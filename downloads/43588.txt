Consiglio Regionale della Valle d'Aosta - Oggetto del Consiglio n. 218 del 7 ottobre 1971 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 218 del 7 ottobre 1971 - Resoconto
OGGETTO N. 218/71 - Comunicazioni del Presidente del
Consiglio.
Montesano (P.S.D.I.) -
Di comunicazioni del Presidente
del Consiglio ce ne sono parecchie, che io elenco in ordine per
dare la possibilità poi al Consiglio di dedicare la discussione a
questi argomenti:
1) ordine del giorno del Comitato centrale dell'Union
Valdôtaine;
2) relazione depositata alla Presidenza del Consiglio della
Commissione d'inchiesta sull'edilizia;
3) ordine del giorno delle Amministrazioni comunali interessate
alla crisi industriale della zona di Verrès;
4) esposto di villeggianti e turisti della Valle d'Ayas in
merito al Ru Courthoud;
5) esposto di 800 villeggianti di Cogne per la salvaguardia del
vincolo esistente per il prato di S. Orso, trasmesso dal Presidente
dell'azienda di soggiorno di Cogne.
Mi è pervenuta in data 5 ottobre una lettera del Presidente
dell'Union Valdôtaine, avvocato Caveri, che dice quanto appresso:
"Nella mia qualità di capogruppo dei Consiglieri dell'Union
Valdôtaine mi pregio trasmettere in allegato alla presente copia
dell'ordine del giorno votato dal Comitato Centrale dell'Union
Valdôtaine il giorno 3 ottobre 1971"
.
Questo documento porta la crisi del governo regionale nella sede
legittima, cioè nel Consiglio regionale in quanto che, sino ad oggi
i giornali e i partiti si sono interessati di questo, di questa
crisi, senza che il Consiglio regionale ne fosse investito. È più
che naturale e legittimo appunto che il Consiglio regionale ne
prenda atto e che apra una discussione di questo argomento.
Quindi, pertanto, prima di passare alla lettura degli altri
documenti che io ho accennato, invito e prego il Consigliere
Segretario di leggere l'ordine del giorno del Comitato centrale
dell'Union Valdôtaine, dopo di che si aprirà la discussione su
questo documento, passando poi in prosieguo alla discussione sui
rimanenti ordini del giorno, oppure comunicazioni che io vi ho
dato.
Andrione (U.V.) -
"Il Comité central de l'Union
Valdôtaine ritenuto che, con il suo comunicato del 20 settembre
1971 il P.S.I. ha accusato le forze politiche che compongono la
maggioranza attuale alla Regione e in modo particolare l'Union
Valdôtaine di ritardare la realizzazione del programma e che
conseguentemente la presenza del PSI alla Giunta regionale non è
più giustificata; ritenuto che ciò costituisce l'apertura di una
crisi politica al Consiglio regionale, che fatti recenti hanno
indignato l'opinione pubblica, che d'altra parte sarebbe
impossibile, per il movimento dell'Union Valdôtaine di non
denunciare certi metodi amministrativi che contrastano con la
tradizione di serietà della classe politica valdostana;
che l'U.V. non ha mai subito intimidazioni né ricatti e che è
convinta che solo un atto di decisione e di coraggio può salvare il
popolo valdostano dalla grave crisi attuale di degradazione morale
e politica che lo minaccia;
che le elezioni regionali previste per il 1972 rischiano
malgrado le proteste dell'U.V. di essere rinviate al 1973 e che la
situazione presente non può durare fino a tale data
DECIDE
di ritirare il suo appoggio alla coalizione attuale
DICHIARA
di essere pronta per la costituzione di un nuovo governo
regionale che con la sua onestà e con la sua dedizione assicuri lo
sviluppo dell'economia regionale e la difesa della minoranza etnica
e linguistica
LANCIA UN APPELLO
agli uomini di buona volontà affinché si uniscano in un
lavoro comune di rinascita e di ricostruzione della comunità
valdostana."
Montesano (P.S.D.I.) -
Di conseguenza io apro la
discussione su questo documento che ha letto il Segretario del
Consiglio e domando se ci sono dei Consiglieri che chiedono la
parola.
Dujany (D.P.) -
Signori Consiglieri, abbiamo appreso con
rammarico che l'Union Valdôtaine ha deciso di togliere l'appoggio a
questa Giunta, che pur non avendo nel suo interno un rappresentante
del movimento unionista si è fino ad oggi sorretta grazie
all'apporto determinante dei voti dell'Union Valdôtaine.
La decisione dell'Union Valdôtaine di modificare l'atteggiamento
assunto nel maggio del 1970 e di fare venire meno il suo apporto
determinante a questa Giunta, crea una situazione politica
completamente nuova e che potrebbe avere grosse ripercussioni sul
futuro della vita politica e amministrativa della Valle
d'Aosta.
Per quanto ci riguarda non è nostra intenzione sottovalutare il
fatto nuovo che segna la fine di questa Giunta e il nostro
atteggiamento non sarà certo di coloro che vogliono, a tutti i
costi, continuare a rimanere seduti su queste scomode poltrone.
Preso atto del nuovo atteggiamento dell'Union Valdôtaine, e
appena il Consiglio regionale avrà espresso il suo parere, secondo
quanto stabilito dal regolamento del Consiglio stesso, le nostre
decisioni saranno immediatamente prese, sia se la valutazione di
quel voto sarà di sfiducia nei nostro confronti, o comunque, si
esprimerà una nuova condizione politica a noi inaccettabile.
Mi pare doveroso, per un rispetto che mai ci è venuto meno a
questo Consiglio, ed anche per assumere una posizione chiara di
fronte a coloro che hanno manifestato la loro fiducia, esprimere la
posizione dei democratici popolari su questa vicenda, che potrebbe
aprire un periodo incerto e difficile per la Valle d'Aosta.
La posizione assunta dall'Union Valdôtaine apre un periodo di
crisi; non sta a noi giudicare i motivi che hanno portato il
movimento ad assumere questa decisione; a noi spetta di chiarire la
nostra posizione.
Siamo contrari alla crisi per ciò che rappresenta oggi e per le
possibili conseguenze negative.
Sul piano politico la crisi può significare l'impossibilità di
affrontare e di affermare la solidarietà di forze regionaliste,
capaci di guidare responsabilmente l'avvenire della Valle d'Aosta
superando l'abituale scontro frontale tra le forze egemoni della
vita politica nazionale e della Valle d'Aosta. Né va sottovalutato
che il rischio di questa operazione non è solo rappresentato da
eventuali elementi politici negativi di future possibili nuove
alleanze, ma dal commissariamento di questo Consiglio
regionale.
Il fatto che alla crisi si arrivi, senza una adeguata e
sufficiente preparazione politica, alimenta il timore di un lungo
periodo di trattative, di confronto politico, senza avere oggi uno
sbocco positivo e chiaro.
Le consultazioni elettorali sono una garanzia irrinunciabile per
la nostra democrazia, ma il fatto che ad essa si possa arrivare
attraverso un commissariamento non può che rappresentare un motivo
di sfiducia e di stanchezza da parte della popolazione valdostana,
sugli uomini e sulle forze politiche che la rappresentano.
Neppure possiamo accettare la tesi secondo la quale la crisi e
l'eventuale successivo commissariamento ci debbono essere per
impedire che la legislatura regionale passi da quattro a cinque
anni. Siamo stati e siamo ancora a favore di coloro che, per questa
legislatura, affermano che il periodo di legislazione vada
mantenuto nei limiti dei quattro anni. Ma purtroppo ciò non è nelle
nostre possibilità, ma è competenza del Parlamento nazionale.
Pensiamo che i timori nati legittimamente da questa modificazione
potevano essere superati in modo diverso, che non attraverso una
paralisi della vita regionale, o ad elezioni precedute dal
Commissariamento.
La nostra posizione contraria alla crisi è giustificata anche da
ragioni che toccano gli interessi della nostra Amministrazione e
della nostra popolazione.
Voglio ricordare al Consiglio alcuni problemi che hanno
richiesto l'impegno e l'apporto costruttivo di tutte le forze
politiche presenti in questo Consiglio, problemi che la crisi
minaccia di compromettere o di lasciare irrisolti.
Ne ricordo i maggiori: riparto fiscale, contingenti, acque.
La prossima elezione del Presidente della Repubblica e la
ventilata crisi del Governo nazionale nei mesi di dicembre e
gennaio, impone un costante impegno del governo regionale e di
tutte le forze politiche presenti in questo Consiglio perché i
provvedimenti legislativi e amministrativi superino gli ultimi
ostacoli.
Il riparto fiscale, dopo parecchi sforzi, trovasi oggi in sede
di Commissione senatoriale che dovrebbe approvarlo in sede
deliberante e successivamente dovrebbe essere sottoposto
all'approvazione delle Commissioni della Camera, pubblicazione su
Gazzetta Ufficiale ed è nostro desiderio ed intenzione che ciò
diventi realtà nei tempi più brevi possibili.
Per i contingenti, superato recentemente l'accordo con il
Governo è alla Camera la proposta avanzata dal Deputato Ollietti,
la quale dovrebbe essere oggetto di discussione prossimamente e
successivamente dovrebbe passare all'approvazione del Senato.
Il problema delle acque che è un problema più di carattere
amministrativo che legislativo, ha trovato in questi giorni la sua
soluzione sul piano finanziario attraverso il versamento da parte
dell'Enel alla Regione dei sovracanoni arretrati dal 1962 ad
oggi.
Rimane da completare il problema della titolarità delle acque,
interessate le concessioni di fatto già avvenute.
Sono questi provvedimenti di estremo interesse per la
popolazione e rappresentano, se approvati, un successo non di
qualche forza politica, ma della Valle nel suo insieme nei
confronti del potere centrale.
Il problema occupazionale: il difficile momento della vita
economica nazionale ha reso ancora più difficile la soluzione del
problema occupazionale nella nostra Regione, che, soprattutto nella
Bassa Valle sta assumendo dimensioni preoccupanti. Non credo sia il
caso che sottolinei la gravità della situazione che il Consiglio
conosce assai bene per averne discusso nella seduta in cui sono
stati approvati provvedimenti a favore dell'insediamento di uno
stabilimento a Verrès e a favore dello stabilimento di Arnaz.
Il garantire un posto di lavoro adeguato ai valdostani mi pare
uno sforzo fondamentale dell'Amministrazione regionale in questo
difficile momento economico nazionale. Riteniamo quindi, per
concludere, inopportuna la crisi:
1) per ciò che rappresenta sul piano politico;
2) per le conseguenze sull'attività politico amministrativa
regionale e sulla popolazione. Comunque, in ogni modo ci
adopereremo perché la crisi possa essere risolta.
È nostro intendimento compiere ogni sforzo per contribuire alla
sua risoluzione nell'interesse della popolazione di cui abbiamo
ricevuto il mandato di rappresentarla.
La nostra disponibilità è evidentemente collegata ai motivi che
ci hanno fino ad oggi guidati ed a cui non possiamo rinunciare.
Ramera (D.C.)
- Mi spiace di dover dissentire dal
Presidente della Giunta, ma il gruppo democristiano non può
accogliere la sua proposta di procedura. Dopo quanto comunicato dal
Presidente del Consiglio noi ci troviamo di fronte alla decisione
manifestamente chiara assunta dall'Union Valdôtaine di ritirare
l'appoggio all'attuale Giunta regionale.
Se la matematica non è un'opinione 18 meno 6 fa 12 e pertanto
non esiste più maggioranza in questo Consiglio; in questo caso
vuole la prassi che quando una componente determinante abbandona la
maggioranza se ne abbia come conseguenza che il Governo, che di
questa maggioranza era la risultante, presenti le sue
dimissioni.
Il Presidente della Giunta, prendendo atto della decisione
dell'Union Valdôtaine, ha invece richiesto che all'odierna
comunicazione segua, da parte del gruppo unionista, una mozione di
sfiducia, ed ha invitato il Consiglio a procedere nel suo
cammino...
(voce di Germano)
Montesano (P.S.D.I.) -
Lasci parlare....
Ramera (D.C.) -
La consuetudine in tutti i Parlamenti
vuole così, almeno la prassi, poi i regolamenti possono essere
superstiti dalle tradizioni. È una procedura sulla quale
dissentiamo, in quanto non è spostando i termini della verifica che
può ricomporsi un governo regionale stabile ed efficiente, ma è
soltanto da una immediata presa d'atto della situazione che può
invece risolversi rapidamente l'attuale crisi, solo che lo vogliano
coloro che a tale soluzione sono particolarmente sensibili.
Per questo, a nome del gruppo democristiano, chiedo l'apertura
formale della crisi, invitando la Giunta a dimettersi con la
certezza che potrà essere ricostituita al più presto, così come
nelle attese di tutti, un Governo regionale espressione di una
nuova maggioranza.
Voglio precisare che la nostra richiesta non vuole essere in
alcun modo polemica con il Presidente della Giunta, ma è
semplicemente un richiamo alle consuetudini parlamentari e alla
realtà dei fatti, i quali non possono essere mutati e vanno quindi
affrontati subito, tenendo conto delle urgenti esigenze
occupazionali dei lavoratori della Bassa Valle che non possono
essere ulteriormente differite.
Se dai settori interessati si vorrà risolvere questa crisi
rapidamente possono assicurare che non vi sarà certo impedimento
alcuno da parte della democrazia cristiana che ha già chiaramente
manifestato la propria disponibilità a sostegno di una maggioranza
democratico-autonomistica e popolare e che io a nome del gruppo
D.C. ribadisco stamane ufficialmente in quest'aula.
Caveri (U.V.)
- Prima di tutto voglio occuparmi di un
argomento, di un argomento di cui hanno parlato in lungo e in largo
i giornali nei giorni scorsi, e un argomento al quale ha pure
accennato il Presidente della Giunta regionale.
Si parla di lunga crisi, di lungo periodo, si è parlato e si
parla di paralisi, e si parla di problemi irrisolti. Noi dell'Union
Valdôtaine vogliamo che la crisi sia rapida, e per di più diciamo
che la crisi può essere benissimo risolta con grande rapidità.
Questo, oltre che dai gruppi consiliari, dipende in primo luogo
da chi? Dal Presidente della Giunta regionale e dal gruppo dei
democratici popolari. Noi, già una settimana fa, cioè una settimana
prima delle decisioni dell'Union Valdôtaine, abbiamo avuto un
abboccamento con il Presidente della Giunta al quale abbiamo
preannunciato le nostre decisioni, e già una settimana prima
abbiamo detto al Presidente della Giunta regionale che eravamo
pronti a sostenere una Giunta D.P. con l'appoggio esterno della
D.C.
Oggi il rappresentante del gruppo democristiano ha detto che la
D.C. è pronta a dare l'appoggio esterno a tale Giunta. Quindi
questa è una soluzione.
Il Presidente della Giunta regionale e gli assessori
demo-popolari, il gruppo demo-popolare può dire e deve dire se
accetta o meno questa forma.
C'è un'altra maggioranza possibile in questo Consiglio, ce n'è
anche una terza di cui non mi occupo, perché non mi sembra
politicamente valida; comunque c'è anche la possibilità della
costituzione di una Giunta che, con partecipazione o meno di tali
tre gruppi che sto per nominare, sia sorretta da una maggioranza
demo-popolare, socialista, comunista.
Quindi, i demo-popolari si trovano come Ercole davanti al bivio;
si trovano davanti alla possibilità di costituire o una maggioranza
o un'altra maggioranza; spetta ai demo-popolari di scegliere, in
primo luogo spetta al Presidente della Giunta regionale di
scegliere una maggioranza o l'altra. I demo-popolari sono liberi in
questa scelta, e quindi la soluzione può aversi rapidamente,
rapidissimamente, fulmineamente, nel giro di 8, 10 o 15 giorni può
essere risolta questa crisi.
Questo è il primo elemento che deve essere esaminato, perché
questo elemento della possibilità di una soluzione rapida, fulminea
della crisi, questa possibilità dimostra quanto sia in malafede
tutta la speculazione che è stata svolta, specialmente nella Bassa
Valle, dove i socialisti raccontano che la crisi industriale
dipende dalla Giunta regionale, di cui, guarda, combinazione, i
socialisti fanno parte. Ma noi di questa politica del doppio
binario e di volere approfittare dei vantaggi di essere al governo
e di voler approfittare dei vantaggi dell'opposizione, noi non ci
stupiamo minimamente perché conosciamo da tempo certi metodi.
Comunque, quanto si è detto or ora dimostra che la speculazione
di voler ricorrere al ricatto e di voler sobillare e di voler
servirsi della questione della crisi di Verrès per esercitare una
pressione, questa speculazione naufraga rapidamente di fronte alla
dimostrazione che qui vi è la possibilità di fare o una maggioranza
o l'altra maggioranza, nel giro di 10 o 15 giorni, e noi sappiamo
che la crisi di Verrès dura da 7 mesi, senza che si sia mai cavato
un ragno dal buco, senza che si sia mai ottenuto il becco di un
quattrino per risolvere questo problema, questo problema che non
può essere risolto con le chiacchiere, ma che può essere solo
risolto coi quattrini, i quattrini che devono essere dati da
qualcuno, in primo luogo da quel Ministro della Partecipazioni, dal
Ministro delle Partecipazioni statali.
Io ho partecipato ad una riunione di sindacalisti e di
rappresentanti di partiti e di sindacati alla presenza
dell'avvocato Einaudi, e ho detto queste stesse cose che sto
dicendo oggi e sempre i rappresentanti dell'Union Valdôtaine hanno
detto delle cose concrete in queste riunioni perché noi non
crediamo che sia con le parole o con le chiacchiere o con il
linguaggio ermetico che si possono risolvere questi problemi.
Di questo noi abbiamo dato la dimostrazione quando abbiamo
discusso dei problemi della Cogne con l'avvocato Einaudi e chiunque
abbia letto il Libro bianco sulla Cogne può dire che sono stati
proprio i rappresentanti dell'Union Valdôtaine che hanno detto le
quattro verità dure sul naso dell'avvocato Einaudi, mentre altri
facevano la diplomazia cinese, no la diplomazia cinese attuale, ma
la diplomazia cinese del Celeste Impero.
E noi dell'Union Valdôtaine abbiamo sempre disapprovato quella
politica economica della Cogne di voler disperdere i pochi soldi
della Cogne nell'acquisto di aziende deficitarie e passive a
Monfalcone, a Modena, a Milano, a Salerno, in tutte le Provincie
d'Italia, quando, dice il problema piemontese,
"la prima carità
è chulla d'cà"
, e se non si fossero dispersi questi quattrini
in tutta Italia, per cui i pezzi di acciaio di Aosta vengono
mandati a Milano e da Milano vengono mandati vicino a Salerno, e da
Salerno ritornano a Milano, e da Milano vengono rispediti ad Aosta,
se non si fosse fatta questa stupida politica economica che è stata
difesa da certi partiti che dicono di difendere i lavoratori, se
questo non ci fosse stato, oggi ci sarebbero i quattrini per creare
lo stabilimento meccanico a Verrès e si sarebbe potuto risolvere il
problema in questo modo.
Comunque, la crisi può essere benissimo rapida, la crisi può
essere risolta nel giro di 10 o 15 giorni, purchè Lei lo voglia,
Signor Presidente della Giunta regionale, e purchè lo vogliano con
Lei i suoi amici e seguaci demo-popolari.
Questo è il primo punto che io volevo illustrare.
E poi veniamo al comunicato dell'Union Valdôtaine.
Noi, nel nostro comunicato abbiamo sottolineato il comunicato
del Partito socialista. Ho qui il giornale "Le progrès" e penso che
sia riportato su questo giornale il comunicato.
Cosa dice il comunicato del 20 settembre 1971 del Comitato
direttivo della Federazione valdostana del Partito socialista?
Questo comunicato dice "che la situazione politica in Valle d'Aosta
è attualmente caratterizzata da una persistente azione moderata in
seno alle forze politiche che gestiscono il potere ai vari livelli,
che sconcertanti ritardi si verificano in tutti i settori
dell'azione programmatica che aveva giustificato", ma insomma, ma
la lingua italiana ha ancora un significato? "che sconcertanti
ritardi si verificano in tutti i settori dell'azione programmatica
che aveva giustificato", aveva, passato, le maestre di seconda
elementare ci insegnano che questo è il passato prossimo, nevvero,
passato prossimo, aveva giustificato la presenza del Partito negli
organi esecutivi dell'Amministrazione regionale e nelle altre
Amministrazioni locali. Ma, allora, se aveva giustificato, nel
passato prossimo, nel passato remoto, questo vuole dire che allora
oggi, oggi, tempo presente la presenza del Partito socialista negli
organi esecutivi, e quindi anche nella Giunta regionale, non ha più
nessuna ragion d'essere e quindi è il partito socialista che ha
aperto la crisi regionale e che oggi forse si morde le dita di aver
stilato questo tale documento.
E poi si dice "che si sta sviluppando una preoccupante
situazione economica di grave depressione di occupazione dovuta
alla mancanza di iniziativa delle imprese pubbliche e private".
Allora, se non c'è quell'occupazione operaia che sarebbe nel
desiderio di tutti, la colpa è delle imprese pubbliche e
private.
Ma noi rispondiamo ai socialisti, ma come, ma la Cogne non è
un'impresa pubblica? E chi è il Presidente della Cogne se non il
socialista Froio? ed allora rivolgetevi al vostro compagno di
partito e ditegli che deve occuparsi un po' meglio dell'occupazione
operaia. Qui, anche qui, sistema del doppio binario, sfruttamento
di tutti i vantaggi collettivi, personali, pubblici e privati, del
fatto di essere al governo della cosa pubblica e al governo delle
imprese di stato, e poi nello stesso tempo sfruttare tutti i
vantaggi che vengono dal fatto di essere all'opposizione, "che
invece di condividere tali preoccupazioni ed operare in
conseguenza, alcune forze politiche spendono ogni energia in
campagne diffamatorie nei confronti del Partito col trasparente
intento di farlo decadere nella stima che ha dimostrato di essersi
conquistato presso i lavoratori", quei lavoratori di cui si parla
sempre, ma di cui certi dirigenti del Partito socialista si
preoccupano molto poco, perché si preoccupano prima di tutto di
farsi le case coi denari dello Stato e di creare le aziende, vedi
Kerogas, col giro di centinaia di milioni e non si riesce veramente
a capire come facciano alcuni dirigenti del partito socialista,
ieri poveri in canna, e che oggi vengono a trovarsi alla testa,
come dimostra la scrittura privata con le firme del Sig. Milanesio,
del Sig. Ferraris Trecate e della Signora Blanchet Margherita, come
scrittura privata, dico, in cui si vedono queste tre firme, e nel
luglio del 1971.
Montesano (P.S.D.I.)
- Avv. Caveri, io La pregherei se
potesse fare una discussione sui caratteri generali, senza entrare
nel merito. Io ricordo che ho chiesto ai capi gruppo questo
impegno, però i capi gruppo hanno detto "noi vogliamo discuterlo
pubblicamente, anche altri argomenti che intendono investire delle
persone." Ora, io, essendo il Presidente, devo ricordare che questi
impegni, ma nello stesso tempo devo ricordare che deve essere presa
una responsabilità da parte di ogni Consigliere nel portare in
Consiglio alcune questioni che sono di carattere personale.
Detto questo, io lascio poi ai Consiglieri la piena
responsabilità, è vero, di quello che si dice.
Caveri (U.V.) -
Questo che dico rientra sempre nella
discussione del Comunicato del Comitato centrale dell'Union
Valdôtaine che spiega per quale motivo noi non ci sentiamo più di
.., i vari motivi, prima ho parlato della motivazione politica, ho
parlato della responsabilità del Partito socialista, che almeno nel
suo comunicato del 20 settembre diceva che la presenza del partito
socialista non era più giustificata negli organi esecutivi, quindi
anche nella Giunta regionale della Valle d'Aosta, ma naturalmente
non potevo non accettare, accennare anche a quegli altri motivi per
i quali noi non ci sentiamo più di appoggiare una Giunta di cui
facciano parte i rappresentanti del Partito socialista, perché noi
abbiamo visto in quel comunicato del Partito socialista il solito
ricatto, noi, i metodi di certi dirigenti socialisti e a questo
proposito non posso fare a meno di ricordare la famosa frase di
Filippo Turati "Come sarebbe bello il socialismo se non ci fossero
i socialisti", e questo Filippo Turati lo diceva quanti anni fa?
Quando i socialisti erano fatti di una pasta molto migliore di
quanto siano fatti certi intrallazzatori che parlando sempre dei
lavoratori pensano soltanto a riempirsi le tasche e hanno trovato
il sistema, vedi rogito Soudaz, di essere alla testa di un'azienda
che ha due camion autobotte, e sette, otto automobili. A me
piacerebbe sapere come si fanno certi giochi di prestigio...
(voce di Milanesio)
.... la réclame se l'è fatta da sé,
Signor Milanesio.
Il Comitato centrale dell'Union Valdôtaine dice "che l'Union
Valdôtaine non ha mai subito intimidazioni, né ricatti e che è
convinta che solo un atto di decisione o di coraggio può salvare il
popolo valdostano dalla grave crisi attuale di degradazione morale
e politica che lo minaccia".
Quando nel dicembre del 1963, Giovanni Giovannini, redattore
della Stampa di Torino era venuto ad Aosta per svolgere un'indagine
sulle condizioni dell'autonomia valdostana, aveva criticato gli
orientamenti politici e gli orientamenti amministrativi della
Giunta regionale di allora, ma Giovanni Giovannini,
claris
verbi
, aveva detto in un articolo, nel suo articolo sulla
Stampa di Torino, che non si poteva contestare e che anzi, si
doveva riconoscere, si doveva riconoscere che mentre in altre
Provincie d'Italia vi erano purtroppo delle tradizioni di
corruzione, invece, in Valle d'Aosta vi erano tradizioni rispettate
dagli Amministratori regionali di probità e di onestà politica e
amministrativa.
Questo purtroppo non si può più dire oggi, questo non si può più
dire oggi dove vediamo che si è formata una vera e propria massia
(?), anzi, si sono formate varie cosche mafiose che si servono, e
non sono - sia chiaro, non ci sono soltanto dei calabresi, non si
creda che io voglia alludere alle cosche mafiose dei calabresi,
perché vi sono dei valdostani e dei non valdostani che fanno parte
di queste cosche mafiose che si servono ampiamente della loro
appartenenza ad un partito o ad un altro partito, per riempirsi le
tasche e per arricchirsi. Ebbene, questa è una cosa che noi non
possiamo tollerare nel modo più assoluto e, se c'è un elemento che
manca nella relazione fatta dal Presidente della Giunta regionale
un momento fa, manca un accenno a questo grave fenomeno che
dovrebbe preoccupare anche lui e dovrebbe anche preoccupare il
movimento dei democratici popolari.
Quindi noi non possiamo ammettere di dare un appoggio ad una
Giunta regionale nella quale vi siano delle persone che abusano
delle loro cariche, del prestigio della loro carica per
arricchirsi. Questo per noi è incompatibile col prestigio della
stessa autonomia valdostana - perché noi non vogliamo che un giorno
si possa dire che la Valle d'Aosta sta ripercorrendo la strada
prima percorsa della Sicilia.
Vi è, infine, un altro motivo, ed è questo, che le elezioni
regionali previste per il 1972 rischiano, malgrado le proteste
dell'Union Valdôtaine, di essere rinviate al 1973 e che la
situazione presente non può durare fino a tale data.
Tutti i partiti politici hanno detto che erano contrari ad un
rinvio delle elezioni al 1973, ma noi sappiamo, in modo positivo
che, non dico tutti, ma molti partiti che predicano in un modo in
Valle d'Aosta, razzolano in un altro modo, lavorando secondo la
frase memorabile del Senatore Page, sott'acqua, lavorano a Roma
perché le elezioni siano rinviate.
Perché? Perché molti partiti hanno paura delle elezioni, perché
si trovano in crisi di organizzazione, in crisi interna, di
dispute, di dissensi, per cui molti partiti che sulle piazze di
Aosta e dei vari paesi della Valle d'Aosta dicono che bisogna fare
le elezioni nel 1972, a Roma fanno di tutto per fare le elezioni
nel 1973.
Ecco quali sono i motivi che ci hanno determinato, in questa
nostra decisione, che è stata assunta prima dal Comitato esecutivo,
il giovedì precedente il 3 ottobre, non abbiamo dato pubblicità a
quella decisione, a quel verbale, perché rispettosi della volontà
del Comitato centrale, il Comitato centrale dell'Union Valdôtaine
si è riunito il 3 ottobre e all'unanimità meno un contrario e un
astenuto ha approvato la decisione che è stata letta un momento fa
dal Segretario del Consiglio.
Quindi, io credo di aver dato la motivazione della decisione
presa. Mi riservo di ritornare sull'argomento; io non parlo della
Casa Mont Mary, che qualcuno chiama, non so perché, chiama "Mont
Mary" a tutti quelli che dicono Mont Mary, io rispondo, ma guardate
che noi non siamo in Inghilterra, noi siamo in Valle d'Aosta e si
pronuncia Mont Marie e non si dice "Mont Mary", qualcuno dice "Mon
Mari et ma belle mère", ma lasciamo stare queste barzellette, io
non parlo nemmeno di questa casa, perché so che qualcuno dice "ma
valeva la pena di fare una crisi regionale per una casa?". No, non
si tratta di una casa, si tratta del problema del malcostume, si
tratta del problema della disonestà, che contrasta con la
tradizione di onestà e di probità degli Amministratori valdostani.
Il problema è molto più grosso, ma non è solo per questo che noi
abbiamo fatto la crisi, non è solo per quello, vi sono dei motivi
politici validi, che abbiamo esposto e che abbiamo illustrato e che
ci riserviamo di illustrare in un secondo intervento e poi io penso
di non essere il solo oratore dell'Union Valdôtaine e penso che
dopo di me parleranno anche altri del mio gruppo consiliare.
Milanesio (P.S.I.) -
Io parlo a nome del mio partito e
faccio un intervento politico, non scendo al livello delle serve di
Via S. Anselmo, tanto per incominciare.
Se c'erano dei dubbi sulle vere ragioni del comunicato
dell'Union Valdôtaine, se vi erano delle interpretazioni da dare,
ed eventualmente degli scopi reconditi da accertare, questi sono
stati spiegati in Consiglio con impareggiabile istrionismo
dall'avvocato Caveri.
Intanto, si è affrontato il discorso dei tempi: la crisi deve
essere foudroyante, novello Napoleone della politica
valdostano.
Evidentemente, se la crisi che l'Union Valdôtaine ha provocato,
che l'avvocato Caveri ha voluto provocare, se questa crisi non sarà
foudroyante, peste ne incoglierà per chi l'ha provocata,
certamente.
Abbiamo ascoltato la spiegazione, direi, autentica, perché
proviene dal leader dell'Union Valdôtaine del comunicato dal Comité
Central de l'Union Valdôtaine, della decisione del Comité Central
de l'Union Valdôtaine, e che cosa abbiamo appreso... alcune cose
essenziali, le altre sono alcune cose di dettaglio.
In primo luogo, che l'avvocato Caveri ritiene che siano maturi i
tempi per fare una Giunta che comprenda queste tre forze: Union
Valdôtaine, democratici popolari e democrazia cristiana; e questo
non l'avevamo ancora capito, vi confesso che, pur facendo politica
da un po' di tempo, io, per esempio, che non sono certamente uno
sprovveduto, non l'avevo ancora capito; non l'avevano ancora capito
probabilmente i comunisti e altre forze che sono qui in questo
Consiglio, non l'avevano capito perché era stato detto solo da
alcuni giornali i quali, può darsi, avessero degli interessi ad
indicare delle soluzioni piuttosto che altre, e questo è stato
detto con una naturalezza, con una disinvoltura che tende a
presentare la cosa come un fatto naturale, cioè come una alleanza,
diciamo così, assolutamente nella norma, da parte dell'Union
Valdôtaine e invece questo fatto politico, Signori Consiglieri,
consentitemelo di dire, quanto meno è una decisione, direi,
grandiosa, clamorosa, non devo giudicarlo oggi sul piano del
merito, dico solo che sta a testimoniare un clamoroso
capovolgimento di fronte, perlomeno questo lo dovremo dire, un
clamoroso capovolgimento di fronte. E viene detta così, fra le
righe, come se fosse una cosa da nulla, come un rimedio, una
pozione alla crisi che oggi attraversa il Consiglio regionale,
attraversa la Valle d'Aosta. Ad ognuno il suo metodo.
Poi, dopo aver dato il rimedio, si passa alla diagnosi, si fa il
contrario di come si fa normalmente; prima si indica, una, diciamo
così, si fa la diagnosi, dei mali, e poi si arriva alla terapia.
Qui invece si dà prima la terapia e poi si fa la diagnosi del male,
e c'è da chiedersi se la terapia è quella più indicata per
risolvere i mali che sono stati evidenziati in premessa.
Intanto si fa riferimento, in modo così maldestro, così
infantile, così ridicolo, ad un comunicato del nostro partito, che
è stato pubblicato a chiare lettere, sia sull'Avanti prima, poi sui
nostri giornali, e che, guarda caso, è stato interpretato in quel
modo solo da chi aveva interesse ad interpretarlo in quel modo.
La stampa seria, in genere, non ha dato peso a questo
comunicato, appunto perché era un comunicato che proponeva un
approfondimento dei temi e un rilancio dell'azione politica
dell'attuale amministrazione. È inutile che io racconti e dica che
venerdì, il venerdì antecedente alla decisione del Comité central
della domenica è uscito l'Avanti riportando l'articolo "un nuovo
corso politico" che oggi sul Progrès del giorno 4, che è già uscita
dall'altro sabato precedente, dove si spiega che cosa intendiamo
per nuovo corso politico, dove non era possibile interpretare
differentemente dalla nostra volontà quanto avevamo deciso e
deliberato.
Ma noi sappiamo benissimo, e del resto nessuno ha creduto a
questo rampino che l'Union Valdôtaine ha voluto gettare sul Partito
socialista, che la crisi fosse originata dai socialisti. Intanto le
crisi si originano in due modi: se si è in una Giunta ci si
dimette, se si è fuori si presenta una mozione di sfiducia; questi
sono i due modi per originare le crisi e gli altri sono tutti
espedienti verbali, sono tutte iniziative più o meno opportune, più
o meno intelligenti, più o meno interessanti.
Continuiamo l'esame.
Quindi, il primo motivo è quello dell'ordine del giorno. Io
invito tutti a leggere l'ordine del giorno e poi soprattutto a
leggersi il commento all'ordine del giorno se lo vorranno fare; e
del resto nessuno ci ha creduto a questa tenue e direi trasparente
giustificazione puerile, del resto.
Passiamo al grosso tema dell'indignazione, "la popolazione è
indignata per i fatti della Cooperativa Mont Mary" e per altre
cose, no, perché qualcuno si è arricchito ecc. ecc.
A me non consta, non solo a me, ma non consta a tanta gente che
la popolazione sia indignata: consta solo che qualche giornalista
scriveva che la popolazione era indignata e aveva appunto un
bisogno che oggi sta uscendo da un disegno politico che poteva
venire perseguito da certi giornali, che sono espressione di certe
forze, ecc. ecc. Quindi il puzzle, tutti i pezzi, combaciano,
adesso si possono mettere a posto e si vede che c'era un disegno,
prima oscuro, oggi molto chiaro, che si è chiarito in questo
Consiglio e che finalmente può essere offerto all'attenzione, alla
meditazione di tutti gli elettori cittadini della Valle.
Io non sto a soffermarmi sulle meschinità che l'avvocato Caveri
con la solita faccia tosta ci propina; voglio solo ricordare che
egli in questo Consiglio ha dato del disonesto a diversi
consiglieri che sono ancora vivi e, per esempio, a qualcuno ha
detto che era un ladro di cavalli, ad altri ha detto che si erano
fatti i soldi con l'autostrada, ad altri che assicuravano con la
loro assicurazione i Consiglieri regionali, ad altri che avevano
troppe cariche e ad altri cose innominabili; ora, se lui credeva di
fare questo show, di fare tremare le vene dei polsi, posso
garantire che si è sbagliato, perché noi sappiamo da che pulpito
viene questa predica, sappiamo anche che questo suo espediente di
fare ricorso alla moralizzazione, al moralismo, è l'espediente
ultimo, quando non ha più niente da dire sul piano politico, e
quando non sa più come giustificare i suoi capovolgimenti di fronte
e diciamo così, i suoi salti della quaglia.
I suoi salti della quaglia: questo lo sappiamo, è da anni che
succede così, ci sottoponiamo anche noi a questo, diciamo, tour de
force, accettiamo quello che dice, deve fare attenzione però a non
andare molto al di là per non beccarsi una querela, questo sì che
deve fare attenzione perché, sia ben chiaro che, se sgarra questo,
non gliela toglie nessuno; però fa parte del suo modo di fare in
politica, fa parte del folklore della politica valdostana, noi lo
accettiamo, in questo quadro e sotto questo profilo.
Noi però, sia ben chiaro, non accettiamo nessuna lezione di
moralismo e di morale da parte dell'avvocato Caveri, primo perché
non abbiamo il complesso di inferiorità nei suoi confronti; caso
mai potremmo avere un complesso di superiorità, se questo fosse
ammissibile, ma vi diciamo solo che non abbiamo nessun complesso di
inferiorità nei confronti dell'uomo Caveri e del politico Caveri e
del, diciamo così, rettore di morale, Caveri.
Ci saranno degli avvenimenti che accadranno tra un mesetto,
neanche, e che probabilmente costituiranno il sollazzo
dell'opinione pubblica perché vedremo certo pseudo moralizzatori,
che oggi vogliono ergersi su un piedistallo, li vedremo sfilare, in
compagnia di tanti altri, in una certa sede, dove dovranno rendere
conto di azioni che certamente possono aver commesso, o non aver
commesso, ma che comunque, li parificano in tutto e per tutto ai
comuni mortali che fanno la politica in Valle d'Aosta.
Ma, non è di queste cose che vogliamo discutere, perché in
questo modo noi eluderemmo il problema di fondo di questa
comunicazione, Signor Presidente, che è appunto la decisione di
ritirare l'appoggio a questa Giunta da parte dell'Union
Valdôtaine.
L'altro argomento, quello delle elezioni che vengono spostate e
quindi, dice, chi te lo fa fare di essere così fesso di dare
l'appoggio a questa Giunta; ecco, sì, quella è la ragione vera,
reale, evidentemente all'Union Valdôtaine non fa più comodo
appoggiare questa Giunta. Ma, signori, dovevano usare tutti questi
arzigogoli, tutte quelle false premesse per arrivare poi al vero
scopo, all'oggetto di questa vostra decisione, che è legittima,
sulla quale possiamo anche dissentire, discutere, ma è legittima,
presentiamola almeno per quella che è, insomma, l'Union Valdôtaine
si è stufata di dare l'appoggio esterno a questa Giunta, perché?
Perché si è stufata? Cerchiamo di capirla: perché sembra che non
tanto i socialisti, che certamente non portano via voci all'Union
Valdôtaine, ma sembra che invece i democratici popolari,
soprattutto grazie all'attività, all'abnegazione, alla figura del
Presidente della Giunta, con questo non voglio diminuire gli altri
assessori, sia ben chiaro, che operano intelligentemente e con
capacità, fa breccia all'elettorato, probabilmente, dell'Union
Valdôtaine, si presenta bene, si presenta bene, risolve i problemi,
non è screditato al centro, checché se ne dica, anche se non è più
intruppato nella Democrazia Cristiana e questo dà fastidio perché
in un certo elettorato, in un certo ambiente, questo può portare
via dei voti, o sminuire la figura di colui il quale probabilmente
ha di nuovo avuto un attacco di Presidentite acuta.
Ora, Signori, queste sono le motivazioni reali; inutile che
veniamo a menare il can per l'aia qui in Consiglio, queste sono le
motivazioni reali, che la gente le sappia, e poi se si presenterà
una mozione di sfiducia e questa verrà votata e approvata non
staremo un minuto di più qui, ma nemmeno un minuto di meno, questo
deve essere chiaro e, noi socialisti, non ci prestiamo nel modo più
assoluto a manovre che tendono a spostare a destra l'asse
dell'equilibrio politico in Valle d'Aosta; e comunque, sia ben
chiaro, che noi siamo disponibili, non per qualunque Giunta, non
per qualunque soluzione, siamo disponibili solo per una politica
che voglia affrontare e risolvere i problemi del momento e che sono
stati così magistralmente elencati e citati dal Presidente della
Giunta, cui io non voglio aggiungere niente altro.
Manganoni (P.C.I.) -
Premetto che non è assolutamente
nelle nostre intenzioni coprire atti di disonestà amministrativa:
se disonestà c'è stata o c'è, si prendano i provvedimenti del caso
contro i responsabili; siamo sempre stati del parere che una delle
caratteristiche degli amministratori deve essere quella
dell'onestà.
Ciò però non deve coinvolgere l'esistenza di una direzione
politica in questo momento critico della Valle d'Aosta. Aggiungo
che noi comunisti non siamo per il rinvio delle elezioni. L'abbiamo
affermato nella dovuta sede, la confermiamo oggi e sosteniamo che
le elezioni del Consiglio regionale devono avvenire allo scadere
dei quattro anni, perché questo è stato il periodo per il quale i
Consiglieri regionali sono stati eletti.
Ci preoccupano però, e ci preoccupano seriamente, le conseguenze
di una crisi; aveva detto il Consigliere Ramera, crisi corta, crisi
lunga, crisi corta, crisi rapida, crisi fulminea; l'esperienza ci
insegna che le crisi durano dei mesi, molti mesi, il passato, in
questo Consiglio, ce lo insegna. Comunque crisi rapide o non rapide
sono sempre delle crisi con delle gravi conseguenze.
Negli ultimi tre anni, beh, si era, c'era una crisi all'anno
qui, in questo Consiglio regionale e, vediamo le conseguenze di
quelle crisi: c'era l'immobilismo perché non c'è più un governo
regionale e quindi, ordinaria amministrazione; la Regione della
Valle d'Aosta che ha bisogno di iniziative, non solo di una certa
entità, ma urgenti, perché è inutile che io vi descriva la
situazione attuale, poi, ebbene, noi crisi di nuovo, ordinaria
amministrazione, e tutti si ferma.
Ora, chi è che ha provocato queste crisi? È ancora stata la
democrazia cristiana, parlo delle crisi passate e voglio aggiungere
a Ramera...
(voci) ...
e per dimostrare con i fatti la
veridicità di questa affermazione voglio andare più indietro; forse
il Consigliere Ramera non se lo ricorda perché non c'era, ma vi
sono, in questo Consiglio, dei consiglieri che già erano
consiglieri allora: mi riferisco al 1954, primo tentativo della
democrazia cristiana di creare delle crisi, 11 consiglieri della
D.C. dimissionano e se ne vanno, con il chiaro e dichiarato intento
di fare venire in Valle d'Aosta i Commissari.
Ebbene, anche allora hanno fatto i conti come li faceva adesso
Ramera: 18-6-11, mi pare abbia detto, allora deve aver detto, ma, e
anche allora avranno detto 25 meno 11, 12 o 15 che son io, se non
che i calcoli di allora, della Democrazia Cristiana sono andati a
vuoto, perché già allora il Partito Comunista, che era
all'opposizione, mettendo da parte quelle rivalità, quelle
astiosità che si erano create naturalmente in Consiglio regionale
ed ha votato per quei Consiglieri che sono rimasti, ed allora erano
quelli dell'Union, senza chiedere né un posto in Giunta né, non
dico una poltrona, neanche uno sgabello ed allora il Partito
comunista nel 1954 ha evitato alla Valle d'Aosta l'onta dei
commissari romani.
1954! Poi, due crisi degli anni scorsi, create da chi? Da noi
che eravamo all'opposizione? No! Create naturalmente dalla
Democrazia Cristiana e quindi due anni di crisi con tutte le
conseguenze negative.
Ma veniamo ai fatti più recenti; primavera 1971, altro tentativo
di crisi, perché si è colta l'occasione della votazione del
bilancio per cercare di scalzare la Giunta. Le ragioni? Ebbene, le
ragioni della Democrazia Cristiana di scalzare le giunte di cui non
fa parte le conosciamo molto bene, poi le conoscono tutti, coglie
l'occasione del bilancio per mandare in aria la Giunta. Visto che
non raggiunge il suo scopo abbandona la seduta, abbandona l'aula e
se ne esce. Ebbene, allora, noi comunisti, che non facevamo parte
della Giunta e che non aspiravamo ad entrare in Giunta, ma
preoccupati esclusivamente degli interessi della Regione e degli
interessi del popolo valdostano, ripeto, pur essendo
all'opposizione e con tutte le riserve che allora abbiamo fatto,
abbiamo votato a favore del bilancio per evitare una crisi.
Ora, con questo non è che io voglia illustrare, sottolineare i
meriti dei Consiglieri regionali comunisti ed il partito comunista
hanno, è solo per ricordare a Ramera che non se ne ricorda, i
fatti, non chiacchiere, dati, fatti, e quelli non sono
disponibili.
Comunque, anche allora, noi abbiamo evitato la crisi: oggi siamo
daccapo, ma io mi chiedo: vi rendete conto della gravità della
situazione attuale nella Valle? Ne ha accennato il Presidente della
Giunta, ma io voglio particolarmente sottolinearne alcuni e mi
limito ad alcuni, voglio sottolineare in modo particolare la
situazione grave della Bassa Valle, degli operai della Bassa Valle,
e a me questo tocca proprio in modo particolare perché operaio lo
sono anch'io. Ebbene, Bordon, io normalmente non accetto le
provocazioni: ma se Bordon sapesse cosa vuol dire avere i calli
sulle mani, e passarsi...
(voce di Bordon) ...
spaccando
legna o non legna, vieni a vedere... se Bordon sapesse cosa
significa passare 8 ore in una fabbrica, e alla fine del mese
percepire quella busta che di fronte, Bordon, io non voglio entrare
in merito ai tuoi introiti, ma di fronte ai tuoi introiti,
impallidisce, ed allora, forse, il Consigliere Bordon userebbe un
altro linguaggio e sarebbe un po' più preoccupato della situazione
di queste seicento famiglie, che non percepiscono più la busta, che
quando la moglie deve andare a fare la spesa non ha i soldi per
pagarsi il pane, quando deve comperare il cappotto al bambino che
va a scuola, adesso che si avvicina la stagione invernale, non ha i
soldi per pagare il cappotto al bambino che va a scuola, ebbene se
Bordon queste cose, non dico, le avesse provate, ma almeno le
conoscesse per averle viste da vicino, forse userebbe un altro
linguaggio.
Ebbene oggi noi la Valle d'Aosta l'abbiamo riportata, non
abbiamo, non è colpa nostra sia ben chiaro, ma è stata riportata a
circa 30, 40 anni fa quando per trovare del lavoro si doveva
varcare le frontiere e si doveva andare all'estero, Francia e
Svizzera; ebbene, oggi molte donne che hanno perso la loro
occupazione alla Brambilla devono partire ed andare a lavorare in
Svizzera e diverse sono già partite andando a fare le schiavette
con i vignerons du Valais. Quindi, queste cose dovrebbero farci
riflettere, e la soluzione non è che la vediamo immediata, perché
noi a questi disoccupati, a questi operai, a queste donne però
disoccupate non possiamo dire, beh, vai 15 giorni nel Valais a fare
la schiavetta dei vignerons e poi quando arrivi troverai del
lavoro. No. Bisogna ancora trovarla la soluzione per dare del
lavoro a queste persone; e quindi io vi dico, riflettiamo,
cerchiamo di immedesimarci, mettiamoci nella situazione di questa
povera gente, di questi lavoratori che sono sul lastrico e non
hanno possibilità di trovare un altro impiego, un'altra occupazione
nella nostra Valle.
Potrei accennare alla situazione della Cogne, il ferroleghe che
si ferma, di due altoforni, uno funziona, ciò che vuole dire
dimezzare la produzione della ghisa, conseguentemente, dimezzare la
produzione dell'acciaio.
Non vi parlo del riparto fiscale, di cui ha accennato il
Presidente, della revisione dei contingenti dei generi in esenzione
fiscale, benzina, vedi benzina, con tutti i problemi che adesso ha
creato, dei problemi dell'agricoltura, dell'organico dei dipendenti
regionali che da tempo aspettano ed adesso con una crisi, aspettano
chissà quanto ancora, dei piani regolatori comunali, di cui ne
abbiamo tanto parlato in questo Consiglio e non si è risolto
niente, e adesso che potremmo raggiungere una soluzione si creano
le crisi e quindi tutto rimarrà ancora fermo nelle polverose
scrivanie dell'Amministrazione regionale, e di altri problemi che
non voglio qui elencare.
Ebbene, noi in questa situazione vorremmo creare un vuoto di
potere; il Consiglio regionale non avrebbe più un suo interlocutore
perché la Giunta dovrebbe tirare avanti la normale
amministrazione.
Ora, ripeto, noi siamo all'opposizione e se ragionassimo come la
Democrazia Cristiana dovremmo essere i primi, a fare come loro, che
sono all'opposizione, per creare questa crisi, per mandare per aria
la Giunta, sorridendo magari, come sta facendo il Consigliere
Chabod, della situazione grave che c'è nella Valle e che questo
prolungherà e ne impedirà la soluzione rapida. Bene, a noi
comunisti non interessa il fatto di avere una poltrona o uno
sgabello in giunta o altrove: a noi questo non interessa, l'abbiamo
dimostrato nelle passate crisi, però a noi interessano gli
interessi della popolazione, a noi interessano gli interessi dei
lavoratori della Valle. Noi siamo contro ogni crisi in questa
situazione e non che ci limitiamo ad affermarlo in questo momento
in Consiglio. Il Partito Comunista ha emesso un comunicato di cui
vi leggo, vi do lettura di alcuni stralci:
"Il Partito Comunista
esprime la più ferma opposizione alla svolta che si vuole dare alla
situazione politica della Valle d'Aosta attraverso una crisi priva
di qualsiasi riferimento ai reali problemi sociali ed economici
della Regione e che, per il suo carattere, rischia di avere sbocchi
pericolosi per lo sviluppo democratico ed autonomistico della
nostra Valle ridando spazio ad una democrazia cristiana oggi
politicamente qualificata.
La crisi dell'occupazione industriale, la drammatica
situazione di centinaia di famiglie di lavoratori nella Bassa
Valle, i problemi dell'agricoltura e in generale dello sviluppo
economico, l'attacco padronale al salario ed alle conquiste dei
lavoratori, i problemi ormai indilazionabili della casa, della
scuola, della salute e dei trasporti, la realizzazione di un nuovo
riparto fiscale e di altri importanti punti autonomistici,
richiedono interventi immediati ed incisivi dell'Amministrazione
regionale, la cui condizione essenziale è una direzione politica
stabile, fondata sull'appoggio delle forze di sinistra e del
movimento dei lavoratori.
Il Partito Comunista impegna il gruppo regionale comunista ad
opporsi al disegno di destra della D.C. e delle forze che verso la
crisi responsabilmente spingono e ad impedire che in questo momento
la Valle d'Aosta venga a trovarsi senza una Giunta regionale capace
di dare risposte adeguate ai vari problemi esistenti e che
costituisce un primo passo verso la soluzione di sinistra.
Il Partito comunista conta di avere al suo fianco in questa
azione, per l'autonomia e le riforme, tutte le forze popolari ed
autonomistiche, dai socialisti democratici popolari all'Union
Valdôtaine.
Il Partito comunista impegna ogni compagno, ogni
organizzazione del partito a mobilitare attraverso una tempestiva,
ampia, unitaria iniziativa politica tutti i lavoratori della Valle
per impedire questa crisi, e per tenere aperta e fare avanzare le
prospettive dello sviluppo autonomistico della nostra Regione,
delle riforme del progresso, dell'avanzata a sinistra".
Ebbene, noi, vi dicevo, siamo contro ogni crisi, ma non solo noi
siamo contro ogni crisi, i sindacati, l'hanno dichiarato in un modo
netto nei loro comunicati perché si rendono conto delle conseguenze
nel campo del lavoro; le forze operaie, i consigli di fabbrica, i
sindaci, l'opinione pubblica. Ora, la nostra posizione è chiara: no
alle crisi, lunghe o corte, perché le conseguenze ricadrebbero
sulle spalle della popolazione valdostana, ed in particolare sulle
spalle degli operai, dei lavoratori; anzi, noi comunisti rivolgiamo
un appello a tutti i Consiglieri affinché uniscano i loro sforzi
per giungere al più presto ad una soluzione dei problemi pressanti,
ai quali ho accennato sopra e particolarmente alla situazione grave
della Bassa Valle.
Pollicini (D.P.)
- Signor Presidente, io mi permetto di
fare un richiamo al Regolamento, a quel regolamento che tutti i
Consiglieri regionali hanno voluto porre le modifiche, in quanto
quello precedente l'anno scorso era stato fatto all'epoca in cui il
sistema delle elezioni regionali era maggioritario, per cui in
Consiglio vi erano due sole forze, una maggioranza di 25 e una
minoranza di 10.
Premetto che non intendo ignorare il nuovo atteggiamento
dell'Union Valdôtaine, però ciò non mi toglie dal dovere di fare un
richiamo al regolamento e in particolare all'articolo 40, secondo
capoverso, laddove si parla delle comunicazioni del Presidente del
Consiglio, e laddove si dice che sulle comunicazioni della
Presidenza sono consentiti brevi interventi dei Consiglieri. Ho
premesso che non intendo ignorare il fatto nuovo, però ricordo che
all'ordine del giorno non era previsto il fatto nuovo e quindi un
dibattito completo, nella sede naturale e cioè nel Consiglio, non è
possibile per l'argomento, per il tempo che richiede, per la
responsabilità dei gruppi a cui sono portati oggi ad assumersi, è
necessario che questo argomento sia portato all'ordine del
giorno.
Vediamo anche un altro articolo, il 109 del Regolamento, questo
articolo nel nuovo regolamento è stato voluto espressamente
dall'avvocato Caveri, quale capogruppo dell'Union Valdôtaine, che
faceva parte della Commissione della revisione del regolamento, e
ha messo un istituto che prima non esisteva nel precedente
regolamento, cioè l'istituto della mozione di sfiducia. Ebbene, mi
pare che sia importante rispettare noi, che abbiamo avuto questo
regolamento per primi, se credevamo a quello che abbiamo fatto, la
prassi che in questi casi il regolamento prescrive, e cioè, mi pare
che sia importante che chi vuole la crisi ponga in atto le
procedure proprio per il rispetto del Consiglio, idoneo a
provocarla con atti concreti consiliari e cioè attraverso una
mozione di sfiducia, che l'articolo 9 del regolamento prescrive.
Solo attraverso un voto del Consiglio su una mozione di sfiducia,
portata all'ordine del giorno, avrà la crisi la sua sanzione, nel
rispetto delle regole democratiche e nell'attesa della risposta del
Presidente, mi riservo di proseguire o meno il mio intervento.
Montesano (P.S.D.I.)
- Allora, bisogna che io dia una
risposta al Consigliere Pollicini, il quale ha ragione in
parte.
Io mi sono posto questo interrogativo, interrogativo, però che
era posto a me stesso, prima dell'arrivo ufficiale della lettera
del Comitato centrale, del Presidente del Comitato Centrale
dell'Union Valdôtaine. Mi sono posto l'interrogativo, se portare in
Consiglio, non l'avrei potuto allora, questo fatto grosso della
politica valdostana, di cui da settimane i giornali ne parlano,
l'opinione pubblica ne è investita e mi sono detto che sarebbe
stato davvero strano che la sede legittima del Consiglio regionale
non fosse stata investita di questo problema, cioè, mi sono
domandato, è possibile che nel Consiglio regionale del giorno 7 non
si parli affatto di tutto quello che parlano i giornali, di tutto
quello di cui si discorre nei paesi, nelle strade delle città, e
nei paesi della Valle?
Aver ricevuto, quindi, la comunicazione ufficiale da parte del
Presidente del Comité central de l'Union Valdôtaine mi ha dato la
possibilità di introdurre nel Consiglio, cioè in questa sede
legittima, l'argomento attraverso appunto le comunicazioni del
Presidente del Consiglio, comunicazioni sulle quali si possono fare
dei brevi interventi, comunicazioni sulle quali si possono
sgrossare gli argomenti che vengono posti in discussione; però è
altrettanto naturale, ecco che qui Lei ha la sua ragione, e
effettivamente la crisi deve essere iniziata attraverso un
documento, cioè attraverso un documento di sfiducia, contenuto,
appunto, nell'articolo 109 del regolamento, introdotto in questa
riforma di regolamento, mozione di sfiducia che deve essere
presentata, come Lei sa, da cinque Consiglieri.
Aggiungo ancora, affinché non ritorni sull'argomento che la
mozione di sfiducia non può essere discussa e votata nella stessa
seduta, anzi, devo aggiungere ancora, non può usufruire della
procedura d'urgenza, questo lo conoscono tutti, non può usufruire,
quindi io credo che questa via debba essere seguita, debba essere
presentata una mozione di sfiducia, la quale sarà portata nel
prossimo Consiglio, ribadendo che non può essere portata d'urgenza
perché il regolamento stesso lo vieta.
Quindi perciò Lei deve accogliere la mia tesi di necessità di
portare in Consiglio questo discorso, discorso che si faceva nelle
strade, che si faceva nei giornali, sui giornali ecc. e nello
stesso tempo richiamare i dettami del regolamento per lo
svolgimento regolare di questo oggetto.
Naturalmente, al prossimo Consiglio, se viene presentata una
mozione di sfiducia, la discussione sarà ripetuta, sarà ampliata,
sarà approfondita e quindi io credo di aver dato al Consigliere
Pollicini quelle spiegazioni che in parte mi fanno accogliere il
suo intervento, e in altra parte mi fanno giustificare l'azione
mia, l'introduzione di questo argomento in seno al Consiglio
regionale, ritenuto come legittima sede per la discussione su un
problema importante qual è una crisi regionale.
Allora vuole riprendere la parola? Si riserva.
Fosson (U.V.)
- Ma, la risposta all'obiezione che è stata
fatta dal Consigliere Pollicini l'ha già data il Presidente del
Consiglio e noi non... noi ammettiamo quanto ha detto il Presidente
del Consiglio. Certo che l'accenno all'articolo 40 che è stato
fatto dal Consigliere Pollicini mi sembra un po' fuori posto nel
senso che questo nel regolamento è stato introdotto per quanto sono
le comunicazioni ordinarie, e quindi parliamo di una comunicazione
che investe tutta la politica del Consiglio regionale quindi mi
sembra che si possa anche discutere ampiamente, anche se il
richiamo all'articolo 109 del regolamento è giusto, è esatto e deve
concretarsi in questo.
Detto questo, vorrei incominciare un po' dalla fine, io,
probabilmente, perché vorrei rispondere a certi interventi e quando
Manganoni fa un appello a tutte le forze del Consiglio per
risolvere la crisi della Bassa Valle e di porre l'accento su questo
problema, ci trova perfettamente consenzienti, e questo è un
problema che può essere tranquillamente affrontato
indipendentemente da quello che è la mancanza di fiducia in questo
momento alla Giunta attuale.
Concordo con molte altre affermazioni del Consigliere Manganoni
perché accetto quando dice: non vogliamo coprire la disonestà di
nessuno, siamo contro il rinvio delle elezioni, ci preoccupa la
durata della crisi, data la situazione in Bassa Valle.
Noi concordiamo in pieno su tutti questi tre punti. Noi non
possiamo fare niente, noi dell'Union Valdôtaine per il rinvio delle
elezioni, non abbiamo altro mezzo che protestare in questa sede,
come abbiamo sempre fatto, presentando ordini del giorno,
presentando mozioni, se saranno necessarie, lo faremo ancora, ma
certamente che su questo punto, come ha detto l'avvocato Caveri,
sono le forze politiche dei vari partiti che hanno i loro
rappresentanti a Roma che dovrebbero fare quella pressione
necessaria perché le elezioni regionali vengano, avvengano nel
1972, come lo dice lo Statuto, ed eventualmente per le altre
legislature, quello che si deciderà serva per le altre
legislature.
Però, così parlando con qualche rappresentante di partito nei
giorni scorsi, mi diceva, non so cosa ci sia, ma questa questione,
siccome deve essere una modifica della legge costituzionale, e
quindi deve essere approvata due volte dal Parlamento, due volte
dal Senato, è stata approvata una volta dal Parlamento, una volta
dal Senato, e mi hanno detto, non sappiamo il perché questa legge è
raccomandata da tutti, in maniera che passi al più presto perché in
definitiva nessuna forza politica vuole le elezioni nel 1972, ma le
vuole nel 1973. C'è una possibilità quindi se si vogliono le
elezioni nel 1972, lavorare in quel senso anche presso i
rappresentanti a Roma e noi saremmo perfettamente d'accordo. Questo
è il rilievo di quel punto.
La durata della crisi, data la situazione in bassa Valle, l'ha
detto Caveri, che la crisi dipende dalla volontà dei demo-popolari,
può essere risolta abbastanza presto, ma teniamo presente un'altra
cosa, teniamo presente un'altra cosa, che anche se si apre una
crisi, la Giunta resta in carica; quelle che sono tutte le funzioni
della Giunta, tutti quelli che sono, le varie cose che si devono
fare eventualmente, i vari colloqui, a Roma e tutto, possono
svolgersi, i vari rappresentanti, se c'è la volontà da parte dei
vari rappresentanti dei partiti di fare un'azione unitaria, la si
può svolgere indipendentemente da quella che è eventualmente la
soluzione della crisi; questo è un'altra cosa che andava detto.
Adesso io vorrei ritornare un momento a certe affermazioni fatte
dall'Assessore Milanesio, perché l'Assessore Milanesio, io non
entrerò certamente in fatti che non siano politici e che non
abbiano attinenza puramente con quelle che sono le massime
preoccupazioni in questo momento di tutti i Consiglieri che è
quella della soluzione di un problema che sta a tutti a cuore, e
cioè quello occupazionale della Bassa Valle. L'Assessore Milanesio
ha fatto due o tre affermazioni: prima di tutte le crisi che
l'Union Valdôtaine ha provocato. Risponderò.
Poi dice, si è interpretato male il nostro comunicato, il
comunicato del Partito socialista, dandoci una patente di quasi
imbecillità, di non saper leggere l'italiano del vostro comunicato,
e dice, noi, nei giornali abbiamo commentato questo comunicato,
l'abbiamo commentato nell'Avanti del tal giorno, e quindi quello
che noi... il commento che abbiamo fatto era completamente diverso
da quello che diceva il comunicato. Noi lo sappiamo che
probabilmente, quando avete stilato quel comunicato non eravate
all'unanimità e questo non c'è, però, però, credo che l'avvocato
Caveri ha citato le prime parti, le premesse del comunicato; io
invece vorrei arrivare un po' a quello che è il fondamento del
comunicato, ed allora, cosa dite, non ripeto quello che ha detto
"aveva giustificato" l'ha già rilevato l'avvocato Caveri: "convinto
che da tale situazione di confuso immobilismo occorre uscire al più
presto con una propria iniziativa, invita, invita" e prego tutti i
Consiglieri, lo avranno letto questo comunicato, ma siccome si
vuole travisare anche le parole, permettetemi che le leggiamo con
una certa lentezza e ci rendiamo conto cosa vogliono dire queste
parole: "invita la Segreteria, anche nell'eventualità di uno
spostamento delle elezioni regionali, a prendere i necessari
contatti con tutte le forze politiche democratiche alleate ed
all'opposizione per promuovere un nuovo corso che dia vigore
all'azione della pubblica amministrazione regionale e locale
realizzando i programmi amministrativi già proposti dal Partito",
"prendere i contatti con tutte le nuove forze per dare un nuovo
corso", fino a prova contraria vuole dire che, con le scuse fatte
nella parte inziale, nelle premesse, accusa la Giunta attuale,
accusa specialmente l'Union Valdôtaine, vuole dire dare un nuovo
corso, vuole dire praticamente creare una crisi, e d'altra parte
certi contatti che ci sono stati erano chiari, erano chiari che
erano contro la questione dell'Union Valdôtaine. Ora, l'Union
Valdôtaine, cosa doveva fare? Alla luce di questo comunicato doveva
dire "ma, no, noi continuiamo così", e l'Union Valdôtaine ha
esaminato a fondo questo problema, ha esaminato a fondo quegli
altri problemi, quegli altri aspetti di cui io, sui quali io non
voglio entrare e ha detto, prima di tutto, ha detto e ha ritenuto
che era in parte disonesto politicamente chi faceva parte di una
data maggioranza con posti di responsabilità, di accusare quelli
specialmente che appoggiavano questa maggioranza, di immobilismo,
mentre lo avevano delle dirette responsabilità, come potremo
chiarire, per certi problemi; quindi l'Union Valdôtaine ha
esaminato con la massima serenità tutto questo, con la massima
serenità e ha detto, noi, ci accusano per questo, per quest'altro,
mentre noi non abbiamo da essere accusati, ed allora praticamente
viene meno il nostro appoggio e così il nuovo corso lo potete fare
come volete.
D'altra parte e qui io non vorrei accusare il Partito Socialista
nel suo complesso, perché noi possiamo avere anche degli ideali
socialisti, degli ideali socialisti più di qualcun altro magari che
milita, o che è esponente del partito socialista, ma a me dispiace
sempre di generalizzare; ma quando si parla di spostamenti a
destra, e si fa la questione, a sinistra e si fanno i sinistrozzi,
cari amici comunisti, nel 1966 chi ci ha dato una bella pedata nel
sedere a tutti e che è stato l'artefice della caduta dell'alleanza
del Leone?
(voce di Germano)
...l'avrà fatto anche la D.C.,
ma io parlo degli amici socialisti, parlo...
(voce di
Milanesio)
...ma non l'avete mica data solo a noi, non l'avete
mica data solo a noi! e non entriamo nei particolari di come è
stata data, non entriamo, ricordo soltanto che praticamente non
eravamo noi a fare la crisi, nel 1966.
Le altre crisi che sono state provocate non siamo stati
certamente noi, sono stati i socialisti, e quindi andiamo pure
avanti.
Ora, la questione di accusare l'immobilismo della Giunta, di
accusare le industrie a partecipazione statale, e le industrie...
quando ci sono degli esponenti socialisti che hanno delle
responsabilità in queste industrie, mi sembra che sia veramente un
principio di disonestà politica.
L'altro giorno, in una riunione a Verrès, il rappresentante del
Partito Socialista, mi sembra che sia il Geom. Di Stasi, non ha
detto gran che sulla crisi della Bassa Valle, ma ha fatto
un'affermazione che noi condividiamo e ha detto chiaramente "se la
SADEA non si costruirà a Verrès, i nostri rappresentanti del
Partito socialista in seno alla Cogne daranno le dimissioni". Noi
prendiamo atto, prendiamo atto in maniera anche solenne in questa
seduta del Consiglio, e se non si farà la SADEA a Verrès, nel tempo
stabilito, vedremo se il Presidente e qualche altro grande
esponente socialista che sono nel Consiglio di amministrazione
della Cogne saranno conseguenti con le affermazioni fatte dal Sig.
Di Stasi.
Certo che ad un certo momento si dirà, ma quelle
affermazioni....
Fosson (U.V.)
- ...ma a un certo momento si dirà: ma
quelle affermazioni le ha fatte il Geom. Di Stasi, non le abbiamo
fatte noi, perché in tutta questa questione, in tutti i rapporti
che abbiamo avuto con la Cogne, con la Brambilla, da sette mesi a
questa parte, il Presidente della Cogne non è mai stato presente,
non è stato presente alla riunione al Ministero delle
Partecipazioni Statali, non è stato presente alla riunione che
abbiamo fatto qui, il primo maggio, non è stato presente a tutte le
altre riunioni in cui erano presenti i rappresentanti dei
sindacati, i rappresentanti delle forze politiche.
Questo è un primo punto e allora come si fa ad accusare proprio
i socialisti, ad accusare le altre forze che non fanno niente per
la Bassa Valle?
Quando io ho sentito quelle affermazioni del Geom. Di Stasi a
Verrès ho pensato ad altre affermazioni fatte in passato dal
Presidente della Cogne, mi sembra che dopo che era stato nominato
Presidente della Cogne si era fatta un'affermazione, che siccome
erano entrati nel Consiglio di Amministrazione della Cogne cinque
rappresentanti valdostani, mettendo anche quelli che non erano
valdostani in questo numero, rappresentanti del Partito Sociale e
rappresentanti della Democrazia Cristiana, si è detto: faremo
portare, faremo tutta l'azione, vi assicuriamo che porteremo la
direzione generale della Cogne ad Aosta.
Signori, questa affermazione fatta nel 1966, quale risultato ha
dato? Che il Presidente della Cogne si è allontanato da Aosta e
invece di portare la sede della Cogne ad Aosta, si è allontanato
lui e via dicendo.
Ora si fa leva su tutto questo, e questo è uno dei lati
negativi. Ho premesso che concordo con Manganoni e con quegli altri
che possono dire quale è la situazione della Bassa Valle.
Si è fatta anche una propaganda sott'acqua, nella zona della
Bassa Valle, fatta da rappresentanti di Partito, non voglio entrare
in questi particolari, voglio solo dire il motivo.
Ad un certo momento, si è anche detto: l'Union Valdôtaine non è
d'accordo di creare dei nuovi posti di lavoro nella Bassa Valle,
perché l'Union Valdôtaine è retrogada, conservatrice, non è per la
classe lavoratrice, quindi non vuole questo.
Ora anche questo punto noi dobbiamo smentire categoricamente in
quest'aula, e io chiamo a testimonio, particolarmente il Presidente
della Giunta, posso chiamare a testimonio qualcun altro, noi
abbiamo detto, a tutti insieme l'abbiamo detto e abbiamo deciso che
la SADEA doveva farsi a Verrès, quindi non è che sia un'iniziativa
dell'Union Valdôtaine, abbiamo lungamente discusso in questa sede,
abbiamo detto i motivi per la grave deficienza dell'occupazione
attuale, non abbiamo detto solo quel motivo, abbiamo pensato a
tutti i pendolari che devono andare a lavorare fuori Valle, ebbene
noi queste cose le abbiamo dette tutti insieme, ma da sette mesi ci
stanno menando per il naso, e allora è bene che tutti gli operai
della Bassa Valle sappiano come stanno le cose, perché molte volte
si travisano i fatti e si vengono a dare delle responsabilità a chi
queste responsabilità non ha.
Noi queste cose abbiamo avuto il coraggio di denunciarle, qui in
questa Aula, quando abbiamo fatto il dibattito sulla Cogne, le
hanno denunciate i nostri rappresentanti nella Commissione di
inchiesta, in quella Commissione che doveva prendere in esame la
situazione della Cogne, l'abbiamo discusso lungamente e
permetterete che venga su alcuni punti rapidi di passaggio, perché
è comodo ad un certo momento fare certe affermazioni e poi tirare
indietro la mano, quando le cose vanno male e dare la colpa agli
altri.
Dicevo che in questo fatto della Cogne ci stanno menando per il
naso, ho detto prima che il Presidente è buon testimonio che anche
nella riunione davanti al Ministero, durante la riunione al
Ministero delle Partecipazioni Statali, che gentilmente, alla quale
gentilmente ha voluto che partecipassi, abbiamo detto le stesse
cose che abbiamo qui, le abbiamo dette al Signor Einaudi, in
presenza dei nostri parlamentari, l'abbiamo detto al
Sottosegretario socialista On.le Principe, e quale è stata la
risposta quando noi dicevamo che - non so se c'era anche Ramera
quella volta - abbiamo detto molto chiaramente che noi non
condividevamo quella che era la nuova politica della Cogne, perché
questa nuova politica della Cogne sarebbe stata nefasta per gli
interessi della Valle d'Aosta e per gli interessi dell'occupazione
in Valle d'Aosta e l'On.le Principe ha risposto e ci ha detto un
po' quello che è stato detto qui da qualche altra forza politica
quando abbiamo fatto la discussione sulla Cogne, e hanno detto:
"bisogna abbandonare le visioni puramente regionali e provinciali,
bisogna allargare il campo, bisogna vedere la Cogne inserita nel
campo nazionale e via dicendo, solo così voi potrete avere dei
vantaggi"; i vantaggi li vediamo adesso, io li voglio sottolineare;
perché vedete ... purtroppo i nostri operai, ma non solo i nostri
operai, ma i dirigenti della Cogne, tutti quelli che si occupano
dei problemi occupazionali, questa questione, questo Libro Bianco
sulla Cogne, non lo hanno letto ... le affermazioni dell'Avvocato
Einaudi, al momento della discussione con la Commissione, il 3
febbraio 1969, quasi tre anni fa, noi all'interno dello
Stabilimento abbiamo in programma di potenziare le lavorazioni a
freddo dei nostri materiali, lavorazioni che consistono
essenzialmente in una migliore rifinitura dei prodotti, attraverso
la filatura, la lisciatura, ecc. delle barre, perché queste sono
attività ancora strettamente connesse alla produzione di acciai
speciali, le successive lavorazioni dei materiali sono già invece
delle lavorazioni di carattere meccanico.
Passiamo ad altre affermazioni fatte davanti alla Commissione il
6 giugno 1969, parlando della SBE, l'operazione in questione,
rispondendo all'Avv. Caveri, che mi chiedeva delle informazioni
sull'acquisto della bulloneria di Monfalcone, rispondeva, sempre
l'Avv. Einaudi; l'operazione in questione non rappresenta per altro
che una minima parte dello sviluppo che noi vogliamo dare alle
lavorazioni a freddo e che prevediamo di attuare in Valle
d'Aosta.
A questo proposito, vi informo che noi intendiamo portare
all'esame del Consiglio di Amministrazione della Società, in una
prossima riunione, proprio un'iniziativa in tale senso, e chiedo
pertanto che per un riguardo verso il Consiglio di Amministrazione,
mi sia consentito di discutere prima di detto problema in seno a
quell'organo, riconfermo però che è nostra intenzione far sorgere
all'esterno della Cogne, con opportune iniziative, una serie di
aziende adatte per uno sviluppo delle lavorazioni a freddo dei
nostri prodotti siderurgici.
Verremo dopo a qualche affermazione per qualche cosa che ha
fatto parte della discussione, che abbiamo fatto in quest'aula,
però ho voluto prima di tutto citare queste due affermazioni fatte
dall'Avv. Einaudi, una come dicevo il 3 febbraio 1969, l'altra il 6
giugno 1969, e si dirà, noi abbiamo appoggiato un finanziamento di
57 miliardi alla Cogne, probabilmente questo finanziamento non è
ancora venuto, non lo sappiamo, non voglio entrare in questo,
perché non conosco tutti i particolari.
Voglio fermarmi a queste due affermazioni e si dice oggi: noi
abbiamo delle difficoltà a creare la SADEA, a Verrès, si gioca sul
problema della conto terzi di Aosta, ma Signori, dopo queste
affermazioni, quando il problema occupazionale in Bassa Valle era
già critico per quanto concerne la manodopera maschile, la Cogne
cosa ha fatto, la Cogne ha acquistato dei capannoni Vituone, vicino
a Milano, dicendola semplicemente per un deposito di acciai, per la
vendita, ha cominciato a trasferire alcune macchine che facevamo
appunto queste operazioni, queste lavorazioni di pelatura, di
raddrizzatura, di rettifica delle bare, le hanno installate a
Vituone, aveva in mente di comperare delle nuove macchine che
dovevano venire ad Aosta, queste macchine non sono venute ad Aosta,
sono state installate a Vituone e oggi, a Vituone, ci sono 100 e
tanti operai che lavorano per queste operazioni a freddo che fino
al momento di creare quel nuovo stabilimento a Vituone avvenivano
sempre ad Aosta e con estrema semplicità, avrebbero potuto essere
spostate, eventualmente a Verrès e, praticamente, c'è altro che
bolle in pentola.
Noi non conosciamo, non facciamo parte del Consiglio di
Amministrazione della Cogne, ma tutta la questione della conto
terzi, sulla quale si gioca con i Sindacati e sulla pelle dei
lavoratori, con i Sindacati e con i responsabili politici e si
gioca questo sulla pelle dei lavoratori, ed è questa che è la cosa
più indegna, e che noi dobbiamo denunciare con tutta la forza
possibile e allora praticamente la conto terzi dovrebbe essere
installata qui ad Aosta, potenziata con il trasferimento di altre
operazioni a freddo che si stanno facendo adesso ad Aosta, che
dovrebbero andare a Vituone e a Scafati, vicino a Salerno, perché
non posso dare questo come una questione sicura, ma si parla di
sopprimere una parte della finitura uno, e mettere in quella zona,
il Manganoni conosce molto bene, mettere in quella zona, la conto
terzi; quindi a un certo momento, noi dobbiamo dire: ma quando si
tratta di creare uno stabilimento a Verrès, venite a dirci che non
avete i mezzi, quando si tratta di fare la questione a Vituone e a
Scafati, voi lo fate, quando si tratta di acquistare dei terreni in
quel di Modena, per ampliare lo stabilimento di Modena, allora i
fondi li trovate, e qui ho un giornale economico che tutti voi
leggete del 1° ottobre, il Sole, dove si dice: "acciaierie,
ferriere, fonderie di Modena, si è riunita nei giorni 28 e 29
settembre il Consiglio di Amministrazione delle acciaierie ferriere
e fonderie di Modena, il Consiglio dopo aver rilevato, pur nella
difficile situazione del mercato, l'andamento positivo della
gestione, ha assunto importanti delibere per l'acquisizione di aree
e il finanziamento del programma di rinnovamento degli impianti, a
seguito delle dimissioni presentate dal Presidente Gra, Uff. Franco
Froio e dal Vice Presidente Dr. Claudio Lionelli, che hanno assunto
altri importanti incarichi, il Consiglio ha portato in loro
sostituzione il Signor Lossano (?), Benelli, e il Geom. Loris Novi,
e ha così proceduto all'attribuzione delle cariche: Presidente:
Mario Einaudi, che lascia la carica di Amministratore Delegato,
Vice Presidente Sig. Lossano Benelli, Amministratore Delegato: Ing.
Granco Rigutti".
Allora, vedete, cari colleghi del Consiglio regionale, queste
cose bisogna dirle, ma bisognerebbe che i sindacati ne fossero
informati, nei minimi particolari, bisognerebbe che gli operai
della zona di Verrès ne fossero informati onestamente e con
obiettività, senza dare le colpe alla Regione.
Con il Presidente Dujany, queste cose, in modo diverso, le
abbiamo dette al Ministero delle Partecipazioni Statali,
l'Amministrazione regionale ha preso l'impegno dei 350 milioni per
l'acquisto della Brambilla Costruzioni, a condizione che la Cogne
faccia lo stabilimento, faccia uno stabilimento che possa occupare
400-500 persone a Verrès e dia questo suo programma, lo dia
all'Amministrazione regionale.
Ma mi risulta, e qui potrebbe essere più preciso anche il
Consigliere Ramera, che nell'ultima riunione del Consiglio di
Amministrazione della Cogne si è deciso con molta difficoltà
l'acquisto della Brambilla Costruzioni, ma per quanto concerne la
questione Sadea non si è detto una parola e non c'è niente di
concreto e allora non sarà una crisi di pochi giorni, mentre la
Giunta resta in carica, mentre tutte le forze possono dare il loro
appoggio a una soluzione di questo problema, che si possa risolvere
il problema di Verrès, queste cose bisogna dirle, perché è troppo
tempo che gli operai, aveva ragione Manganoni, devono vedere la
soluzione, ma la soluzione non la possono avere attraverso delle
chiacchiere, ma devono avere attraverso dei fatti concreti, e,
permettetemi intanto se sono entrato in questo argomento della
Cogne, chiedo scusa al Presidente se posso dire ancora due o tre
altre cose su questo problema, è un problema bruciante e scottante
che dovrebbe essere effettivamente dibattuto nella nostra
popolazione, per far presente al Ministero delle Partecipazioni
Statali, per far presente alla Cogne, attraverso la voce
effettivamente di tutte le forze popolari, qual è il sentimento, al
di fuori di quelle che possono essere le alchimie di una Giunta o
di Partiti.
Noi, quando abbiamo appreso il programma della Cogne abbiamo
discusso questo problema, il 2 novembre 1969, in questo Consiglio,
quindi sono quasi due anni fa, abbiamo appreso questo programma
della Cogne dalla voce del Consigliere della Cogne, il Sig. Ramera,
ci siamo permessi di fare alcune critiche, noi abbiamo detto e qui
potremmo solo - scusatemi un attimo, perché io voglio essere
preciso, non voglio dire una cosa per un'altra e allora - avevo
detto questo proprio nel mio intervento, ripeto che secondo noi la
produzione della Cogne avrebbe dovuto essere potenziata soprattutto
nel campo degli acciai speciali, ma mentre l'Avv. Einaudi, in sede
di Commissione consiliare, ebbe a dire che la Cogne pensa di
incrementare la produzione degli acciai speciali, ad Aosta, oggi
sentiamo da un'altra parte che è nell'intenzione della società di
costruire un apposito stabilimento per la produzione degli acciai
speciali nel sud dell'Italia, questa è una delle incongruenze che
noi come Consiglieri regionali dobbiamo sottolineare e con un po'
di iniziativa ad un certo momento, dovremo vedere quello che sarà
possibile fare.
Poi parlavo della SBE, dell'acquisto della SBE, dell'acquisto di
Modena e dicevo: ora tutto ciò a mio avviso rappresenta una
indubbia dispersione di mezzi, tutto ciò è un qualche cosa che
ritengo sia contrario agli interessi della nostra Regione e a me
pare che anche il Consigliere Lustrissy sia perfettamente d'accordo
su questo punto.
E poi lascio perdere, perché qui facevo poi un accenno ai
rappresentanti nel Consiglio di Amministrazione e sostenevo la
questione che dovevano essere designati o nominati, queste
d'accordo anche con le forze del Partito Comunista,
dell'Amministrazione regionale e non da parte della ... però, sulla
questione del finanziamento, si diceva questo: si chiede che la
nostra collaborazione per avere dei finanziamenti, - e noi siamo
perfettamente d'accordo, che è necessario che la Cogne possa
contare su altri finanziamenti, eravamo d'accordo di fare un'azione
unitaria, noi dobbiamo dire però con molta chiarezza che siamo
d'accordo di appoggiare la richiesta e la concessione di questi
finanziamenti, alle seguenti condizioni: che il Consiglio regionale
non continui ad essere estraniato dalle decisioni più importanti
che riguardano la Cogne, e possa portare in seno alla società la
sua voce, in modo da poter armonizzare e difendere quelli che sono
gli interessi che noi abbiamo il dovere di difendere, cioè quelli
dei lavoratori della Cogne e della popolazione della Valle d'Aosta,
quindi queste cose le abbiamo dette due anni fa, cosa è successo da
allora, da allora si sono estese molte cortine fumogene, si sono
creati dei grandi concentramenti, si è creata una nuova piramide e
praticamente l'Amministratore delegato della Società Cogne,
attualmente sarà nominato Presidente di un ente coordinatore che è
lega (?)... un ente che esisteva dal 1954, mai entrato in funzione,
costituisce un altro impero industriale e praticamente la Cogne che
aveva vissuto a suo tempo, con tutte le difficoltà possibili e
immaginabili, però autonoma, e sulla quale eventualmente noi,
avendo una gran parte della sua attività, in Valle d'Aosta potevamo
dire una parola, questa Cogne entra in questo quadro generale, come
la Cenerentola e dirò di più, e lo si vede anche qui, da uno stesso
giornale, dove praticamente la Cogne era l'alfiere in Italia per la
fabbricazione degli acciai speciali, oggi la si delega già in
seconda linea, e quando si fanno queste pubblicità, voi vedete due
pubblicità nella stessa pagina, da una parte la Cogne, l'acciaio
Cogne è alta qualità, e dall'altra parte la Breda siderurgica dove
si dice un nome per l'età dell'acciaio, Acciai Speciali Breda, e si
elencano tutti gli acciai speciali Breda, anche questo, e si
mettono dei pezzi ricavati con l'acciaio Breda, anche questo è un
piccolo particolare, ma dimostra in quale forma di scadimento e di
marginazione si vuole mettere proprio la questione Cogne.
Abbiamo fatto allora anche una critica alla nuova acciaieria LD,
l'abbiamo in opposizione Einaudi, ebbene devo dirvi oggi che questa
critica era fondata, noi l'esprimavamo, così in una forma velata,
in forma di dubbio, ma oggi si parla già di sopprimere uno dei due
forni LD e di sostituirlo con il forno sperimentale che sarà il
primo che si metterà, si continuerà a fare degli esperimenti, e
intanto l'acciaio speciale, specialissimo, le leghe specialissime,
nel piano della Cogne dovranno essere fabbricate in quel di Napoli,
e con questo avremo certamente, ad un certo momento, riportato la
Cogne di Aosta al rango di ferriera, perché avremo eliminato la
produzione degli acciai speciali che era il suo vanto, avremo
eliminato una parte delle lavorazioni a freddo, e noi staremo con
il fumo delle ferroleghe e con il fumo degli altri reparti, e le
lavorazioni principali, quelle che possono avere degli specialisti,
dare una possibilità ai nostri giovani, saranno trasferite in altre
zone, e questa situazione è molto grave.
Ora, io non voglio dilungarmi su questo punto, credo che era
necessario dire queste verità ancora una volta in Consiglio
regionale, perché questa occupazione della Bassa Valle giustamente
ci preoccupa e deve preoccuparci tutti, non si risolvono con delle
chiacchiere, ma si risolvono con dei fatti, e qualunque sia domani
la maggioranza che siederà sui banchi di Governo, dovrà impegnarsi
di mettere alle corde i responsabili della Società Nazionale Cogne
e i responsabili del Ministero delle Partecipazioni Statali, perché
certamente è un anacronismo e questo lo abbiamo detto, in faccia al
sottosegretario, perché lo dicesse al Ministro, è un anacronismo
che il Ministero delle Partecipazioni Statali, attraverso dei
finanziamenti che non so come avvengono e che diano la possibilità
alla Cogne di espandersi in altre zone, fuori della Valle d'Aosta,
e non dia la possibilità di espandersi in Valle d'Aosta, dando
potendo dare essa una soluzione al problema occupazionale della
Bassa Valle, almeno nel settore maschile, c'è tutto il settore
femminile che va affrontato, e anche su questo non è mai mancata la
nostra collaborazione al Presidente della Giunta, gliela abbiamo
data non certamente per un interesse elettorale, l'abbiamo data
spassionatamente perché crediamo di e vogliamo difendere quelli che
sono i veri interessi della popolazione della Valle d'Aosta.
Quindi non si venga a dire che noi, togliendo il nostro appoggio
oggi alla Giunta, abbiamo di mira, non teniamo conto di quelle che
sono le difficoltà della Bassa Valle, queste cose andavano dette
con estrema franchezza, e noi siamo pronti a qualunque dibattito in
questo senso, e auguriamo alla Giunta che siederà domani su quei
banchi che possa risolvere questi problemi, ma non sarà lei che li
potrà risolvere, ma li dovrà far risolvere dal Ministro delle
Partecipazioni Statali e da quell'ente della Cogne che oramai per
delle ragioni che non voglio dilungarmi oggi, ci è sfuggito
completamente di mano, anche se non abbiamo mai potuto tenere in
mano, ma prima facevamo una lotta contro il passaggio della Cogne
all'IRI, e ci hanno beffati, oltre al danno le beffe, hanno fatto
passare sotto ... e si dice in Piemontese, "l'un que l'en suppa,
l'e pan bagna" ed è la stessa cosa, quindi un altro organismo, con
i suoi centri con i suoi centri di potere a Roma e in tutta questa
questione certamente ci sono i responsabili del Partito Socialista,
in seno alla Cogne, che hanno la loro responsabilità, insieme a una
parte dei democristiani.
Tonino (P.S.I.U.P.)
- Io ho appreso con molta apprensione
la notizia apparsa in questi giorni sui giornali circa i disimpegni
dell'Union Valdôtaine a sostenere dall'esterno questa Giunta.
Ricordo ai colleghi Consiglieri, che all'atto della costituzione
di questa Giunta, il sottoscritto votò contro, dicendo che pur
considerando positivo il superamento del centro-sinistra, era però
presto per giudicare positivo l'insediamento di una nuova
maggioranza, soprattutto per delle dichiarazioni che riguardavano
il dialogo con le sinistre.
Quindi il mio intervento non vuole essere una difesa a questa
Giunta, abbiamo però visto nel corso del tempo trascorso da allora
fino ad oggi, come sovente il voto dato dalle sinistre risultò
determinante agli effetti della sottovivenza dell'attuale Giunta,
perché avveniva questo? Perché nell'esame della situazione generale
e nell'analisi del lavoro che questa Giunta portava avanti, pur non
rappresentando ancora quelle che erano le grandi aspettative, vedi
situazione gravissima che abbiamo nella bassa Valle, a me era parso
che qualcosa di nuovo si muoveva e che i suggerimenti che potevano
venire da questi banchi alcuni venivano recepiti. In parole povere
si era passato da un tipo di Giunta che innalzava i cartelli dei
no, alle indicazioni che provenivamo da sinistra ad un'altra che
sovente recepiva invece importanti suggerimenti.
Abbiamo assistito anche ad alcuni episodi avvenuti all'interno
della stessa maggioranza, e voglio fare un breve accenno al biennio
unitario e alla conseguente marcia indietro della Giunta, su di un
argomento così importante, non per nulla, quella del biennio fu la
vittoria della Democrazia Cristiana e la precipitosa uscita del
giornale "Il Monitore Valdostano" con la grossa scritta: "Vittoria
Liberale".
Fu da allora che questa Giunta...
(Voce)
...ed è stata la
Vostra vittoria, fu da allora che questa Giunta incominciò a
vacillare e ad essere costretta a subire deviazioni che da una
visuale progressista si assestò su posizioni... però mettendo
assieme tutte queste cose, pur prendendo ciò che è avvenuto in casa
dei socialisti del P.S.I., la sfrenata corsa ai posti di potere, i
favoritismi, alcuni esagerati benefici, che non giustificano però
la totale condanna di un partito la cui base si individua su un
movimento operaio ancora, e questo poi soprattutto quando si tenta
di mettere ai margini un partito, la cui base è in mano ai
lavoratori per fare magari poi l'occhiolino con altre forze perché
ci porterebbero verso una situazione disastrosa.
Dicevo, che mettendo assieme tutte queste cose, ecco che non
meraviglia la posizione odierna assoluta dell'Union Valdôtaine, ma
io vorrei rivolgermi ai colleghi dell'Union Valdôtaine, e la
domanda la vorrei rivolgere all'Onorevole Caveri, persona con cui,
non nego di aver avuto sempre una certa stima, sia per la sua acuta
intelligenza, sia per la sua cultura.
On.le Caveri, Lei ritiene veramente che per una questione o per
più questioni che mettono sotto accusa il Partito Socialista
Italiano, la medicina migliore sia quella di spostare a destra
tutto l'asse politico valdostano? L'Union Valdôtaine, alla sua
base, non ha forse un elettorato contadino povero, sottosviluppato,
non ha forse degli operai?
(Voce di Ramera)
Montesano (P.S.D.I.) -
Consigliere Ramera... continui,
Consigliere Tonino...
Tonino (P.S.I.U.P.)
- ...comunque questo è sulla vostra
coscienza... l'Union Valdôtaine alla sua base, ripeto, non ha forse
un elettorato contadino, povero, sottosviluppato, non ha forse
degli operai che lottano per il posto di lavoro, per migliorare le
loro condizioni di vita e di lavoro?
Ritiene l'Union Valdôtaine che per affrontare dei grossi
problemi, in ordine ai quali occorre mettere tutta la buona
volontà, sia giustificabile un'apertura a destra con la Democrazia
Cristiana, o se non addirittura con i Liberali?
A me pare che l'Union Valdôtaine abbia già avuto in passato una
certa esperienza a tale proposito; queste le domande che ho voluto
porre all'Union Valdôtaine, quindi io respingo nettamente la crisi
così come si prospetta, perché il momento non è certamente
favorevole a questa crisi, in un momento così drammatico, dove
centinaia di famiglie sono alla miseria, né possono sperare in
futuro di poter avere uno stipendio, in quanto le fabbriche sono
chiuse; quindi non crisi, ma volontà politica di risolvere al più
presto questa drammatica situazione, se vogliamo essere dei
responsabili; quindi io mi dichiaro contro questa crisi,
soprattutto se questa come da voci circolanti cerca sbocchi a
destra.
Non meravigliamoci colleghi Consiglieri se la situazione già
grave possa precipitare un domani, non meravigliamoci se questo
palazzo potrà un giorno essere occupato dalla classe lavoratrice
valdostana, perché siamo giunti al punto che non possiamo più
sopportare determinate cose.
Sia chiaro, nel respingere questa mozione di sfiducia, che io
chiedo che venga presentata al prossimo Consiglio, non intendo dire
essere questa una soluzione.
Vi sarebbero certamente altre soluzioni, con sbocchi più a
sinistra dell'attuale, ma in questo particolare momento ciò non
potrebbe essere risolvibile subito, quindi niente crisi nel modo
più assoluto, l'Avvocato Caveri ci propone oggi diverse soluzioni
per risolvere la crisi, a destra o a sinistra, ma questo secondo
me, non è chiarezza, e Lei, Avv. Caveri, sa benissimo che lo
sblocco di una crisi a destra ha un senso nettamente negativo,
ripeto che proprio l'Union Valdôtaine ne ha avuto le prove, mentre
secondo l'On.le Caveri questo oggi non conterebbe più niente, pur
di risolvere la crisi.
L'altra soluzione, secondo l'avv. Caveri, sarebbe a sinistra;
ora, imporre le soluzioni in questo modo, a me pare che non sia un
modo responsabile, perché ripeto, l'Avv. Caveri sa benissimo, e lo
sa l'Union Valdôtaine, che vi è una grossa differenza tra una
soluzione o l'altra.
Io mi rifiuterei a fare parte di trattative dove vi è un arbitro
che secondo il proprio comodo può scegliere a sinistra o a destra,
o si è a sinistra e questo vuol dire essere con i lavoratori, con i
contadini, con il mondo del lavoro, e si è a destra con i
democristiani, con i liberali, e con i partiti, anche se in questa
Aula, non ci sono, ma che se andiamo avanti di questo passo, un bel
giorno verranno anche loro.
Montesano (P.S.D.I.)
- Un po' di silenzio...la parola al
Consigliere Pollicini.
Pollicini (D.P.)
- Vorrei proprio domandare, anche perché
vi è stato un mormorio da parte del collega Ramera che in omaggio
all'art. 53 del Regolamento considera questo il primo o il secondo
intervento.
Montesano (P.S.D.I.)
- Ce l'ha con il regolamento; il
primo intervento, perché l'altro è stato un richiamo al
regolamento. Quindi, perciò, Lei può fare il suo intervento.
Pollicini (D.P.)
- Signor Presidente, Signori
Consiglieri, è mio dovere, nella mia qualità di capogruppo di
chiarire a questo Consiglio la posizione del Gruppo dei Democratici
Popolari, in merito ai più recenti avvenimenti della vita politica
valdostana, avvenimenti che tendono a modificare profondamente la
situazione che si era venuta a creare un anno e mezzo fa con la
responsabile partecipazione dei Democratici Popolari.
È importante chiarire la posizione di ognuno, perché di fronte a
fatti positivi o negativi che possono avvenire in futuro, possono
risultare a piena luce le responsabilità, i meriti e i difetti.
Per quanto ci riguarda, la mia posizione non è difficile, in
quanto anche in questo particolare, ripeto, non ho da ripetere che
ciò che ho detto e cioè la coerenza della linea politica che ci
siamo impegnati di seguire dal momento in cui siamo sorti con il
movimento politico che voleva attivamente operare nella nostra
Valle.
Un anno e mezzo fa, nel momento in cui veniva eletta nella
maggioranza di questo Consiglio la Giunta presieduta dall'amico
Dujany, per noi si realizzava un fatto importante per la vita
politica regionale, per questi fondamentali motivi:
1) ci rendeva possibile, caso forse più unico che raro nel
nostro Paese, una maggioranza che lasciava all'opposizione entrambi
i maggiori partiti esistenti nel Paese: la D.C. e il Partito
Comunista;
2) si affermava la politica di un governo regionale affidato
quasi totalmente alla responsabilità di forze, movimenti politici
locali e regionalisti;
3) la formula di governo eletta nel maggio 1970 superava un
antico e rudimentale scontro frontale ed apriva anche una fase di
rapporti più corretta tra maggioranza e opposizione, nella quale il
modo di affrontare i problemi più importanti della vita regionale
non erano artificiosamente deformati da consueti scontri falsamente
ideologici;
4) era nostra convinzione che, nella misura in cui la formula di
governo si affermava, non solo per le cose che faceva ma per il
diverso modo di agire, questa era responsabilità di tutti e non
solo delle forze di maggioranza, il livello della vita politica
valdostana doveva crescere e il dibattito portarsi sui problemi
reali della nostra comunità al di fuori e al di sopra delle beghe
personali e delle clientele di interessi;
5) la Valle d'Aosta secondo noi poteva ritrovare nella nuova
proposta politica la possibilità di affermare con maggior forza la
propria personalità richiamandosi alla propria vocazione
autonomista, democratica e anti-fascista.
Per queste ragioni abbiamo compiuto allora una scelta
importante. Per realizzare questo abbiamo lasciato un partito nel
quale avevamo militato per molti anni e che avevamo ritenuto
incapace di compiere queste scelte per noi fondamentali.
Abbiamo contribuito assieme ad altri a determinare il tipo di
collaborazione politica nella quale potevano trovare risposta i
principali motivi della nostra azione politica e abbiamo
successivamente con coerenza, con onestà e impegno, limitati solo
dalle nostre energie, non certo dalla nostra volontà, cercato di
portare avanti con successo questa formula.
La consapevolezza che, come ogni tipo di collaborazione, la
solidarietà tra più forze politiche richiede sacrifici da ognuno,
ci ha anche visti rinunciare a obiettivi particolari, a cui
tenevamo, ma rispetto ai quali abbiamo ritenuto più importante la
sopravvivenza della collaborazione iniziata.
Anche oggi, di fronte alla dichiarazione dell'Union Valdôtaine,
di rompere la solidarietà con le altre forze con le quali aveva
iniziato un intensivo cammino, non possiamo non ribadire la nostra
sfiducia in questa formula, che a nostro parere, ancora oggi,
rappresenta una occasione positiva per la Regione.
Non possiamo quindi condividere l'iniziativa di abbattere questa
maggioranza, perché riteniamo ancora validi ed attuali i motivi che
l'anno originata.
E ancora ripetiamo i nostri dissensi dalla crisi per le grosse
incognite che per motivi politici palesi, o non palesi per le
conseguenze che ne potrebbero derivare prevedibili, e
imprevedibili, essa presenta.
Siamo contrari alla crisi, sia per il modo extraconsiliare con
il quale è sorta per gli accordi che sono stati presi tra l'Union
Valdôtaine e la Democrazia Cristiana, in nostra assenza e a nostra
insaputa, e non si dica che la crisi l'ha voluta il Partito
Socialista Italiano, perché anche se il Partito Socialista Italiano
ha maldestramente parlato di verifiche, non ha mai compiuto atti
univoci che potessero essere intesi anche soltanto preparatori
della crisi.
Quindi, crisi preparata, in gran segreto, a nostra completa
insaputa dall'Union Valdôtaine e dalla D.C. e da alcuni altri
frequentatori di caffè.
La crisi ci giunge inaspettata e comunque senza che il Movimento
che ho l'onore di rappresentare fosse consultato; non ci sono
chiari i motivi che hanno portato l'Union Valdôtaine a questa
decisione, né tanto meno a che tipo di conclusione e a che
risultati si tende.
Un solo fatto credo: la crisi di questa Giunta, a questo
proposito voglio ribadire a scanso di equivoci che non è
assolutamente intenzione del Movimento né degli amici che il
Movimento rappresenta in questa Giunta stare un giorno più al loro
posto, dal momento in cui questo Consiglio avrà con il suo voto
motivato deciso di considerare finita questa esperienza, e cioè sia
votando la sfiducia alla Giunta attuale, sia affermando che è
modificato il quadro politico regionale, in modo per noi non
accettabile.
Non ci pare a tutt'oggi che siano intervenuti fatti talmente
gravi da giustificare la fine di questa formula, e soprattutto la
modificazione dell'equilibrio politico che essa esprimeva.
Bisogna quindi cercare altrove il perché di questa decisione, e
mi pare che essa possa essere ritrovata solo nel timore dello
slittamento delle elezioni regionali dal 1972 al 1973, ma questa
decisione è al di fuori delle nostre possibilità e capacità che non
sono tali da poter modificare anche se lo vorremmo, come lo
vorremmo, l'orientamento del Parlamento Nazionale. Abbiamo espresso
il nostro assenso per il mantenimento di questa legislatura nei
limiti temporali tradizionali; non abbiamo potuto obiettivamente
fare di più se non appoggiare l'azione dei Parlamentari valdostani.
Né potevamo pensare che un eventuale spostamento delle
consultazioni elettorali regionali potesse portare la tensione fra
le forze della maggioranza al limite della rottura.
Non abbiamo fatto, né facciamo oggi, questione di posti: era e
rimane nelle nostre intenzioni condividere la responsabilità del
Governo regionale con tutte le forze della maggioranza e questo lo
abbiamo dichiarato più volte.
Non mi sembra quindi che possano essere oggi addossate le colpe
e responsabilità in questo senso ai D.P., così come oggi non
vogliamo condividere con silenzio o con ambiguità la responsabilità
per quanto di negativo potrà avvenire. Le conseguenze di questa
crisi potrebbero sfociare nel ritorno ad una politica di blocchi
contrapposti che già tanto male ha fatto al Paese e di cui la
stessa Union Valdôtaine nel passato ne ha fatto le spese.
Blocco frontista da una parte e blocco d'ordine dall'altra. Noi
non possiamo appartenere in nessun caso ad un fronte popolare, ma
sia ben chiaro che non porteremo idiotamente le nostre energie ad
un blocco d'ordine. La crisi che si vuole aprire, l'ho già detto,
presenta più di un interrogativo e si preannuncia carica di
conseguenze negative.
La mancanza di un progetto chiaro e di alternative lascia
supporre un lungo periodo di pausa dell'attività
dell'Amministrazione regionale proprio nel momento in cui le
scadenze e i problemi si faranno urgenti.
I rischi sono di soluzione politica a destra, nel senso che
riporterebbero a galla formule del passato remoto che nessun legame
troverebbero con le reali e attuali esigenze della Valle d'Aosta.
Il rischio è di arrivare per mancanza di motivi e di riferimenti
precisi ad una situazione di irrigidimenti tali da comportare il
commissariamento di questo Consiglio.
Il rischio è ancora non meno grave che una lunga vicenda
incomprensibile per molti aspetti alla popolazione, aumenti il
distacco dalla politica e favorisca tendenze qualunquiste o
anarcoidi nella gente. Pesano inoltre in questo particolare momento
esigenze e problemi importanti per il futuro della Valle.
Mi limito semplicemente a ricordare - e meglio di me lo ha fatto
il Presidente e gli oratori che mi hanno preceduto - i
provvedimenti che sono all'approvazione del Parlamento ed il
difficile momento che sta attraversando l'economia regionale e le
conseguenze che questa ha nell'occupazione in Valle d'Aosta con
punte drammatiche in Bassa Valle.
Il quadro che ho cercato sinteticamente di delineare vuole
esprimere la nostra posizione contraria ad una crisi del Governo
regionale, così come è maturata ed è esplosa e nello stesso tempo
ribadisce la posizione che assumiamo oggi e assumeremo domani che
sarà coerente con i motivi fondamentali della nostra azione
politica.
Non ci interessa difendere i posti di Governo che abbiamo, ci
interessa difendere una linea politica. Né siamo disposti a
sacrificare il volto politico che abbiamo voluto assumere
rendendoci disponibili per qualsiasi formula e con qualsiasi
alleato che ci venga proposto per mantenerci al potere.
Non si creda che i D.P. siano gli amministratori buoni per tutte
le salse e preoccupati solo di rimanere a galla. Gli amici e
alleati siamo abituati e sceglierceli da noi e nessuno mai ce li ha
imposti. Questo per noi è un punto ben fermo.
Per concludere, voglio riassumere il nostro atteggiamento e la
nostra posizione:
1) siamo contrari alla crisi e in modo particolare a ciò che
rappresenta nei confronti dell'esperienza politica che abbiamo
iniziato insieme all'Union Valdôtaine, al Partito Socialista
Italiano e al MAV. Cercheremo di mettere tutto il nostro impegno
perché ciò non avvenga facendo appello al senso di responsabilità
delle forze con le quali abbiamo collaborato fino ad oggi;
2) nell'eventualità che i nostri sforzi non raggiungano il
risultato che noi auspichiamo, sarà nostro impegno di impedire che
questo Consiglio subisca, per la prima volta nella sua storia, il
Commissariamento.
In questo senso, il nostro obiettivo sarà di tendere a
collaborazioni con forze che non snaturino il senso e la funzione
della nostra presenza politica in Valle d'Aosta.
E permettetemi, prima di concludere, che io rivolga ai miei
amici che hanno responsabilità in questa Giunta ed in modo
particolare al Presidente Dujany, il pieno appoggio dei D.P. della
Valle d'Aosta ed il ringraziamento per l'opera che fin qui hanno
svolto nell'interesse esclusivo della Valle.
Montesano (P.S.D.I.)
- La parola al Consigliere
Pedrini.
Pedrini (P.L.I.)
- Signor Presidente, Signori, io
desidererei, prima di tutto, richiamarmi al fatto che il Partito
Liberale ha dichiarato che è contro il rinvio delle elezioni; però,
così come noi qua e a Roma, abbiamo detto al nostro Partito che
siamo contrari al rinvio delle elezioni, io a nome del Partito
Liberale tengo a dichiarare che noi siamo contro qualsiasi
Commissario che venga da Roma, o nominato in qualsiasi altra
maniera.
Mi pare che un'esperienza c'è stata e ci possa bastare: chi
vorrà far arrivare questa crisi ai commissari se ne assumerà tutte
le responsabilità, e non saranno certamente i Liberali a non andare
su tutte le piazze, a indicare chi veramente vuole che altri
vengano a comandare in casa nostra cercando così di far passare per
buono quello che noi, proprio noi, che siamo accusati, forse, o lo
eravamo di essere anti-autonomisti, di difendere l'autonomia.
Questo, per prima cosa; questi giochetti non ci piacciono, e non
ci presteremo sotto alcun profilo.
Dopo questa precisazione, che secondo il nostro punto di vista
era doverosa, io vorrei dire un'altra verità che ho detto soltanto
due giorni fa, presenti tutti gli esponenti di questo consesso che
era ora che si dicesse agli operai della Bassa Valle, io che vengo
dalla Bassa Valle, la verità, ossia che la SADEA in questo momento,
non se ne parla e mi riallaccio a quello che ha detto
magnificamente Fosson, e non sono mai stato tenero, e non mi si può
mai dire che io sono stato tenero né con l'Avv. Caveri né con
l'Avv. Fosson; ma in questo caso, bisogna riprendere essenzialmente
quello che ha detto il Consigliere Fosson, quando dice che non vi è
alcuna prospettiva della SADEA o della Cogne in Bassa Valle in
questo momento, se ne parlerà fra mesi o fra anni, e gli operai, in
questo periodo, cosa faranno? Continueranno a tirare la cinghia o
si spareranno o andranno all'estero.
Questa è la domanda che si pone.
Ma noi, Liberali, avevamo già allora il periodo della
Sirca-Davit, dato un suggerimento e quando proprio io, mi permisi
di dare, proprio a nome del Partito Liberale, quel suggerimento, ci
fu qualche parte avversa che si mise a ridere e disse: "e già, voi
siete sempre per i capitalisti, voi siete sempre con i ricchi, voi
siete sempre per le finanziarie", e guarda si dà il caso, che
proprio da quella parte, non più tardi di 48 ore fa, e lo vedremo
quanto prima, e lo sentiremo e lo sentiranno tutti i valdostani,
proprio da quella parte che si rideva è venuta la proposta di una
finanziaria regionale.
È superata, oggi, la finanziaria regionale, è superata, noi
abbiamo soltanto, e io penso che il Presidente della Giunta, che
voi lo sappiate tutti da qualche mese, l'IMI, l'IRI, l'EFIM ed
altri gruppi hanno costituito una finanziaria proprio per andare
incontro alle industrie che sono in crisi; ed allora a un dato
punto, proviamo una volta a seguire questa strada, è l'unica,
secondo noi, che può essere seguita e che può avere una minima
speranza, non è speranza, un minimo di speranza, ma tutte le strade
bisogna imboccarle, non trattare soltanto con dei privati che non
vogliono più aprire, o per mentalità retrograda, o per altri motivi
che non ci interessano. Non solo quella è la strada da compiere,
tutte le dobbiamo tentare, da quella del Ministro delle
Partecipazioni statali, a quest'altra che permetterebbe,
eventualmente anche ad un gruppo creato qui in Valle, ma si dice da
altri gruppi, non ci sono soluzioni, o questo nuovo raggruppamento
di IMI, IRI ecc. ci darà la possibilità, o assumendo direttamente o
altre maniere, non sono cose oggi da trattare, ma si assumerà il
grave peso di dare la possibilità a queste nuove aziende della
Bassa Valle di andare avanti, o secondo il sottoscritto o secondo
il Partito Liberale, non ci sono altre possibilità.
L'occupazione femminile valdostana della Bassa Valle è
totalmente chiusa, dovranno di nuovo andare a fare le foglie in
Svizzera come tanti anni fa.
Questa è la realtà che bisogna dire.
A un dato punto, bisogna guardare in faccia alla realtà dei
fatti, bisogna dire a questa gente che ci sono delle strade da
percorrere in questa sede, a nome del mio collega, a nome di tutto
il partito liberale, mi rivolgo al Presidente della Giunta che con
questa crisi, non c'entra niente, il Presidente della Giunta rimane
in carica, tutti i capi gruppo sono a sua disposizione - di questo
ne sono convinto in qualsiasi momento, quando ci sono questi
problemi sul tappeto, per portare il loro appoggio, ma imboccare
anche questa strada da richiedere a questo nuovo ente, creato
proprio tre o quattro mesi fa, non di più, di venire incontro a
questa situazione, o per lo meno di vedere come si potrebbe
risolvere questa situazione.
E noi portiamo delle cose concrete, portiamo dei fatti, non
soltanto delle parole, perché io stamattina, qua ho sentito solo
parole, non una proposta concreta, non dire: andiamo, facciamo o
vediamo, no. L'unica proposta la Cogne, usciamo una volta tanto
dalla Cogne, ho detto che la Cogne non è la sola cosa, anche se la
principale, o una delle principali della Valle d'Aosta, usciamo da
quest'impasse, abbiamo ben altre strade in Valle d'Aosta da
potenziare, ma non le vogliamo seguire, le sabotiamo, quelle, e
tanto per citarne una quella del turismo, che è l'ultimo
assessorato che abbiamo in Valle, come finanze, come bilancio
finanziario.
A un dato punto, bisogna pur dire che la Cogne va nel Meridione,
perché? Caro Fosson, ci va perché ha la Cassa del Mezzogiorno; ma
allora noi non siamo capaci a far capire tutti insieme a Roma, in
sede di Ministero, dal Ministro che qua è peggio che la Cassa del
Mezzogiorno, a un dato punto, che noi abbiamo tutta la Bassa Valle
che non lavora più, che non entra più una lira in queste case.
Ma, è stato detto - ne prendo atto Presidente, lo so che Lei
l'ha detto - ma perché fate una cassa per la Valle d'Aosta, ne
abbiamo diritto noi come gli altri, paghiamo le tasse come tutti, e
per Dio - non è mica detto, noi siamo proprio "des ba per lì",
tutti, insomma, siamo sempre alla stregua che dobbiamo sempre e
solo chinare la testa e subire, sempre subire.
Noi non desideriamo più subire.
E allora...
(voci)
...vediamo tutti insieme questa
volontà, ma usciamo dall'impasse, non si può continuare in questa
maniera.
Io chiedo soltanto questo.
Questa deve essere una volontà di tutti indistintamente, i
Partiti, di tutte le persone che sono sedute qua dentro, perché
penso che tutti quanti indistintamente dal colore che portano,
tutti nel loro animo hanno a cuore gli interessi dei nostri - come
dicono loro "dei nostri lavoratori" e come dico io dei nostri
valdostani.
Mi pare che sulla crisi ci sarebbe qualcosa da aggiungere,
specie su quanto ha detto il capogruppo dei Democratici Popolari,
Pollicini.
Io voglio fare una volta tanto, voglio copiare una volta tanto
il capogruppo dei D.P.. Nella sua entrata che non è stata calcolata
una entrata, perché si era chiamata abilmente allo statuto, egli
aveva detto: ma io ho fatto solo un'entrata, quindi l'intervento
non conta, posso parlare un'altra volta, dirò poi il mio
pensiero.
Allora noi Liberali prendiamo l'esempio da lui e diciamo:
vogliamo vedere come va a finire questo dibattito, certo che il
Partito Liberale si era riunito con la sua Giunta, con i suoi
membri, però non abbiamo fatto nessun comunicato, non abbiamo detto
niente, perché? Proprio per dignità, per rispetto verso questa
Assemblea.
Noi non facciamo cose extra Consiglio, noi non scriviamo sui
giornali, per dire soltanto qual è il nostro pensiero, o per
fomentare una cosa o l'altra, ci atteniamo alle regole di dignità
di questo Parlamento valdostano, e, pertanto, ci riserviamo di
prendere la parola, e di esprimere il nostro concetto su questa
crisi, che evidentemente non può essere sottovalutata, né può
essere sottacciuta.
Chamonin (M.A.V.)
- Non voglio fare dichiarazioni
politiche sulla situazione che si è creata, né voglio parlare della
Cogne od altro, voglio soltanto fare alcune considerazioni che
ritengo di dover fare in merito alla vita amministrativa della
Regione.
Noi abbiamo preso atto con rammarico delle decisioni del Comité
Central dell'Union Valdôtaine, ne abbiamo preso atto con rammarico,
perché, come altri prima di me hanno detto, e primo il Presidente
Dujany, questa è un'operazione rischiosa per le possibili
conseguenze negative sul piano amministrativo che questo fatto può
provocare.
Sono già stati ricordati alcuni problemi che mai come in questo
momento sono prossimi ad una soluzione favorevole: il riparto
fiscale, i contingenti, ecc. ed altri, quali il problema
occupazionale e non ultimi quelli della nostra agricoltura,
problemi che necessitano dello sforzo di tutti, in un clima di
tranquillità, di lavoro e di collaborazione e non di crisi lunga o
breve che sia.
Non era momento di crisi, a parer nostro, ma semmai di
rafforzamento della maggioranza.
Già prima che si formasse questa Giunta, noi insistemmo a più
riprese, e in questo Consiglio, in varie dichiarazioni di voto, per
un ingresso dell'Union Valdôtaine in Giunta, per la sua
partecipazione la più completa ed attiva possibile al Governo della
Regione perché non poteva e non doveva a parer nostro, il Movimento
regionalista più forte, esistente in Valle ed espressione di
validissima fiducia di uno strato così largo della popolazione, non
poteva e non doveva, dicevo, essere assente da questo Governo.
Sono state espresse qui, alcune possibilità, per una soluzione a
breve di questa crisi, che si dice, nel giro di 10-15 giorni, cosa
di cui ci permettiamo di dubitare e di dubitare fortemente, ma che
per le ragioni già dette, ci auguriamo ed auguriamo alla Valle
d'Aosta sia la verità.
Germano (P.C.I.)
- Prima di tutto, io prendo atto della
dichiarazione del Presidente, che si rispetta il regolamento, cioè
che è giusto discutere del fatto di questi giorni, cioè del
pronunciamento dell'Union Valdôtaine, però è giusto che se ne
discuta nella sede opportuna, ed è giusto che si voti nella sede
opportuna, secondo il regolamento.
Per quanto riguarda la questione della crisi, io non voglio qui
ripetere i problemi che sono stati elencati in parte da tutti i
Consiglieri; è certo però che vi sono alcuni Consiglieri che hanno
detto "con la crisi non cambia niente, perché la Giunta resta in
carica fin quando sarà sostituita", Pedrini diceva "i capi gruppo
sono qui a disposizione, e quindi tutto è liscio e tranquillo come
prima".
L'esperienza dice che le cose non stanno così, quando non si ha
un governo, quando non si ha una maggioranza, quando non si ha un
orientamento politico, lasciamo lo spazio a tutti meno che ad
un'azione politica, c'è poco da fare e questo dobbiamo prenderne
atto. Da questo fatto dobbiamo concludere che la crisi in Valle
d'Aosta, in questo momento, è la cosa più dannosa che possa
avvenire negli interessi generali della Valle d'Aosta, e
nell'interesse di larghe categorie di abitanti della Valle d'Aosta;
è il colpo più grave che si dà alla Valle d'Aosta in questo
momento.
E veniamo ad un secondo punto: chi vuole la crisi? Non
certamente noi, mi pare che il compagno Manganoni vi ha illustrato
ampiamente le posizioni del nostro partito, noi non facciamo parte
di questa maggioranza, non abbiamo chiesto di farne parte, abbiamo
appoggiato le soluzioni che erano nell'interesse della Valle
d'Aosta, non chiediamo di farne parte, quindi la posizione nostra è
chiarissima; però siamo contro la crisi perché è un danno per la
Valle d'Aosta. Mi pare, non il Partito Socialista, non i
Democratici Popolari, non il MAV, che direi, si sono presentati
uniti nei confronti della crisi.
Si è preso a pretesto il discorso del Partito Socialista; ma
ogni partito ha il diritto di fare i documenti che ritiene di fare,
ha il diritto di fare le osservazioni che ritiene di fare; il fatto
reale è che l'Union Valdôtaine ha tolto l'appoggio, non il Partito
Socialista, che si è pronunciato contro, contro la crisi.
Che si debba andare avanti più decisi, che si debbano risolvere
dei problemi più sollecitamente, l'abbiamo detto e ripetuto anche
noi dieci volte in Consiglio, quando non eravamo d'accordo con una
determinata impostazione, come invece abbiamo anche detto, quando
eravamo d'accordo con determinate impostazioni; questa Giunta - non
per fare dei meriti - ha affrontato il problema dell'organico in un
modo rivoluzionario nei confronti di prima: non è stato l'esecutivo
che ha stabilito e deciso, ha nominato un membro di ogni partito
presente in Consiglio, e ha dato a questi l'incarico, e quando
siamo arrivati ad una soluzione, ha accettato la soluzione proposta
da questa Commissione. Noi questo lo approviamo, siamo d'accordo,
come siamo stati critici invece nei confronti di altre soluzioni.
In sostanza la crisi, bisogna ammetterlo, ed è venuta fuori chiara
qui, chi la vuole, chi la chiede è l'Union Valdôtaine, ed è la
Democrazia Cristiana; a meno che sia sordo, ma quello che hanno
detto può portare solamente a questa conclusione.
I Democratici Popolari hanno detto che non stati consultati; noi
possiamo dire, come Partito Comunista, che abbiamo invitato l'Union
Valdôtaine ad un incontro, e questa nostra richiesta non ha avuto
risposta; non abbiamo potuto esprimere prima del Consiglio quelle
che erano le nostre opinioni, lo faremo qui in questa sede.
Quali sono le prospettive di soluzione della crisi? Anche qui,
si è detto, fulminea, nella seduta stessa, fra otto giorni, fra
dieci giorni, ebbene, questo è prendere in giro la gente, perché
abbiamo sentito le posizioni: i Democratici Popolari non accettano
la soluzione dell'appoggio della D.C., del resto verrebbero a
snaturare il motivo per cui sono usciti dalla D.C., che è stato lo
stesso Pollicini che ha detto: "siamo usciti da quel partito perché
non era in grado di fare le scelte progressiste, autonomiste,
antifasciste che noi volevamo fare".
Non accettano una soluzione a sinistra, lo hanno detto, lo hanno
dichiarato, quindi quale soluzione c'è di questa crisi? Non c'è
soluzione...
(voce di Caveri) ...
l'On.le Caveri dice,
l'On.le Caveri è più astuto, dice, non c'è la soluzione perché non
la volete; ma allora andiamo a vedere la causa.
L'On.le Caveri, cosa vuole? Vuole che i D.P. facciano quello che
vuole lui: questo è il fatto; se voi non scegliete, la colpa è
vostra! E no! Ogni partito, l'ha detto anche qui giustamente
Pollicini, si sceglie i suoi alleati. Ma qual è il fondo ancora di
tutta la questione? Il fondo è che i socialisti sono il falso
scopo, sono il falso scopo: l'obiettivo da colpire sono i D.P., non
sono i socialisti, e perché quando si fa, quando si fa, prendiamo
l'esempio del Mont Mari e del Mont Mary e di tutte queste storie,
si è gonfiato e lo vedremo nella discussione, un bel pallone, che
poi ad un bel momento si è svuotato! Quando si fa tutto il discorso
della Cogne, che io condivido per il 90% quello fatto da Fosson, ma
si dice: "la responsabilità è dei socialisti!" Ma come, non
sappiamo tutti che il Ministero delle Partecipazioni statali è
diretto da Piccoli, che Einaudi è democristiano, che sono i
democristiani che comandano alla Cogne, e vogliamo dare la
responsabilità ai socialisti? Via voi, mettiamo dentro i
democristiani! Questo non è serio, non è serio.
Quindi, c'è poco da fare, qui la crisi, in questo momento non ha
una soluzione immediata e in questa situazione c'è poco anche da
fare, la soluzione, quella che ne viene fuori è solo la soluzione
dei Commissari; andremo avanti un mese, due o tre, non faremo la
Giunta, e avremo i Commissari... li vuole Lei i commissari, li
vuole Lei, sia ben chiaro, perché non c'era il motivo per fare
questo, e li vogliono anche i democristiani perché i commissari li
nominano da Roma, e saranno, io faccio dei nomi, saranno il
Farinet, saranno il Bondaz, saranno il Bonin: i quali non
risolveranno i problemi, i quali prepareranno le nuove elezioni, e
prepareranno le nuove elezioni per la Democrazia Cristiana, stia
certo, non certo per l'Union Valdôtaine, non certo per l'Union
Valdôtaine e neanche per i D.P. e neanche per noi. Questi
Commissari non risolveranno i problemi e prepareranno le elezioni
per la Democrazia Cristiana.
Secondo me, questo tipo di contestazione, questo tipo di
soluzioni, questo modo di affrontare la crisi, sono dei modi
verticistici, che non tengono conto della base. Io mi domando, non
mi interessa, perché ogni partito, nel suo ambito, si muove come
vuole, ma certo che se nel mio partito dovessimo fare un
rivolgimento di 180° e passare da una alleanza ad alleanza opposta,
avremmo una discussione che non finisce più. Io non so se queste
soluzioni che sono state prospettate qui dall'On.le Caveri sono
condivise dalla base dell'U.V.. Certo però che quando leggo quel
comunicato, e mi si viene a dire che l'U.V. è pronta per la
costituzione di un nuovo governo che "con la sua onestà, ed il suo
attaccamento al lavoro sono pronti a risolvere i problemi della
Valle d'Aosta" e io chiedo che questi uomini sono il Bordon, il
Mappelli, il Montesano, forse anche Pedrini, dico, sono questi gli
uomini e le forze politiche che rappresentano, che la base
dell'U.V. va a cercare? Io sono piuttosto impressionato, sono
piuttosto impressionato da queste prospettive. E direi, dobbiamo
anche fare un'altra considerazione, perché la storia è storia, ogni
movimento non vive un giorno, un movimento ha la sua storia, ha i
suoi trascorsi e la fedeltà ai principi è sempre l'elemento di
base. Come può l'U.V. che ha avuto dei grandi meriti, che ha
compiuto delle azioni meritorie nei confronti della Valle d'Aosta,
che nel 1954, nel lontano 1954, dopo aver provato per 4-5 anni qual
era la volontà antiautonomistica della D.C., ha rotto con
Democrazia Cristiana, denunciando questi comportamenti, e poi dal
1954 elezioni del '56, del '58, del '59, del '61, del '63, del '65,
del '68, del '70, tante battaglie combattute contro l'antiautonomia
della Democrazia Cristiana e adesso che è relegata ai margini
vogliamo farla entrare nella maggioranza? Siamo arrivati al punto
che si è costretto la D.C. a rompersi, che l'ala di sinistra della
D.C. la più autonomista, la più progressista, si forma in partito.
Possiamo dire in questi mesi che ha operato bene, anche se siamo
pronti a sottolineare i limiti e i difetti che si sono avuti. Esce
la sinistra, resta la destra D.C. emarginata, vediamo che i
problemi decisivi della Valle, il problema del riparto fiscale è
arrivato al punto determinante; si toglie finalmente questo nodo
scorsoio alla Valle d'Aosta e la Valle d'Aosta può disporre della
sua autonomia, soprattutto della sua autonomia finanziaria che dà
una ragione a questa autonomia, e noi con leggerezza, provochiamo
una crisi, provochiamo una crisi. Ma come si fa? Come si fa poi a
dire che i problemi dei lavoratori verranno risolti dalla Giunta
che resterà in carica? Ma quella farà la ordinaria, la ordinaria
amministrazione.
Abbiamo una Giunta alla quale possiamo trovare dei limiti, però
per i problemi della Bassa Valle, è andata sul posto, si è fatta
promotrice, ha cercato e cerca di trovare delle soluzioni.
Nei confronti dell'organico dei dipendenti regionali, si è
comportata bene, e noi cancelliamo in un momento tutto questo,
facciamo un cambiamento di 180°, e diciamo, vogliamo moralizzare la
vita in Valle d'Aosta.
Io direi, agli amici dell'Union Valdôtaine, che io considero
amici, di riflettere su questa situazione. Grazie al regolamento
abbiamo la possibilità di ripensarci sopra a queste cose; abbiamo
8, 10, 15 giorni di tempo; riteniamo di dover dire con franchezza
che se ci sarà crisi, la soluzione saranno i Commissari. Pensiamoci
sopra e non diciamo che li volete, perché li vuole Lei, con la sua
azione, non è che li vogliono, li vuole Lei, con la sua azione.
Quindi, pensiamoci sopra, può darsi che il fatto del prolungamento
di un anno sia una cosa che non va bene, ma si può anche realizzare
un accordo tra tutti i partiti e trovare una soluzione a questo. È
certo che questo è il momento che non bisogna fare la crisi. Ci
sono i problemi, dobbiamo vederli, affrontarli e per quello che sta
all'Amministrazione regionale, risolverli; ci sono i problemi
autonomistici che sono importanti e devono andare alla loro
conclusione, quindi noi dobbiamo riflettere tutti assieme e
ragionare, non tanto con un sentimento di passione, ma ragionare
col cervello, pensare cosa ne viene fuori da questa crisi e cercare
i modi, che io non ritengo di poter inventare, altri potranno
trovare modi e formule, ma il problema, l'assillo, l'interesse
della popolazione, l'interesse della Valle d'Aosta è che questa
crisi non si faccia. Si trovino soluzioni di qualsiasi tipo; l'ha
ripetuto Manganoni, noi non vogliamo essere di nessuna maggioranza;
noi abbiamo davanti a noi i problemi dei cittadini della Valle
d'Aosta e abbiamo davanti i problemi dell'autonomia valdostana.
Risolti questi, ogni forza politica può fare quello che vuole, può
fare le scelte che vuole, ma agirà poi secondo i suoi dettami
nell'interesse della Valle d'Aosta. Ma oggi la crisi sarebbe una
grave iattura per tutta la Valle d'Aosta.
Bordon (D.C.)
- Mi sembra che manchi una battuta finale a
quello che ha detto il comunista Germano. Alla fine di questa
concione egli doveva dire: "visto che non lo dice lui lo dico
io"...
(voce in lontananza di Germano)
...Germano ha detto e
quindi se lo ha detto lui, che cosa ci stiamo a fare noi qui? Non
ci stiamo a fare più niente, noi possiamo soltanto andare, sono le
12,37 e ritornarcene tranquilli a casa a pranzo, perché qui si vede
proprio che la soluzione è impossibile, perché lo ha detto lui,
quindi lo ha detto con le sue solite battute, con le sue solite
cattiverie, che noi conosciamo da tanti anni, e io dicevo un giorno
qui, perché abbiate pazienza, io ho pagato di persona, sono
abituato alle crisi, quindi non mi preoccupo proprio per niente, ma
dicevo un giorno, scherzando, in quest'aula, che cosa diceva
Germano prima quando mancasse Germano qui dentro, per me sarebbe la
fine e io mi auguro sempre che Germano abbia a mancare presto in
questo Consiglio regionale, perché in tanti anni non ha mai dato
un'opera di costruzione, ha soltanto sempre seminato la zizzania, e
ancora oggi vi dimostrerò che egli è su questa strada.
Io francamente ho perso un pranzo, ma spero di recuperarlo nella
seconda cartuccia che spareremo; ho perso il pranzo perché mi
aspettavo un attacco personale, perché da quei banchi lì siamo
abituati a questo e ad altro, da quei banchi, noi avendo vissuto
più di 20 anni in politica siamo stati abituati ad essere messi
alla gogna, perché poi la Democrazia Cristiana, sembrerà strano, ma
ha quasi un qualche cosa di superiore che la obbliga sempre a
porgere l'altra guancia quando sull'altra ha ricevuto una sberla, e
ve lo dimostrerò anche oggi che così è. Ed allora, veniamo un po'
avanti, cercando di non drammatizzare, e dico soltanto ai miei
amici che sono più giovani di me, non agli amici più giovani,
perché non ci riteniamo ancora vecchi, sono a quelli più giovani,
ragazzi, siamo sempre sulla buona strada, fino a quando il Partito
Comunista avrà come unico nemico la Democrazia Cristiana
continuiamo su quella strada lì, perché il nostro anticomunismo,
che non tutti qui dentro possono vantare, da tutte le parti, perché
si dice, noi non vogliamo i voti del Partito Comunista, si dice, il
Partito Comunista è all'opposizione però il più grande difensore di
certe posizioni politiche è proprio, guarda caso, il Partito
Comunista. Noi con il Partito Comunista non abbiamo mai avuto
collusioni, e non ne avremo mai, e vi diremo un'altra cosa, che se
domani dovremo fare la propaganda elettorale, diremo sempre a
tutti: chi si sente di votare anticomunista, perché le loro
ideologie sono contro la libertà, contro la libertà dei lavoratori,
che raccontano solo delle baggianate, votate democristiani, con la
massima tranquillità, perché la Democrazia Cristiana non è mai
scesa a dei compromessi e la storia questo lo proverà. A chi piace,
piace e a chi non piace sarà lo stesso.
Fatta questa premessa, che è un po' fuori dal luogo perché
questa sala non dovrebbe essere un arengo di demagogia, come invece
la trasformano quelli di là, e noi a questa demagogia dobbiamo
rispondere perché se noi, in caso contrario, ne siamo succubi e
siamo valutati dei deboli, fatta questa premessa noi procediamo con
calma e con ordine, riservandoci di dire poi qualche cosa al
momento opportuno.
Adesso sono le 12,40 io spero in non molto tempo, in una
mezz'oretta, che è quella fissata dal regolamento di cavarmela.
Montesano (P.S.D.I.)
- Un'ora! Il primo intervento è
un'ora!
Bordon (D.C.)
- Eh, allora... allora vi farò, vi prometto
di farvi grazie, certamente di molto di questo spazio.
Ed allora vediamo un po' avanti: la Democrazia Cristiana,
abbiamo sentito dire da Manganoni, è la lebbra, e questo altamente
ci onora, perché quando ci siamo noi, voi non trionfate, voi quando
ci siamo noi potete fare la vostra demagogia, voi potete essere qui
a parole, i più grandi difensori della democrazia, ma quando voi
siete al potere, tutti sappiamo che cosa siete! e anche i
lavoratori che sono sempre chiamati in causa e strumentalizzati,
arrivati ad un certo momento hanno aperto gli occhi e il vostro
calo di voti, in Valle d'Aosta, lo abbiamo potuto constatare con
piacere tutti quanti.
Fatta questa premessa, ripeto, io vorrei andare avanti, e vorrei
andare avanti con molta calma, se ci riesco. Vorrei andare avanti,
anch'io avrei voluto prepararmi il compitino qui, anch'io avrei
voluto venirvi a leggere quello che avevo scritto ieri sera o ieri
notte, ma purtroppo non mi è consentito questo, io ad un certo
momento devo intervenire per rispondere a quelle accuse che vengono
sempre fatte alla Democrazia Cristiana, immeritatamente, e ho poi
ancora un'altra difficoltà. Un giorno un Presidente della Giunta
indegno, un altro giorno, segretario della Democrazia Cristiana
ancora più indegno, però come mi diceva un amico sincero, fai
attenzione, che le tue parole sono sempre molto soppesate, e
qualcuna non la posso proprio mettere lì sulla bilancia, perché un
po' di sangue nelle vene lo abbiamo ancora, lo abbiamo da tanto
tempo, e speriamo di averlo ancora, anche se questo fa dispiacere a
qualcuno. Fatto e detto questo, veniamo avanti. Io mi ricordo
sempre, quando sono in quest'aula di una cosa sola: Ramera mi ha
già falciato un po' l'erba sotto i piedi, noi qui dentro
rappresentiamo 26-25.000 elettori, quindi, punto fermo questo, sono
25.000 capitalisti, a sentire Tonino, perché tutti quanti sono qui,
da parte nostra, perché poi la Democrazia Cristiana è la destra,
quindi si fa il solito discorso, si prende il codice della strada e
se ne fa una questione di viabilità: la D.C. a destra e noi altri,
comunisti, e P.S.I.U.P., a sinistra. Mi sai dire, tu, amico Tonino,
perché questa è la parola che voglio sempre usare con te, qual è la
legge che sia passata in campo nazionale, in Italia, a favore di
tutti i lavoratori, di tutti quanti, che non abbia avuto il
contributo determinante della Democrazia Cristiana? Mi sai dire
qual è il numero, qual è la percentuale... quanti sono i milioni di
elettori della Democrazia Cristiana? Se la Democrazia Cristiana non
volesse determinati provvedimenti, non passerebbero, quindi anche
su questo ritorneremo perché adesso è l'ora di finirla e voi avete
voluto strumentalizzare quei lavoratori della Bassa Valle che da
tanto tempo ingannate e allora faremo anche qui dentro alcune
dichiarazioni. E procediamo con ordine: ad un certo momento - senti
Tonino, io ti ho lasciato leggere il tuo compito...
(scampanellata del Presidente e voce di Tonino in
lontananza)
...beh, questo ne parliamo subito dopo, questo,
verrà anche questo, e sarà il capitolo più doloroso, e sono venuti
fuori, e dovranno ancora riconoscerlo loro, perché siete voi che
avete soffiato sul fuoco; io mi ricordo quando in quest'aula, tu e
Germano parlavate, dicevate, con voce più o meno flautata, perché
molto flautata non ce l'avete più, perché la riconosciamo rauca la
vostra voce: parlavate, per fortuna la sinistra democristiana,
parleremo anche di questo, con maggiore difficoltà, probabilmente,
ma parleremo anche di questo. Ed allora, io vi dico che noi siamo
arrivati qui dentro, e ricordiamo sempre i 25, 26.000 elettori che
abbiamo noi, che la gente che ci vota poi sa se sono tutti
capitalisti o se sono un po' tutti rappresentanti, questo è un
altro discorso. Ed allora, ci siamo chiesti, ad un certo momento,
ma, effettivamente, tutto ciò che luccica è oro? Noi ci siamo
permessi di protestare in quest'aula e abbiamo detto, ma signori,
guardate che vi sono un sacco di problemi che non vanno avanti,
perché è vero che va avanti il riparto, è vero che va avanti il
contingente, ma io penso che tutti noi contribuiamo a questo. Siamo
stati chiamati in quest'aula a dare la nostra opera unitaria, e
l'abbiamo data con passione, perché penso che fino a prova
contraria il Presidente del Consiglio, dei Ministri, che dovrebbe
ancora servire a qualche cosa, è democristiano: noi pensiamo che il
Ministro del Tesoro, Ferrari Agradi, sia anche democristiano: noi
pensiamo che il relatore a questa legge sarà il senatore Berthet,
sarà pure anche democristiano, quindi, è veramente strano che noi
dobbiamo essere chiamati sempre a dare la nostra più o meno modesta
opera, però quando i risultati arrivano, della Democrazia Cristiana
non si serve più, la si mette in quell'angolino lì. Quindi questo
la gente lo capisce, caro Tonino, non devi mica preoccuparti, noi
la nostra campagna l'abbiamo fatta sempre con coerenza e con onestà
e continuiamo a farla così, anche se dietro alla nostra schiena, ad
un certo momento si sono verificati degli scherzetti che tutti
ricordano e che noi invece cerchiamo di dimenticare. Ecco la sberla
data sua una guancia e noi offriamo l'altra guancia.
Ed allora, andiamo avanti; ma, chi è, dopo che lo abbiamo detto
noi, che c'erano delle cose qui dentro che non andavano avanti? Ma
io non vado a vedere chi ha aperto la crisi, chi non l'ha aperta, è
indubbio che non l'abbiamo potuta aprire noi, che non contiamo
niente, siamo all'opposizione, signori, siamo qui in un angolo,
eravamo 13 consiglieri, ci siamo ridotti a trovare in 16, per delle
regolari elezioni forse e pazienza se fossero state regolari
elezioni... in 6, cosa ho detto ... va bene, allora siamo ridotti
in 6, ma per regolari elezioni tutto questo, pazienza, perché
sarebbe segno che l'elettorato valdostano, ad un certo momento non
ha più avuto fiducia in noi; ma noi non abbiamo paura delle
elezioni, lo abbiamo sempre detto. Noi desideriamo che le elezioni
avvengano presto egoisticamente, vogliamo questo, perché non ci
preoccupano le elezioni. Io penso che siano altri ad essere
preoccupati delle elezioni, perché noi ci siamo presentati sotto lo
scudo crociato e sotto quello scudo crociato continuiamo a militare
e non passiamo da un partito all'altro, come certa gente che
abbiamo visto qui dentro, non solo che hanno creato dei nuovi
partiti, ma che dopo averne creato uno nuovo sono passati ad un
secondo e forse anche ad un terzo, e sono pronti a passare anche al
quarto partito; non siamo di quella scuola lì. Il giorno in cui non
potremo più militare o per un motivo o per l'altro non continueremo
a restare seduti qui dentro, ce ne andremo a casa perché
l'elettorato che ci ha mandato qui questo richiede alle persone
oneste.
Stabilito questo, che cosa ne viene fuori? Ne viene fuori che la
crisi, chi l'ha creata? Non m'interessa chi ha creato la crisi; noi
siamo arrivati qui ad un certo punto e ci siamo trovati un
comunicato del Partito socialista che dice che "la situazione
politica in Valle d'Aosta è attualmente caratterizzata da una
persistente azione moderata in seno alle forze politiche che
gestiscono il potere", "che sconcertanti ritardi si verificano in
tutti i settori dell'azione programmatica che aveva giustificato la
presenza del Partito negli organi esecutivi dell'Amministrazione
regionale" non sarà mica colpa nostra, per caso "che si sta
sviluppando una preoccupante situazione economica di grave
depressione delle occupazioni, dovuta alla mancanza di iniziative
delle imprese pubbliche e private", sarà mica colpa della D.C.
anche questo, che è all'opposizione, "che invece di condividere le
preoccupazioni e operare in conseguenza, alcune forze politiche"
... quest'altro discorso, perché io non so, io non mi sarei
permesso di esprimere questi giudizi, ma chi lo ha fatto se la veda
lui, a me non interessa niente. "Convinto che da tale situazione di
confusione ed immobilismo", ma non lo diciamo mica noi che c'è la
confusione e l'immobilismo, lo dice il Partito socialista, e
allora? E allora siamo arrivati a questa situazione e parleremo
dopo della Democrazia Cristiana; adesso ci fermiamo alla Presidenza
- l'amico Dujany, perché non si deve più dire Doujany, Dujany, e
quindi ho imparato la lezione, che cosa ha detto? Ma, mi ha
spaventato veramente, mi ha spaventato perché qui non c'è più sole
in Valle d'Aosta, perché qui ormai c'è una cappa nera che avanza.
Io penso che se fossimo a Roma, al vecchio Senato romano si
dovrebbe dire "Annibale alle porte" perché qui va tutto a quattro e
quarantotto, qui non andrà avanti più niente, la fame più nera
arriverà in Valle d'Aosta perché il riparto non va avanti, questo
non va avanti, quello, io non credo che sia questo, ma si è voluto
anche strumentalizzare delle altre situazioni, delle quali
parleremo con la massima tranquillità, perché poi è bello per la
Democrazia Cristiana essere stata relegata come è stata relegata,
in fondo, in fondo è stata una fortuna, perché si può vedere che
cosa si sta a fare, che cosa viene fuori e che cosa si potrà dire
nelle future elezioni, che tutti ci auguriamo nel 1972, ma che,
guarda caso, non riusciamo a fare passare, perché, sembrerà strano,
mi si diceva, il potere logora e l'altro mi diceva, ma guarda che
il potere logora chi non ce l'ha, e noi potere non ne abbiamo,
perché chi ce l'ha, si vede che se ne sa servire e quindi si vede
che va a finire bene e quindi auguriamo pure che le elezioni vadano
pure al '73 se lo desiderano, ma noi le vogliamo nel '72, e allora,
arrivati a questo punto io dico a Dujany e a tutto il Consiglio
regionale: ma questo riparto, l'abbiamo portato avanti tutti
insieme? Dieci volte ce lo siamo sentiti dire, è la verità, l'ha
detto ancora oggi, quindi, perfettamente d'accordo; questo riparto
alla Camera dei Deputati, e al Senato, Berthet ne farà il relatore,
contingenti, li state portando avanti con la collaborazione di
tutti noi, che lo possiamo dire, e vorremmo anche perdere la vista,
si dice così, se dicessimo delle bugie, che ancora ultimamente a
Roma abbiamo avuto occasione di batterci per questi problemi,
perché la D.C. perderebbe la simpatia dei suoi numerosi elettori se
domani non si battesse in questo senso, perché quando non arriva la
benzina alla Valle d'Aosta non è che non arriva solo per alcuni,
non arriva per tutti, quindi quasi non arrivasse il riparto, guai,
sarebbe la rovina di tutti, ma questo va avanti, va avanti per
conto suo, e la Giunta, con un Presidente della Giunta, siede
ancora in carica, andrà a Roma, come va adesso, a sollecitare, se
sarà necessario partiremo ancora con il Presidente o con altri per
andare da Fanfani, come ha fatto Ramera e tanti altri; quindi in
fondo, in fondo io non riesco a capire dove ci sia tutta questa
drammaticità.
Ma, mi si dice, anche il problema delle acque, ma il problema
delle acque... sono arrivati i canoni, benissimo, ne sono arrivati
prima, ne sono arrivati adesso, cioè, la mia discussione, io non
voglio dilungarmi, perché tutti l'hanno capita, qui sapete com'è la
storia? Qui si vuole fare vedere che questa crisi non può avvenire,
e non deve avvenire, ma è strano, quando ad un certo momento,
eccola la mia difficoltà Pollicini, della sberla sulla guancia
destra e sulla sinistra, che io non posso dire tutto quello che
penso, perché la Democrazia Cristiana è qui per dimenticare tutto
quello che è stato il passato, che voi siate fuori, a noi interessa
molto, noi vi auguriamo il massimo buon avvenire, però dov'è che ci
si preoccupa e ci fa dispiacere? Ma, arrivati ad un certo momento
questi problemi, noi li abbiamo portati avanti insieme, e allora
che cosa ne possiamo aggiungere ancora, prima di passare ad altro
argomento? Noi siamo veramente preoccupati che si voglia
strumentalizzare un po' tutta la situazione per dimostrare che qui
non si può andare avanti: ma quando a noi ci misero le palline nere
nel bilancio, e mancando tutto lo strumento era tutto finito, non
si poteva più pagare gli impiegati, non si pagava più niente, e
ricorderanno tutti quelli che facevano parte di una maggioranza
allora, che non ci eravamo poi cristallizzati nel voler mantenere
certe camere dei bottoni, o certe poltrone, poltrone che non ci
erano gradite, e lo abbiamo detto che non saremmo rimasti un minuto
di più e lo abbiamo fatto, immediatamente, quando abbiamo visto che
non avevamo la maggioranza ce ne siamo andati, e qui non c'è barba
di persona che voglia attaccarci su questo campo, perché è la
storia e i verbali sono lì e certi sorrisi se li possono fare a
casa loro, ma non qui dentro.
Stabilito questo - sì, Vittoria, me l'hai detto, ne ho una casa
io -
(voce di Dolchi in lontananza)
....bravo, lo credo,
perché si poteva anche avere una constatazione di voto sbagliato,
questo è un altro discorso, ma qual è la forma più elegante per
venire a fare una crisi? La si porta in questo modo, la si porta
qui e la si discute, quindi andiamo avanti.
Quindi, non spaventiamo la gente, non diciamo che la Valle
d'Aosta ritornerà al Medioevo, come qualcuno ha fatto capire, ma la
cosa che mi è dispiaciuta di più, ed è proprio questa: è la crisi
della Bassa Valle. Ma noi la stiamo strumentalizzando quella crisi,
la state strumentalizzando voi, comunisti, socialisti, perché,
abbiate pazienza, noi ci permettevamo, il 31 marzo del 1971, questo
è un verbale ufficiale del Consiglio regionale, quando approvavamo
il bilancio e dicevamo brevemente, avevamo detto di più, ma si
capisce che qui c'è solo il riassunto, che
"il Consigliere
Bordon accenna ai problemi più impellenti che devono essere
affrontati e risolti con urgenza, fra i quali il problema
dell'industrializzazione, in particolare nella Bassa Valle, ove la
disoccupazione è maggiore a causa della crisi in cui si trovano le
società proprietarie degli stabilimenti Brambilla e della Sirca
Davit"
. Ma, guarda che combinazione, noi al 31 marzo, quindi,
marzo, aprile, maggio, giugno, luglio, agosto, siamo a 5, 6, 7 mesi
di distanza e noi abbiamo sul tappeto ancora quel problema, e
l'altro giorno siamo stati chiamati, ufficialmente, la Democrazia
Cristiana come Segretario per la prima volta al Comune di Aosta, e
ci siamo presentati, come era nostro dovere, perché in
rappresentanza nostra sono andati certi uomini che rappresentano la
D.C., in altra sede, ma con la loro veste di incaricati o alla
Cogne o alla Sadea hanno sempre partecipato a queste riunioni.
Bene; io l'altro giorno mi sono trovato lassù, e ci sarà pur
qualcuno che mi sente, che mi controbatte, abbiamo sentito l'ex
Sindaco, che non so se lo è ancora, non credo, l'ex Sindaco di
Verrès, Canale; che cosa diceva Canale? Diceva: "sono circa 5 mesi
che noi portiamo avanti questo discorso, e siamo al punto zero",
questo chiunque lo può ricordare; ed allora, che cosa ci venite a
dire, che entro 15 giorni, se noi non risolviamo questo, il
problema della Bassa Valle rimane lì. La verità è ben altra, l'ha
detto il Consigliere Caveri, vi ha detto che ancora una volta si
strumentalizza quella mancanza del paltò di cui parlava Manganoni
prima, perché si strumentalizza? Ed io l'ho detto in Comune, perché
si vuole fare di tutto, soltanto della politica, soltanto un
fattore elettorale dei voti preferenziali, e lo ripeto anche oggi
questo, perché non è questo il modo di portare avanti il problema,
perché arrivati ad un certo momento, se la Cogne non cammina, o non
cammina il Ministero delle Partecipazioni, ma abbiamo ben anche
altri, non abbiamo solo il democristiano Piccoli al Ministero delle
Partecipazioni, abbiamo pure un Sottosegretario Principe: il
Governo, come è formato a Roma? Ci sarà pure questo centro
sinistra, e quindi torna a fagiolo, ricordate una cosa: guarda che
combinazione, in campo nazionale - e questo ringrazio Ramera che me
l'ha suggerito, in campo nazionale, dove i problemi sono gravi
quanto questi, perché è la stessa crisi di lavoro, la stessa
disoccupazione e tutto quanto, lì vi battete, signori comunisti e
psiuppini per fare la crisi, affinché il centrosinistra se ne vada
a quattro e quarantotto...
(voci)
...non è vero? Non è vero,
allora leggiamo l'Unità per portarcelo qui, altro che storie, e che
quelle baggianate lì non ce le racconti più, perché è passato il
tempo in cui tutto si beveva, questo te lo dico io. Ad ogni modo,
andiamo avanti.
Allora, arrivati a questo punto, noi abbiamo voluto
strumentalizzare; ora, non ci siamo mai chiesti, voi avete voluto
strumentalizzare questa situazione e questa situazione la dobbiamo
portare avanti. La Democrazia Cristiana lo ha detto apertamente: è
l'ora di piantarla lì con le parole, voi chiedeteci che cosa
dobbiamo fare e noi siamo qui. Naturalmente è strano che sia
proprio la Democrazia Cristiana, quella che viene sempre
regolarmente vilipesa e messa in un angolo, che possa risolvere
questi problemi, perché fino a quando si parla di democrazia di
destra, la Democrazia Cristiana è di destra, la Democrazia
Cristiana è di destra e quindi conservatrice, però per risolvere i
problemi la dovete chiamare, e questo grazie a Dio la gente lo ha
capito. Quindi, lasciando lavorare voi, lavorate anche per noi.
E arriviamo un po' a questa conclusione, desiderata da tutti, ma
anche da me. Di che cosa si fa colpa a questa Democrazia Cristiana?
E abbiamo sentito qui, la Democrazia Cristiana vuole la crisi, la
D.C. è contro questo, è contro quello: allora, di fronte alla
situazione che è nata in Valle d'Aosta e si è sentito parlare di
collusione U.V.-D.C., e questo mi ha veramente riempito di gioia.
La Democrazia Cristiana, contrariamente a quello che ha detto, mi
sembra Manganoni, che ha solo sete di potere, io credo che abbia
dimostrato ancora una volta se ce n'era necessità, a tutti i
valdostani, che questa sete di potere di cui la si accusa, la
lascia agli altri, perché la Democrazia Cristiana ha detto, noi
siamo qui per risolvere la crisi immediatamente, dando l'appoggio
esterno, interno, diteci che cosa volete da noi, purché si risolva
al più presto. Non abbiamo accampato nessuna richiesta, abbiamo
semplicemente detto: c'è una crisi? È colpa nostra questa crisi?
Non lo crediamo perché siamo all'opposizione e pertanto noi siamo a
vostra completa disposizione. Noi siamo qui senza richiedervi
niente e quindi noi pensiamo di portarci avanti su questa
strada.
Ma qui c'è una grande cosa che io devo dire in questa sala, una
cosa che mi viene fuori dal cuore e che io mi stupisco che spaventi
qualcuno: finalmente, dopo 17 anni, c'è di nuovo un incontro fra
l'U.V. e la Democrazia Cristiana, che io mi auguro e prego se le
mie preghiere possono valere qualcosa, che abbia a continuare nel
futuro, e quando Germano si rivolge a Caveri e dice, ma Lei che è
stato con la D.C., e qui in questo momento scherzo, perdonatemi,
come fa a dimenticare? Io ti dico, scherzando che, dopo aver
conosciuto i comunisti e qualcun altro, ho preferito di nuovo la
D.C.; questa è la verità e questo altamente ci fa piacere, perché
ha capito che la D.C. potrà avere le sue carenze, le sue debolezze
come tutti, ma fino adesso ha fatto tutto quello che poteva per la
Valle d'Aosta, perché non c'è mai stato un problema valdostano che
non sia stato risolto anche con il concorso della D.C.
Naturalmente potremmo ancora continuare qui, potremmo scherzarci
su, perché tu ne hai tirate fuori, come al solito di tutti i
colori; ci hai messi proprio di buon umore un po' tutti, perché
qui, attaccando le persone viene fuori, dice, ma, come fa Lei a
pensare avvocato Caveri all'onestà dei Bordon, non so se hai
proprio detto onestà, tanto qui non si può querelare nessuna, ma
supponiamo che tu lo abbia anche detto, tanto non ci disturba
niente, niente, come fa a parlare del Chabod, e non so di chi
vuole, vedi Germano, noi della tua posizione non ne parliamo mai;
perché non ne parliamo mai? Ma ne hanno parlato i libri, ne hanno
parlato i giornali, ne hanno parlato altri e vuoi che noi ci
mettiamo a discutere ancora di queste cose? Quindi noi di queste
cose, se non siamo tirati per i capelli, non ne parliamo, qui i
fatti personali non contano niente, qui in politica si capisce che
ci sono dei momenti, anzi, sto perdendo il pranzo Chabod, ma spero
che mi venga nella seconda tornata, io mi auguro di essere
attaccato personalmente, perché in 20, 25 anni, di lotta politica o
di amministrazione, nell'Amministrazione regionale, ebbene,
signori, noi siamo andati avanti e siamo qui, e rispondiamo di
tutto quello che abbiamo fatto. Ne abbiamo risposto anche davanti
al Procuratore della Repubblica, e tu Germano ne sai qualche cosa,
e noi abbiamo sempre avuto fiducia nella magistratura, perché chi è
tranquillo, come possiamo esserlo noi, dormiamo sonni tranquilli;
non so se altri possono dormire così tranquillamente, ma di questo
se ne parlerà un'altra volta.
Ma andiamo avanti, qui ad un certo momento viene fuori...
(interruzione di Germano)
...beh, lasciamo andare avanti
perché il tuo sistema di fare perdere il filo....
Montesano (P.S.D.I.) -
Germano lasci parlare...
Bordon (D.C.)
- Adesso, andiamo avanti, la parte più
difficile, la parte più difficile, proprio questa: io ho sentito le
dichiarazioni di Pollicini, e vorrei dirgli tante cose...
(voce
di Ramera) ...
non posso dirlo questo, perché, torni a casa,
faccia quello che vuole, noi non chiediamo niente, le loro
decisioni sono state quelle che sono, quindi non abbiamo niente da
criticare, ognuno fa la sua strada, speriamo di poter collaborare,
ma naturalmente, quando sento dire Germano, che Pollicini ha detto
che non vuole la collaborazione della Democrazia Cristiana, io non
avevo proprio afferrato bene questo, ma eventualmente poi Pollicini
lo ribadirà, perché io di queste affermazioni, me ne farò un
cavallo di battaglia in altre sedi, perché io sono veramente
contento che la Democrazia Cristiana sia messa alla stregua del
Partito Comunista, io sono soddisfatto di questo, come uomo
politico, come persona, come valdostano, no, ma come uomo politico,
potrei anche esserlo, perché a me, nella vita, una cosa sola ha
dato sempre noia: l'equivoco. Quando uno vuole tenere i piedi in
tutte le scarpe e non prendere una determinata posizione, e allora
io vi ripeto qui, ed è questa la parte difficile, io dovrei
ricordarvi, quando parliamo di crisi, come sono venute le crisi,
quando si votava 35 volte apertamente il bilancio, per alzata di
mano, alla luce del sole, e in quell'angolino là venivano fuori le
palline nere. Si vede che qualcuno aveva la coscienza di dover fare
questo...
(voce di Pollicini)
...ma anche sugli enti locali,
ma naturale, poi s'impara, ma s'impara perché è ben lì che bisogna
sempre prendere la sberla, sempre, con questa differenza che allora
la situazione era molto diversa perché si poteva sempre dire,
signori, noi vogliamo questa impostazione, perché adesso anche qui
dentro, la discussione è veramente interessante, si parla di
sinistra, ma io mi chiedo che cosa abbia fatto la sinistra che non
abbia voluto la Democrazia Cristiana, che non è per niente diversa,
perché queste sono qualifiche vostre. Voi ci qualificate di destra
perché vi torna comodo, ma noi vogliamo un po' sapere, quando ci
sono stati gli scioperi, ad Aosta, ne abbiamo avuto 12 in 10 mesi,
abbiamo cercato di risolverli, abbiamo cercato di venire incontro.
Tu hai parlato, dell'organico, abbiamo cercato di venire incontro
al personale; non abbiamo avuto scioperi in quel momento come li
avete avuti voi; che il personale della Valle sia molto, molto
soddisfatto, Tonino, vai a chiederlo a loro, perché a me interessa,
ma non è il caso che te lo dica, ma insomma, queste cose non
rientrano nel quadro generale delle impostazioni, quindi noi, come
Democrazia Cristiana vi diciamo che siamo a disposizione di tutti,
che siamo veramente lì pronti a dare la nostra collaborazione, che
abbiamo già sempre dato, senza chiedere niente, ma nello stesso
momento siamo veramente soddisfatti se domani, in un futuro, ci
potrà essere di nuovo una collaborazione fra le genti valdostane,
perché non vogliamo fare del razzismo, non l'abbiamo mai fatto, ma
non vogliamo più che il dissidio tra le genti valdostane, là dove
il proverbio di Cogne roudze Cogne, domina, tutti quelli non
valdostani ne hanno sempre approfittato, e lo abbiamo visto in
tutti questi anni, noi lo abbiamo visto in tutti questi anni che
elementi che sono arrivati qui, che noi gradiamo di avere in Valle
d'Aosta, perché hanno portato la loro forza, la loro
collaborazione, ma arrivati ad un certo momento, non vogliamo più
che si approfitti della divisione che esiste fra i valdostani, per
poter continuare ad impostare dei problemi che non sono di
gradimento nostro.
Quindi, io, come questa prima tornata, vi chiedo scusa un po' a
tutti, sono le 13,05, ma ritenevo opportuno puntualizzare questa
cosa qui, quindi, ripeto come ha detto l'amico Pollicini:
1) La Democrazia Cristiana ritiene che una crisi sia salutare
perché, visti i comunicati che abbiamo sentito leggere attraverso
il PSI ecc., l'immobilismo e la confusione regnano in questo
momento; non lo diciamo noi, lo dite voi. Noi siamo qui non per
sete di potere, da fuori o da dentro, noi siamo qui per
collaborare, perché questa crisi finisca al più presto.
Naturalmente, cosa volete che perda il mio tempo a controbattere
le battute di Germano, quando dice che la crisi l'hanno voluta
l'U.V. e la D.C.. Ma che cosa può dire Germano? Germano, io non so
quanto gli passiate come avvocato difensore vostro: io vi dico che
qui dentro, come vostro difensore, può servire, ma fuori non vi
serve certamente, fate molto attenzione, perché come avvocato
vostro fuori, io posso sempre dire, come diranno tutti, che il più
grande difensore di questa Giunta è il Partito Comunista e voi
continuate a dire che dal Partito Comunista non volete niente, ma
allora gli dovreste dire, ma cari signori, noi vi preghiamo di
stare tranquilli, perché tanto ci difendiamo da noi, non abbiamo
bisogno di certi difensori, quindi, questo secondo punto e il resto
si potrà ancora aggiungere sopra alla terza tornata, ma in modo
particolare sia ben chiaro che la Democrazia Cristiana desidera nel
modo più assoluto che questa crisi passi al più presto,
tranquillizza i lavoratori della Bassa Valle e tutti quelli che in
Valle d'Aosta, perché c'è anche l'alta Valle, ci sono tutti gli
agricoltori, perché noi ricordiamo che alla televisione in un'altra
tornata abbiamo visto tutti che parlavano dell'agricoltura, però i
risultati sono quelli che sono e quando poi si accuserà magari il
Presidente della Coltivatori Diretti, il Presidente della
Coltivatori Diretti si riverserà anche verso il vice presidente
della Coltivatori Diretti, perché non è certamente la volontà del
coltivatore diretto, del Presidente e del vice Presidente per i
quali i problemi non vanno avanti e se qui dentro, qualunque cosa
accada, in uno stabilimento in un qualchecosa, si trovano -
giustamente - giustamente - due volte, i denari per venire incontro
a questi disoccupati, ma quando ci sono dei problemi che pesano su
quella che è l'agricoltura valdostana, che pesano su quelli che
sono veramente i valdostani che portano ancora in casa loro tutto
un bagaglio di tradizioni, che è puramente valdostana, e che è
grazie a questo che ci ha fatto avere l'autonomia, quando si tratta
di portare quei provvedimenti, noi non riusciamo ad averli, almeno
con quella facilità che vorremmo avere. Quindi, su questo punto
discuteremo ancora.
Per il resto, non abbiamo niente da dire; io mi auguro soltanto
che, da chi dipende questa crisi, perché non dipende da noi, noi
non siamo qui per porre delle scelte, noi abbiamo scelto la strada
dell'Union Valdôtaine per i motivi anzidetti: seguiamo e
collaboriamo con l'U.V., lieti se altri vorranno unirsi a noi; se
non lo vorranno, se ne assumeranno le responsabilità, verso
l'Amministrazione regionale, e verso l'elettorato che è fuori.
Montesano (P.S.D.I.)
- Prima di dare la parola al
Consigliere Savioz che l'ha chiesta, e di lasciare al Consiglio
decidere sul programma dei lavori, io desidero dare, far dare
lettura dal Consigliere Segretario della mozione che è arrivata sul
banco della Presidenza.
Andrione (U.V.)
- Aoste, le 7 octobre 1971 - Nous
soussignés Conseillers régionaux, ayant pris connaissance de
l'ordre du jour du Parti Socialiste Italien du 20 septembre 1971 et
de l'ordre du jour du 3 octobre 1971 du Comité Central de l'Union
Valdôtaine, demandons à Monsieur le Président du Conseil de bien
vouloir mettre à l'ordre du jour du prochain Conseil la suivante
motion:
"
Le Conseil ayant pris acte de la décision de l'Union
Valdôtaine de retirer son appui à la Junte actuelle,
attendu que, jusqu'à aujourd'hui l'Union Valdôtaine a été une
force constituante de la majorité;
que son appui est déterminant pour la formation de la
majorité;
considérant que, par conséquent la Junte n'a plus la
confiance du Conseil,
INVITE
Monsieur le Président de la Junte à vouloir présenter sa
démission
."
Suivent les signatures: Caveri, Andrione, Freppaz, Bancod,
Fosson, Chabod, Mappelli, Ramera, Bordon, Manganone, Quaizier.
Montesano (P.S.D.I.)
- Adesso, appunto facciamo fare
delle copie, che vengono distribuite a tutti i Consiglieri, anche
in anticipo della prossima seduta e poi io pregherei i capi gruppo,
oppure anche i Consiglieri che ne hanno desiderio, di intervenire
nella riunione degli Uffici di Presidenza e dei capi gruppo, per
stabilire di comune accordo la prossima seduta del Consiglio nella
quale deve essere votata questa mozione.
Ora, io domando al Consiglio cosa, chiedendo scusa al
Consigliere Savioz, che ha già chiesto la parola, domando al
Consiglio qual è il programma che si vuole attuare nel corso della
giornata perché siamo adesso alle ore 13,10. Diamo la parola al
Consigliere Savioz e poi... anche nel pomeriggio...
(voce:
si vada avanti con l'ordine del giorno) ...Benissimo, però vorrei
pregarvi di intervenire a questa riunione prima del Consiglio per
stabilire la prossima data, vero, come abbiamo fatto solitamente,
invece di rimandare a domani o dopodomani la riunione dei capi
gruppo, lo facciamo oggi stesso.
Allora, siete d'accordo nel chiudere la seduta, per intanto?
Dujany (D.P.)
- Io vorrei chiedere al Consiglio, appena
terminata questa discussione di carattere generale prioritaria, se
fosse possibile affrontare alcuni oggetti da concordare in sede di
capi gruppo, iscritti all'ordine del giorno del Consiglio, che
hanno una certa urgenza.
Montesano (P.S.D.I.)
- Allora la risposta a questo invito
del Presidente della Giunta può essere data nel pomeriggio.
Comunque, il Consiglio è d'accordo nel chiudere questa seduta, la
quale verrà riaperta alle ore 16... 16,30? 16,30.
La seduta è chiusa, però alle 16,15 io pregherei i capi
gruppo...
La seduta termina alle ore 13,11.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK