Consiglio Regionale della Valle d'Aosta - Oggetto del Consiglio n. 1447 del 24 settembre 2015 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SOCIALE
Asili nido
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1447 del 24 settembre 2015 - Resoconto
OGGETTO N. 1447/XIV - Reiezione di risoluzione: "Richiesta di
ritiro della delibera della Giunta regionale relativa ai tagli
sugli asili nido".
Presidente -
Collega Marquis per...?
Marquis (SA)
- Grazie Presidente. Chiedo una breve
sospensione per una riunione di maggioranza.
Presidente -
Va bene, la sospensione è accordata.
Si dà atto che la seduta è sospesa dalle ore 17,17 alle ore
17,52.
Viérin M. (Presidente)
- Riprendiamo i lavori. Siamo al
punto 42.01 all'ordine del giorno. Chi chiede la parola per
l'illustrazione? La parola al collega Gerandin.
Gerandin (UVP)
- Merci Président.
Vedo un po' di assenti tra il Governo, non vorrei che fosse un
segnale a fronte di una petizione che penso e mi auguro abbia
toccato magari anche il cuore di chi è qua dentro, perché è una
petizione non polemica, è una petizione che dice quello che è lo
stato d'animo di mamme, di educatrici, di gestori di un servizio
che noi riteniamo essenziale. Questa è la grande differenza che ci
contraddistingue sin da subito, ecco, quando qualcuno dice che il
servizio di asilo nido non è un servizio essenziale, questa è la
prima grande differenza di sensibilità che in quest'aula c'è. Dico
questo perché io mi auguro veramente che su un problema così
importante, su una problematica così importante che tocca le
famiglie valdostane non si debba fare polemica politica, per cui mi
auguro veramente che la notte abbia portato consiglio a qualcuno
che in quest'aula deve avere il coraggio di fare un passo indietro.
Noi non pensiamo giusto che una crisi istituzionale di portata
storica venga rovesciata come una valanga sulle famiglie
valdostane, su una coesione sociale che era un cemento importante
di un modello pubblico pazientemente costruito da chi, noi
compresi, ci ha sempre creduto. Quando dico questo, penso che sia
diretto veramente a lei, Assessore, perché lei questo modello lo ha
costruito, non riteniamo giusto che lei lo vada a distruggere.
Il metodo con cui si è cercato di portare avanti un
provvedimento così importante, una delibera di Giunta così
importante...beh, mi permetta, Assessore, non ci può vedere
complici di una scelta di questo genere. Quando lei ieri in aula ha
detto che di questo se n'era parlato in commissione, ebbene,
Assessore, lei abbia il coraggio di dire che il provvedimento che
lei ha portato in commissione era un altro provvedimento, altra
storia, altra storia! Si parlava di differenziare il rapporto
tata/bimbi per fasce di età e non si è mai parlato di tariffe.
Questo non vuol dire che noi non abbiamo condiviso la necessità di
riorganizzare, ma con una grande differenza, Assessore: noi abbiamo
sempre detto che se il risparmio andava fatto, doveva andare a
beneficio delle famiglie, questo perché? Perché c'è una lettura
diversa, Assessore, le motivazioni non ci tornano. Noi non possiamo
accettare che lei venga a dire che, siccome non ci sono più liste
d'attesa, non ci sono richieste. L'evolversi non è stato quello,
non ci sono più richieste, non ci sono liste d'attesa perché le
famiglie non possono più permettersi di pagare gli asili nido, che
siano i più cari d'Italia non l'abbiamo detto noi, l'ha detto
Cittadinanzattiva, l'ha pubblicato
il Sole 24Ore
, per cui
non siamo noi che lo diciamo...questo è il vero problema. Non
possiamo neanche accettare, Assessore, che lei venga a dire che
l'asilo nido non è la soluzione alla povertà, ma quando mettete 6
mila di ISEE e pagare 250 euro...lei lo sa, Assessore, che una
ragazza madre o una ragazza divorziata con un figlio che guadagna
12 mila euro di IRPEF, vale a dire di reddito, con 300 euro di
affitto, ha più di 6 mila euro di ISEE? Bene, questi sono i ricchi?
O non sono quelle persone che hanno necessità di usufruire
dell'asilo?
Noi pensiamo veramente che sia giunta l'ora di finire di giocare
sulla pelle di lavoratori, anziani e famiglie: questo è il primo
passo, Assessore, di un sistema di smantellamento del
welfare
. Il prossimo saranno gli anziani, ma ne riparleremo
in un'altra sede. Noi diciamo: basta lavarsi la coscienza davanti
all'opinione pubblica con scuse senza senso. In quest'aula ci sono
persone che hanno votato con la stessa superficialità
ricapitalizzazione da 60 milioni, tagli al sociale, licenziamenti
di educatori e operatori socio-sanitari, con la stessa - torno a
dire - superficialità.
Allora, noi veramente...non voglio andare molto in lungo con
quest'illustrazione, perché penso che per voi accettare questa
risoluzione non sia sintomo di debolezza: è solo una presa di
coscienza di uno sbaglio, un grandissimo sbaglio dovuto
all'improvvisazione con cui si gestiscono le risorse finanziarie in
questa Regione. Non è ammissibile, non è accettabile che tutto
questo avvenga sulla pelle dei lavoratori, perché la verità...e
lei, Assessore, la sa la verità, lei sa che aumentare questo
rapporto bimbi-educatori e soprattutto aumentare le tariffe
significa che le persone che possono permettersi di pagare
usufruiranno di un altro servizio, rimarranno i casi
sociali...pagheremo di più, ma soprattutto ci saranno persone,
educatori che noi abbiamo illuso, perché in questi ultimi anni noi
abbiamo detto a chi ci chiedeva: "la Valle d'Aosta ha bisogno di
infermiere, educatori, OSS, operatori socio-sanitari", l'abbiamo
detto tutti, assolutamente tutti. Adesso noi, per delle scuse che
noi riteniamo inconsistenti e per dei calcoli che sono totalmente
errati, perché, dal punto di vista economico, non porteranno un
euro di beneficio, noi mandiamo a casa questi? Aumentiamo del 40
percento le rette? E non solo, chiuderemo gli asili nido.
Si dà atto che dalle ore 17,53 assume la presidenza il
Vicepresidente Follien.
Follien (Presidente
) - Grazie Consigliere Gerandin. La
parola alla Consigliera Morelli.
Morelli (ALPE) -
Merci Monsieur le Président.
Già nella scorsa legislatura ho fatto parte della V Commissione
di cui era Presidente il Consigliere Rigo del Partito Democratico e
ricordo bene il dibattito che c'era stato in commissione nella
scorsa legislatura riguardo ai servizi alla prima infanzia e quanto
impeto, quanto impegno ci fosse stato da parte di maggioranza e
minoranza per raggiungere gli obiettivi di Lisbona, gli obiettivi
fissati dalla Comunità europea. La nostra Regione è stata tra le
prime Regioni a raggiungere questi obiettivi, ce ne siamo
rallegrati tutti, ce ne siamo rallegrati noi di minoranza con la
maggioranza. Beh, non abbiamo fatto a tempo a rallegrarci per
questo risultato, perché oggi vediamo un'inversione di tendenza
brutale e unilaterale. Credevamo che i servizi alla prima infanzia
fossero una realtà acquisita della nostra regione, fossero una
realtà acquisita per le famiglie, per le donne che lavorano, perché
oggi è necessario che nelle coppie lavorino entrambi, non è un
lusso, non è un'ambizione di realizzazione, è necessario e la
nostra Regione in questo senso era all'avanguardia.
Questo sabato alcune rappresentanti della nostra Regione
parteciperanno alla Conferenza mondiale delle donne che si terrà a
Milano in occasione dell'EXPO e andranno a relazionare sulla
condizione femminile in Valle d'Aosta. Io credo che queste
rappresentanti dovranno andare a raccontare qual è attualmente
l'evoluzione, anzi l'involuzione della condizione femminile in
Valle d'Aosta, perché oggi con questa bozza di delibera andiamo ad
invertire completamente una tendenza e lo facciamo...cioè lo fate
nonostante ci sia stato in V Commissione ancora una volta un
dibattito sereno, un dibattito cui noi abbiamo dato il nostro
contributo, ma, come diceva giustamente il collega Gerandin, noi
abbiamo discusso su un altro testo, su un testo dove all'articolo 6
dell'allegato alla delibera, laddove si va a declinare quali sono
le caratteristiche e le finalità dei servizi alla prima infanzia,
si dice: "
le tariffe sono regolamentate dalla deliberazione
della Giunta regionale n. 54 del 15 gennaio 2010
", quindi le
tariffe nella delibera che abbiamo discusso in V Commissione
rimanevano assolutamente invariate, questo prima dell'estate, prima
della pausa estiva. Cosa sia successo in questo frangente, in
questo lasso di tempo noi lo chiediamo non tanto all'Assessore
Fosson, ma lo chiediamo al Presidente Rollandin. Vogliamo capire
quale valutazione sia stata fatta per andare a prendere dei
provvedimenti che palesemente vanno ad affossare un sistema che era
un sistema di eccellenza, lo ha già detto bene il collega
Gerandin.
Ieri, come V Commissione, con i Capigruppo, abbiamo partecipato
all'incontro con la rappresentanza dei firmatari di una petizione,
che chiede giustamente di mantenere questo servizio a livelli
qualitativi importanti e non c'è stata nessuna arroganza da parte
di queste persone, c'è stata anzi una moderazione, una pacatezza,
un senso di responsabilità di cui credo tutti i presenti,
Consiglieri di maggioranza compresi, hanno potuto essere testimoni.
Noi crediamo che queste persone vadano ascoltate, perché le loro
motivazioni sono fondate, assolutamente fondate e anche le loro
preoccupazioni riguardo alla sensazione che si voglia affossare un
sistema sono fondate. Chiedo ai colleghi di maggioranza di mettersi
una mano sulla coscienza e di ragionare prima di contribuire a
distruggere un modello di
welfare
, che era un modello di
welfare legato proprio al nostro essere Regione autonoma, al nostro
spirito autonomista anche orgoglioso delle proprie prerogative.
Tutti sappiamo che è necessario razionalizzare le spese, ne siamo
tutti coscienti, credo che, come forze di minoranza, lo abbiamo
sempre sostenuto, oggi più che mai. Sono anni che noi invochiamo
una riorganizzazione, un ragionamento globale, ma evidentemente
fino ad oggi la maggioranza questo ragionamento con noi non ha
voluto condividerlo e sta procedendo a colpi di machete.
Io credo che noi non possiamo che essere contrari, non bisogna
dimenticare che l'educazione fin dalla prima infanzia è un valore
importante, non è qualcosa di così teorico questo concetto, è un
concetto che è dimostrato scientificamente, educare i bambini fin
dalla più tenera infanzia è un investimento. Lo ricordava ancora
ieri il collega Chatrian leggendo un passaggio del Presidente della
Provincia autonoma di Bolzano Kompatscher che diceva proprio
questo: "il welfare, l'educazione è un investimento, non è un
costo". Io quindi immagino che anche i miei colleghi interverranno
e magari faranno dei ragionamenti più finanziari, più economici, il
mio intento è, diciamo, più culturale: non facciamo fare un passo
indietro alla nostra Regione. Grazie.
Presidente -
Grazie. Siamo in discussione generale, i
colleghi che desiderano intervenire sono pregati di prenotarsi. Ci
sono interventi? La parola al Consigliere Bertschy.
Bertschy (UVP) -
Per mozione d'ordine, Presidente.
Grazie.
Direi che è da ieri mattina che si capisce bene qual è il tenore
degli interventi dell'opposizione, sarebbe ora di sentire i tre
gruppi di maggioranza per bocca di qualcuno che esprimano un po' la
situazione al riguardo di questa risoluzione, della delibera e di
tutto quanto, perché mi pare evidente che altrimenti si continui a
fare un dialogo tra sordi. Se ci sono novità al riguardo, se
soprattutto la maggioranza ha messo in discussione la delibera
della Giunta, quindi ci farebbe piacere saperlo come e in quali
condizioni. Grazie.
Presidente -
Grazie Consigliere Bertschy. Ci sono
interventi? Nei banchi della maggioranza? Colleghi, per cortesia,
io nel mio ruolo accolgo quello che è stato fatto presente come
mozione d'ordine, dopodiché ho fatto un invito e poi il dibattito
segue quello che è previsto dal Regolamento. Se ci sono
interventi...la parola al Consigliere Chatrian.
Chatrian (ALPE) -
Sì, grazie Presidente Follien.
Per mozione d'ordine, quanto meno di rispetto oltre che
d'ordine, avete sospeso il Consiglio per 40 minuti, gentilmente
gradiremmo...forse anche qualcun altro gradirebbe conoscere l'esito
del vostro incontro dato che il Consiglio è stato sospeso proprio
su questo tema e mi sembra che ieri mattina abbiamo anche audito
delle persone che hanno preso ferie, che hanno deciso di venire ad
ascoltare un Consiglio, che ci hanno presentato con mille firme una
petizione. Chiedo cortesia alla maggioranza, se qualcuno può
intervenire, illustrare magari cosa avete deciso nelle
camere
caritatis
.
Presidente -
La parola all'Assessore Fosson.
Fosson (UV)
- Sì, grazie Presidente.
Chi pensa che noi affrontiamo questo problema con uno stato
d'animo leggero e soprattutto di fronte a delle persone che sono
interessate direttamente al tema dei nidi - sono contento che siano
qui perché potranno assistere a un discorso più ampio - si sbaglia,
perché è da settimane che noi cerchiamo di lavorare su questo tema
e le assicuro, dottoressa Morelli, con coscienza. Noi abbiamo
confermato più volte che non vogliamo assolutamente distruggere
questo
welfare
, che è una specificità della nostra regione.
Sicuramente questo esame di delibera,...lei parlava di bozza di
delibera e questo già configura un provvedimento non definitivo, è
un percorso e non è un recedere. È un esame di delibera di Giunta,
che poi va al CELVA a cui fa seguito il passaggio affrontato in
Commissione, sede in cui si fa una discussione sul testo. Non ho
mai detto che in Commissione avevamo portato un testo, quindi è
tutto un percorso. Questi esami di delibera sono stati determinati
prima di tutto da un'urgenza economica che non era prevista prima;
mi sembra che questa mattina l'Assessore Perron lo abbia detto in
modo molto corretto: alla fine dell'estate noi ci siamo trovati di
fronte ad un'emergenza economica mai vista in Valle d'Aosta. Questo
lo diceva anche una delle persone che avevamo audito ieri; non
viviamo sul pero, per cui la situazione economica della Valle
d'Aosta è per chi si occupa di queste cose drammaticamente
cambiata.
Noi non pensavamo di modificare queste linee guida e soprattutto
le tariffe sull'infanzia. Io avevo dato anche delle assicurazioni,
questo è vero, pensando all'anno in corso, anche se di linee guida
ne avevamo già parlato a novembre del 2014, con una modifica delle
stesse e il CELVA ne aveva già parlato in precedenza. Poi, ripeto,
è sopraggiunta questa ennesima emergenza, che è arrivata in modo
impensabile. Ora c'è un obbligo di sostenibilità. Gerandin è stato
un po' semplicistico nel dire: "le famiglie non ci andavano perché
costava troppo", no, non è solo così, perché le famiglie andavano
nelle strutture private, quindi se il privato ti dava molto più del
pubblico, proprio noi che vogliamo salvare il pubblico, dovevamo
fare qualche modifica, quindi c'era la necessità di cambiare,
perché non era più possibile andare avanti con l'attuale sistema. I
costi erano elevatissimi con medie di 1.200 euro a bambino al mese
ed estremamente diversi tra loro; cioè stessi asili nido di una
stessa città costavano 1.400-1.300 euro al mese per bambino, mentre
quelli periferici, invece avevano dei costi molto inferiori, sugli
850 euro. Siamo quindi davanti a un sistema che aveva dei costi
molto elevati e soprattutto dissimili e con una poca affluenza;
Aosta non aveva liste di attesa, eppure gli asili nido privati
avevano molta più ricettività.
Il problema occupazionale, che è il più grave, era insito in
quest'organizzazione precedente, perché, non essendoci utenti che
mandavano i bambini agli asili nido comunali, è chiaro che i costi
aumentavano e il personale doveva essere ridotto. Questa è la
decadenza di un welfare che era stato pensato per le risorse in
modo inclusivo, non selettivo, cioè il rischio era di utilizzare
questo welfare per qualche cosa di non specifico, per qualcosa per
cui era stato creato, ma che non partiva da un bisogno essendo
inclusivo di realtà per cui non era stato previsto. Solo il 25
percento dei costi del prezzo totale era coperto dalle rette. C'era
quindi un sistema che i sindacati nel 2014 in un documento comune
definirono dispersivo e dispendioso. Durante l'udienza una
coordinatrice ha detto: le cooperative valdostane devono un po'
riflettere nella loro dispersione e frammentarietà; lo cito perché
mi ha colpito. Sulla condivisione, che è una cosa che mi sta
particolarmente a cuore, è vero noi a luglio abbiamo affrontato le
modifiche delle linee guida, abbiamo parlato di percentuali di
utenti, di ausiliari rispetto agli utenti, abbiamo parlato di
chiusure estive, abbiamo parlato di flessibilità, non abbiamo
parlato di altro, ma la situazione era completamente diversa, però
adesso mi si permetta di ricordare che c'è una proposta, con un
esame di delibera valutato dal CELVA e che passerà in V Commissione
tali da garantire il mantenimento del principio di sostenibilità e
di portare più gente nei nostri asili nido. In V Commissione
abbiamo cambiato delle delibere estremamente importanti quando
c'erano le motivazioni. Mantenuto ad esempio il discorso sulla
necessità di regolamentare il pronto soccorso, all'unanimità
abbiamo cambiato una delibera e abbiamo previsto una delibera che
prevedesse per tutti un ticket. Il passaggio in V Commissione, là
dove possono essere uditi e devono essere uditi e ascoltati come
facciamo sempre noi, perché non abbiamo mai mandato via nessuno che
si volesse confrontare con noi, quindi è uno spazio politico per
fare delle analisi e per fare dei cambiamenti. L'esame delle linee
guida quindi c'era stata, ma non c'era stato il testo e anche
semplice, ma molte volte abbiamo visto che arrivare in V
Commissione senza una proposta di testo fa sì che il discorso non
sia concretamente indirizzato.
Quest'esame di delibera ha delle condizioni di base che sono la
sostenibilità e la necessità di modificare un welfare che era
pensato sugli asili nido forse in modo inclusivo non corretto. Noi
partiamo con un principio in cui diciamo: gli asili nido devono
tornare ad essere uno strumento di conciliazione tra la famiglia e
il lavoro, gli asili nido sono uno spazio dove devono essere
accuditi i bambini dei genitori che lavorano, perché se
scientificamente è importante avere un bambino all'asilo nido, non
mi venite però a dire che un bambino tra i sei mesi e i tre anni
non debba stare con papà e mamma! Secondo me, l'indirizzo del nuovo
welfare specifico è quello che gli asili nido sono fatti per i
bimbi di chi lavora. Questo mi sembra che sia uno dei principi Il
tema della povertà si deve affrontare in un altro modo , non
inserendo il bambino al nido, ma attraverso il reddito minimo di
inclusione o con altre forme, ma l'asilo nido deve essere mantenuto
nelle sue indicazioni per la conciliazione tra famiglia e lavoro.
Sulle specifiche della delibera, rispetto alle linee guida mi si
permetta di sottolineare, sono linee guida molto importanti e
condivise, fonte di uno studio rispetto a una maggiore
flessibilità. Infatti i nostri asili nido non hanno una
flessibilità, cioè veniva assegnato un orario massimo e chi ci
stava ci stava, mentre viceversa ci si doveva rivolgere da un'altra
parte. Abbiamo cercato di introdurre finalmente un principio
imprenditoriale per chi gestisce l'asilo nido dandogli la
possibilità di variare i pacchetti per due o tre giorni, basati su
nuove articolazioni di orari, e attuare delle riorganizzazioni che
sono alla base del successo degli asili nido privati.
Il rapporto 1 a 8, è il rapporto che c'è in tutte le regioni
d'Italia; la Lombardia è 1 a 8 per i bambini da tre mesi a tre
anni. Certo che il rapporto 1 a 6 era un'altra cosa, ed è logico
che c'era la garanzia di un modo migliore di lavorare. Questa è la
filosofia di quanto stiamo facendo in ospedale con le OSS, le
infermiere a cui chiediamo di lavorare meglio e di lavorare di più;
la sfida per il mantenimento della qualità negli asili nido è
proprio questa: credere nell'1 a 8 che è il rapporto nazionale.
Volevamo frammentarlo, volevamo dividere l'età, ma i numeri dei
nostri asili nido non permettono di dividere l'assistenza del
personale con un rapporto di quel genere e quindi si è deciso 1 a
8. Abbiamo previsto i bambini dal sesto mese perché era una
richiesta dei sindacati.
Presidente
- Assessore, ci sarà poi un secondo
intervento...se vuole terminare il concetto, poi ritornerà sulla
questione...facciamo il secondo intervento direttamente...
Fosson (UV) -
...grazie. Le linee guida mi sembrano che
fossero già condivise in altri spazi e se ne era già parlato a
lungo dell'ipotesi 1 a 8 da sei mesi ai tre anni.
In merito al costo ottimale, come dicevo, avevamo dei costi
estremamente frammentati, diversi e sproporzionati. È un po' quello
che succedeva nelle microcomunità, il cui costo giornaliero era per
alcune pari a 150 euro, mentre per altre era di 90. Allora, fissare
un costo ottimale ci è sembrato il punto di partenza per
riorganizzare le strutture e per diminuire gli sprechi. Tornando
agli asili nido avevamo proposto il costo ottimale a 850 euro; dopo
il passaggio col CELVA che ci ha detto di portarlo a 900 euro,
accogliendo tale proposta. Tutto ciò ribadendo che c'è stato un
percorso che abbiamo voluto fare in questa logica, aggiungendo
anche che il CELVA ha fatto un'altra osservazione scritta, cioè
quella di rimodulare e rivedere il sistema delle tate che spesso,
soprattutto in Aosta, fanno concorrenza agli asili nido e anche su
questo pensavamo di intervenire. Il costo ottimale quindi è
spostato rispetto alla nostra proposta di delibera a 900 euro al
mese per bambino. Il terzo punto sono le tariffe, che sono
anch'esse conseguenti ad un ragionamento che, ripeto, è basato
sull'assunto che l'asilo nido è per chi lavora, cioè è una
conciliazione tra famiglia e lavoro.
Le tariffe sono state un po' difficili da stabilire ed è stato
un processo lungo, perché, come sapete, non abbiamo la conoscenza
precisa di qual è il nuovo ISEE in questo momento, che non tutti
hanno ancora e siamo sul 20 o il 25 percento della conoscenza,
quindi è difficile fare un quadro di queste tariffe, Il nostro
criterio è quello di pensare ad una quota di entrata sostenibile
anche per i redditi più bassi, per chi lascia al nido il bambino
tutta la settimana o tutto il mese. Essendo l'asilo nido una
conciliazione fra famiglia e lavoro, chi lavora ha il diritto di
inserire il bambino, ma ha anche l'obbligo di partecipare alle
spese del servizio. Abbiamo introdotto il concetto di far pagare di
più a chi può, per chi ha oltre 42.000-50.000 di ISEE. Chiaramente
non può pagare 620 euro come adesso, ma il nostro desiderio era
stabilire delle cifre maggiori, seguendo soprattutto le
osservazioni di quelli che abbiamo incontrato compresi alcuni
operatori, seguendo soprattutto quello che era l'indirizzo, ma
anche la preoccupazione del CELVA. In una riunione del CELVA che è
durata più di tre ore, ci sono state osservazioni come quella del
Sindaco Graziola o del Sindaco di Hône che ci hanno detto:
"attenti, perché togliendo le fasce che pagano di più, cioè
facendogli pagare una cifra non sostenibile, si rivolgono ad altri
servizi".
Io vorrei terminare dicendo che vogliamo mantenere il nostro
welfare, sicuramente, rendendolo però specifico e mirato. Abbiamo
il problema di garantire una sostenibilità che è un problema nuovo
e l'occupazione è una nostra attenzione, perché, come abbiamo fatto
in ospedale, nella sanità, non vorremmo mandare a casa nessuno.
Speriamo che rimodulando queste fasce, come dirò dopo, noi avremo
più utenti e quindi più possibilità di mantenere l'occupazione con
l'allungamento della fascia da nove mesi a sei mesi, aumentando la
possibilità di avere un'utenza maggiore. Con la nuova flessibilità
pensiamo di mettere l'asilo nido pubblico nelle stesse condizioni
dell'asilo nido privato. L'ha detto bene ieri: speriamo che le
cooperative utilizzino i contratti di solidarietà e che a casa il
minor numero di lavoratori. Siamo dell'idea di discutere, come
abbiamo sempre fatto, su una rimodulazione delle fasce, pensando al
costo ottimale pari a 900 e non più a 1.200 e di modulare la fascia
intermedia dai 15.000 ai 30.000 euro di ISEE perché l'utenza possa,
se non pagare lo stesso, addirittura pagare di meno. Siamo
disponibili su questo a discutere come abbiamo sempre fatto in V
Commissione, accettando tutte quelle proposte che siano
sostenibili, logiche e possibili per questa situazione nuova che si
è venuta a creare.
Presidente -
Grazie Assessore Fosson. La parola al
Consigliere Viérin.
Viérin L. (UVP)
- Merci Monsieur le Président.
Abbiamo ascoltato con attenzione l'intervento dell'Assessore
Fosson, questa lezione sulla nuova visione di
welfare
,
che da oggi, probabilmente, guiderà la sua azione. Peccato
che questa sua nuova visione non collimi assolutamente con tutto
ciò che è stato detto negli ultimi mesi e soprattutto con tutto il
percorso che è stato iniziato in V Commissione e che la collega
Morelli ha ricordato, perché di asili nido, Assessore Fosson, si è
già parlato un anno fa, esattamente nello stesso periodo, nello
stesso momento di allarmismo nel momento in cui si costruiva il
bilancio e anche in quel momento avevate operato tagli lineari che
poi, su sollecitazione delle opposizioni, all'epoca c'era ancora il
PD...e con una grande battaglia in commissione fu così rivista come
indirizzo e soprattutto fu concordato di lavorare sulla base delle
proposte degli operatori che recepivano le istanze della base per
riuscire ad arrivare ad una razionalizzazione e una
riorganizzazione che però non facesse morire il servizio. Oggi
questo percorso in cui non sono mai state prese in considerazione
le proposte della base cambia completamente faccia e attraverso una
delibera che viene approvata dal Governo...anche se oggi lei,
Assessore, ci dice che è una delibera che poi però va in
commissione, è stata approvata dal Governo...è stata resa pubblica,
ci sono stati dei servizi in TV, è stata approvata dai sindaci e
oggi torna in Amministrazione regionale. Senonché, grazie alla
protesta di qualcuno che già ieri era presente e che oggi è di
nuovo presente, grazie alle sollecitazioni di qualcuno in
quest'aula, lei viene a raccontarci che forse ci saranno di nuovo
delle modifiche, ma che soprattutto un mondo è finito, perché
l'Assessore Perron ci ha detto che i soldi mancano. Ecco, mettetevi
un pelo d'accordo, Assessore Fosson, perché noi qui non vorremmo
farci prendere in giro per l'ennesima volta, perché una settimana
fa l'Istituto musicale era tagliato al 50 percento, poi è
miracolosamente...noi ne siamo felici...attraverso un comunicato
stampa ci avete fatto sapere, avete fatto sapere agli organi di
informazione che invece la Fondazione è salva, noi vorremmo capire
perché invece nel welfare bisogna tagliare a questo punto,
ricordando che la politica è fatta di scelte e di priorità.
Allora, nella sua lezione lei ci ha ricordato che voi non vi
aspettavate questa fase di crisi, ma sono cinque anni che la crisi
sta avanzando, sono cinque anni che in quest'aula parliamo di tagli
e non vi siete accorti quando avete votato quei 100 milioni al
Casinò di lavori o i bimodali, non vi siete ricordati in quel
momento che forse la crisi sarebbe stata ancora più pregnante e che
in questo momento non ci sarebbero stati più fondi o che ci
sarebbero stati meno fondi e che forse certe scelte avrebbero
dovuto far fare sacrifici a qualcuno? Noi diciamo: ma proprio il
welfare, ma proprio il sociale, ma proprio i bimbi, ma proprio il
nostro futuro? Ecco cosa noi contestiamo nelle scelte politiche! Le
sue posizioni che oggi noi sentiamo per la prima volta...lei,
Assessore al welfare, dice che il welfare va tagliato, ma noi
diciamo: almeno lei, che ha un Assessorato che è molto delicato e
importante, difenda il suo settore, Assessore! Siamo stati anche
noi seduti su quei banchi e assolutamente anche nei momenti di
difficoltà abbiamo sempre difeso i nostri settori, soprattutto
quando si parlava di bimbi e soprattutto quando si parlava di
scuola, di educazione, di futuro delle generazioni perché in questo
caso non si parla di spesa: si parla di investimento, perché si
investe su una comunità, se ancora ci credete, se invece non ci
credete, oggi l'importante è dirlo. Che cos'è successo - collega
Morelli, non vorrei sostituirmi nelle risposte... - dall'inizio
dell'estate alla fine dell'estate per avere questo cambio
repentino? Ma è entrato il PD in maggioranza, questa è la nuova
visione del welfare che da un'estrazione così cattolica del nostro
Assessore Fosson è riuscito a fare mutare geneticamente
un'impostazione di governo che oggi va a fare sacrificare proprio
la prima infanzia. La risposta politica a ciò che è successo
dall'inizio dell'estate a quest'autunno, perché altrimenti noi,
Assessore Fosson, non la riconosciamo più e ci dispiace veramente
che lei non riesca a difendere il suo settore.
Allora, noi sentiamo anche che la risposta alla
chiusura...perché sarà chiusura degli asili nido se continuate
così! Adesso venite a parlarci di fasce. Da ieri ad oggi avete già
cambiato trenta volte idea nelle riunioni di maggioranza, quelle
segrete, quelle cangianti, quelle...addirittura, prima
dell'illustrazione di questa risoluzione, avete già cambiato 30
volte idea e non sappiamo ancora oggi quello che succederà dei
nostri asili nido, ma chiusura sarà se continuate su questa linea.
La soluzione qual è? L'inclusione, il reddito minimo? Noi cioè
chiudiamo gli asili e poi paghiamo le persone per stare a casa a
fare niente, scusate? Ma mi sembra una banalizzazione di un settore
che lei ha la delicatezza e soprattutto ha l'onere di gestione che
veramente a noi preoccupa. Allora, con questa nuova versione del
welfare che lei oggi ci ha propinato vorremmo poter effettivamente
capire se è la visione del welfare dell'intera maggioranza, anche
di chi ha in questa maggioranza delle responsabilità e delle
sensibilità più vicine magari a quello che è un welfare rispetto al
settore della prima infanzia, ma crediamo che questo sia il luogo
deputato al dibattito.
Noi ne facciamo una questione di metodo innanzitutto, perché,
come eletti, non vogliamo che succeda mai più di sapere dagli
organi di informazione che il Governo regionale ha deciso di
tagliare questo o quell'altro settore, perché da due anni, anzi
dall'anno scorso siete qui a dire che almeno sulle grandi scelte
sul bilancio ci deve essere condivisione, ci deve essere un minimo
di raccordo. Le risorse sono minori rispetto all'anno precedente,
benissimo, sediamoci tutti attorno ad un tavolo, sedetevi prima
voi, parlatevi tra di voi e decidete quali sono le priorità. Ci
sono 70 milioni in meno, dove tagliamo, cosa tagliamo? Prima di
spendere per altre cose, riusciamo magari a salvaguardare certe
prerogative, ma non potete avere un approccio economico ai temi
sociali, ai temi scolastici, ai temi culturali, perché l'approccio
non può essere un approccio economico. Datevi delle priorità,
fateci capire se il welfare valdostano è ancora un modello nel
quale credete, ma non prendete più in giro le persone! Perché se
una settimana fa nelle interviste dicevate che le rette erano
aumentate in base alla delibera e che il rapporto 1 a 8...si
vociferava addirittura di 1 a 10 nelle settimane antecedenti, poi
la delibera è "codificata", avete fatto votare 74 sindaci più i
presidenti delle
Unités des Communes
. Prendete in giro anche
loro? O era uno scherzo semplicemente per vedere se obbedivano a
quello che voi avevate dettato come linea? Hanno obbedito.
Pochissimi sindaci hanno avuto il coraggio di ribellarsi, e siamo
sicuri che tutti hanno capito bene quello a cui si andava incontro?
Nessuno dice che non bisogna fare sacrifici. Nella lettera che ci è
stata indirizzata è sottolineato in modo molto chiaro, tutti sono
disposti a fare sacrifici, l'importante è capire dove si va a
parare, perché qualcuno viene tagliato, altri no, non si ha una
visione di insieme e anche nella revisione del welfare valdostano
non stiamo capendo qual è l'idea dei giovani, dei bimbi, degli
anziani. Si chiuderanno le micro? Si penserà ad un'assistenza
domiciliare? Qual è il futuro, qual è la visione che avete, se ce
l'avete? Perché ogni tanto ci viene anche il dubbio che voi non ce
l'abbiate.
Allora, noi non siamo qui semplicemente per criticare, tanto per
criticare. Vorremmo capire quello che succede perché le tensioni
sociali nascono dalle vostre dichiarazioni, dalle vostre delibere.
Con una delibera cancellate un settore e poi vi arrabbiate anche se
le mamme vengono qui a protestare? Ma ieri non siete neanche stati
in grado di discutere quella questione subito, perché probabilmente
dovevate discuterne tra di voi, bastava dirlo, però oggi noi
vorremmo capire e non più prendere tempo, Assessore. Noi non
abbiamo capito, vogliamo capire se siete d'accordo ad accogliere la
nostra risoluzione, che chiede una cosa semplice, una cosa sola:
ritirate la delibera, apriamo il confronto in V Commissione, che
lei ha detto giustamente è il luogo deputato al dialogo, al
confronto, facciamolo, proseguiamo quel dialogo! Cominciate a
ritirare la delibera, che è una delibera che fa morire un settore,
dopodiché apriamo un dialogo non solo tra le istituzioni e
l'Assessore inteso come Commissione e Governo, ma anche con gli
operatori e con chi ci ha chiesto di ascoltare le loro istanze - e
concludo, Presidente -, però fateci capire qual è la vostra
posizione. Oggi noi vogliamo capire se questa delibera ha un
margine di revisione e, se ha un margine di revisione, come noi
probabilmente...abbiamo capito dalle sue parole, ritiratela,
accettate questa risoluzione. Noi vi ricordiamo che la
coscienza...visto che si è parlato di coscienza - e noi siamo certi
che ognuno di noi ha una propria coscienza -, noi siamo certi di
una cosa: che, quando si ha l'onere e l'onore di amministrare un
settore delicato come quello che lei ha in capo, Assessore Fosson,
bisogna ricordarsi ogni giorno che, quando si tira una riga, si
approva un atto, si ha nelle mani il destino di tante persone. Noi
siamo purtroppo consapevoli che il periodo è difficile, ma siamo
anche consapevoli che chi non pensa e soprattutto una comunità che
non pensa ai suoi figli, ai suoi bimbi, alle mamme e soprattutto al
sociale è una comunità che non ha futuro.
Presidente
- La parola al Consigliere Chatrian.
Chatrian (ALPE)
- Sì, grazie Presidente.
Assessore Fosson, noi siamo consapevoli che il suo è
l'Assessorato più difficile: quello che tocca le persone, tocca gli
anziani, tocca le malattie, tocca gli affetti, oggi discutiamo
invece sul futuro: i bambini, l'infanzia. Lei aveva un altro ruolo
qualche anno fa, era Assessore e io avevo un altro ruolo: ero
Sindaco di un piccolo paesino di montagna e abbiamo aperto un asilo
nido ad Antey. Altri tempi, altri soldi, la collega Morelli prima
citava, sempre troppo gentile, altra situazione finanziaria,
indubbiamente, un altro mondo, sicuramente, ma in questi anni tante
cose sono state fatte in questo settore che è proiettato al domani.
Stamattina con l'Assessore Fosson e l'Assessore Perron ci siamo
confrontati sulle tendenze, sulle visioni d'insieme perché la
situazione è difficile, ma non basta solo nascondersi e mettersi
delle maschere dicendo che la situazione è difficile, bisogna
provare a risolvere le criticità. Forse insieme si risolvono,
ognuno ha un proprio ruolo qua dentro, ma anche fuori, ci sono dei
ruoli ben definiti e ci va forse coraggio.
Collega Assessore Fosson, noi oggi - lei forse non ci crede, ma
ci pensi - con questa risoluzione molto semplice le diamo un'ottima
via d'uscita. Lei ieri e oggi ha dichiarato ufficialmente, in
quanto Assessore che ha questa delega, che c'è la volontà, c'è
un'apertura di natura politica, lo ha ribadito oggi, ci sono delle
porte aperte, perché noi sappiamo che la seconda delibera che è
stata confezionata, quella follia di cui non ci capacitiamo di
aumentare le rette alle famiglie lo sappiamo che non è una sua
idea. Non confondiamo però le acque in quest'aula: un'altra cosa è
la povertà, lo diceva bene lei, un'altra cosa è il sostegno al
reddito, lo diceva bene lei, e vanno affrontate in un'altra sede,
in un altro...non momento, lo stiamo facendo e questa mattina col
Presidente Rollandin, parlando di bilancio, ce lo siamo detti in
quest'aula non stiamo capendo qual è la visione che avete
sull'aiuto al reddito, sull'aiuto alla povertà, ma nulla c'entra
con queste delibere che avete confezionato, quindi non mischiamo,
se possibile, le carte.
Torno ai concetti che lei ha espresso in maniera dettagliata, i
principi: conciliare lavoro e famiglia, noi lo condividiamo,
conciliare e creare le condizioni in maniera equa che chi ha di più
paghi di più, concetto che noi, ALPE, condividiamo. Vi è però un
terzo concetto che è di natura politica, perché altrimenti sono
concetti che affossano quello che è stato fatto negli ultimi
decenni sugli asili nido,
garderie
, tate, spazi giochi, cioè
sull'infanzia. Qual è la vostra volontà dal punto di vista
politico? Allora, lei sa meglio di noi...ieri ci ha ascoltato
attentamente in quest'aula che i due atti che avete approvato in
Giunta sono atti che decretano ufficialmente l'affossamento del
nostro modello, ma in parte non è opera sua. Allora, le chiediamo
oggi sinceramente...e le diamo questa possibilità di via d'uscita
perché lei sa, perché nelle altre 20 regioni...se aumenti il costo
delle rette in maniera vertiginosa del 40-45 percento e abbassi la
qualità dei servizi, sono due indici che si fanno male da soli,
sono in contrasto e potrebbero far fuggire chi potrebbe pagare
buona parte del costo e potrebbe far chiudere i servizi nelle
vallate laterali e nella vallata centrale e lei ci dice: "avete
scoperto l'acqua calda". Guardiamo cosa fanno fuori dalla Regione
autonoma Valle d'Aosta. La qualità forse è un po' inferiore?
Probabilmente è un po' inferiore, ma guardiamo cosa chiedono al
comparto familiare, le rette alle famiglie. Una copertura che si
aggira intorno al 30-35-38 percento è richiesta ai nuclei familiari
in maniera equa. Con la proposta che voi state mettendo in campo
rischiate di andare a chiedere il 45 percento alle famiglie. Allora
lei diceva molto bene prima che oggi le famiglie compartecipano a
questo servizio per il 25 percento all'incirca. Con la proposta che
avete scaricato e approvato il sostegno e l'aiuto diretto che
chiedete alle famiglie con una qualità inferiore è maggiore del 40
percento. Capite che c'è qualcosa che non funziona? Allora è lì che
noi abbiamo un dubbio.
Qual è la volontà dal punto di vista politico? Che futuro
intendete dare agli asili nido, alla
garderie
, alle tate,
agli spazi giochi? È lì che forse dovremmo confrontarci ed è
proprio per quello che la nostra iniziativa va in quella direzione.
Ritirate le due delibere che avete presentato e ci mettiamo a
lavorare in commissione. Voi avete fatto delle proiezioni, ne
abbiamo fatte anche noi di proiezioni e abbiamo fatto anche dei
raffronti, come dicevo prima, con le altre Regioni.
Vi è però un altro ragionamento che vorremmo fare. Nella
delibera si parla di costo unitario di partenza. Preso atto che i
dati raccolti sono stati elaborati fino alla definizione di un
costo unitario medio mensile, che si doveva calmierare il costo
unitario ottimale penso fosse di dominio pubblico, non solo di noi
35, che si doveva ridurre in parte penso che fosse di dominio
pubblico, ma è la partenza che è farlocca. Lei sa che questi dati
non sono corretti perché non sono omogenei. In questo A3 - faccio
un esempio perché poi senza esempi sembra che parliamo di aria
fritta - c'è l'asilo nido di Valtournenche e sembra che a
Valtournenche, a 1.600 metri di altitudine - con dei piccoli numeri
perché poi la differenza...sono i piccoli numeri ad incidere di
solito - c'è una controtendenza: che il costo unitario ottimale non
raggiunge neanche i 900 euro, tecnicamente è inferiore alla bozza
approvata dal CELVA, ebbene, lo sapete perché? Perché la divisione
è stata fatta sulla capienza strutturale potenziale e non su quella
effettiva.
Allora, non so se devo ripetere il concetto, il dato di cui
stiamo discutendo in questo momento dove si fa passare...in patois
si dice la "
ronfla
",
la "
ronfla
" vuol dire il
tran tran...lo sapete che il costo a Valtournenche è solo di 880
euro...costo ottimale? A 1.600 metri di altitudine, con dei costi
più importanti, dove c'è il riscaldamento e il costo ottimale è
inferiore alla delibera approvata da 60 sindaci, non tutti: 9 non
hanno approvato questo documento, 60 sì...c'è qualcosa che non
funziona, l'Assessore Fosson sa perfettamente che costo ottimale a
Valtournenche in questo momento non è 880 euro, ma è vicino a 1.200
euro. Allora, se dobbiamo ragionare, Assessore Fosson, ragioniamo.
Noi siamo pronti a portare le nostre proposte, a calmierare le
rette che voi...io penso che non si possa chiedere alle famiglie il
95 percento del costo ottimale per un servizio che noi riteniamo
essenziale, non si possa chiedere su un servizio essenziale la
copertura del costo al 95 percento. Noi non pensiamo che negli
asili nido di montagna dove i numeri sono un po' più piccoli...non
si possano fare economie di scala fino ad un certo punto, quindi
chiediamo di rivedere completamente quest'atto. Va nella direzione
di dare delle risposte in un momento in cui...è stato detto molto
bene prima dal mio collega, ma cos'è successo in questi due mesi?
Io mi ricordo un altro atto, collega Viérin, importante in questi
ultimi due mesi. Il Presidente Rollandin ha firmato un contratto,
una nota, una convenzione con il Ministro dell'economia e sembrava
- almeno dal dibattito avuto qua in aula col supporto del Premier
Renzi, indubbiamente, con l'entrata in maggioranza del PD, con il
nuovo Sindaco del PD nel Comune di Aosta, con tutto quello che si
sta facendo - che l'accordo fosse ottimale. Oggi, questa mattina
abbiamo detto che qui è un dramma, nelle ultime settimane è tutto
un dramma, allora c'è qualcosa che non collima. C'è qualcosa che
forse non funziona o noi non siamo capaci ad informare i cittadini,
i valdostani, i genitori, o c'è qualcosa che veramente non
funziona.
Termino e mi tengo qualche minuto per le repliche in quanto
firmatario, quindi qualche minuto potrò utilizzarlo
successivamente. Faccio quest'ultimo passaggio. Io penso sia
importante...perché nella vita le cose si capiscono se uno le
utilizza; ebbene, io sono un papà, come tanti qua dentro, e in
questo momento utilizzo anche questo servizio e io dico: ritirate
quest'atto che si può fare meglio.
Presidente -
Grazie. Siamo sempre in discussione
generale, la parola al Consigliere Ferrero.
Ferrero (M5S) -
Grazie Presidente.
Questo dibattito appare, per certi versi, un po' surreale,
perché noi stiamo parlando di questo taglio, ma nessuno ci ha
ancora detto, da parte del Governo regionale, quanto si
risparmierebbe con questo taglio. Non ci avete dato un numero, ci
avete dato delle proiezioni, sono come le proiezioni prima delle
elezioni, ma poi alla fine quant'è che si risparmia effettivamente?
Perché io non vorrei che questo fosse l'inizio con il quale,
sventolando una specie di bandiera con scritto: "70 milioni in
meno", si giustifica qualsiasi taglio, perché questo...per carità,
abbiamo visto che è un metodo del Governo nazionale, è un metodo
Renziano che avete acquisito benissimo, ma qui non ci caschiamo:
non ci caschiamo semplicemente per il fatto che vediamo
tranquillamente, lo possono vedere anche i cittadini, che
continuano nel bilancio regionale una serie di spese che possono
essere...ma porto qualche esempio: gli ulteriori 300 mila euro di
perizia suppletiva per il catafalco di Saint-Martin-de-Corléans.
Quelli li avete trovati, si trovano in continuazione dei soldi per
sovvenzionare delle manifestazioni, si trovano in continuazione i
soldi per le assunzioni nelle partecipate del parente, del fratello
o dell'ex marito, del gatto e anche del canarino alle volte.
Allora a questo punto ci troviamo di fronte a scelte politiche
che sono chiare, qui si vogliono tagliare i servizi essenziali,
questo cos'è? Sarà il primo e poi? Seguiranno le rette, quelle per
le microcomunità con cui si sono già penalizzati l'anno scorso
molti soggetti, molte famiglie. Molte famiglie sono in difficoltà,
molte famiglie sono preoccupate adesso. Voi non vi rendete conto -
e qui faccio anche un richiamo ai nuovi parametri del
bon de
chauffage
, che rientrano in questa specie di tagliola, in
questa specie di falce che è calata sulle famiglie -, voi date per
ricca una persona che ha 16 mila euro di imponibile annuo, ma
sapete cosa sono 16 mila euro di imponibile annuo? Sono, 100 euro
più, 100 euro meno, uno stipendio di un migliaio, 1.200 euro,
sapete cosa significa anche per un singolo, non per una famiglia,
ma anche per un singolo, che deve mantenersi un alloggio, le spese
di condominio o la rata del mutuo, perdere comunque quei pochi
centinaia di euro all'anno? Voi non lo sapete perché vivete in
un'altra dimensione, vivete veramente in un'altra dimensione,
quella dimensione, certo, di uno stipendio che è al di sopra molto
della media e allora questo vi stacca completamente dalla realtà,
ma attenzione la realtà è la realtà che, da un lato, taglia magari
qualche centinaia di migliaia di euro risparmiati con questo
taglio, quando alcuni giorni fa in una delibera si trasferiscono
140 mila euro per il vitalizio dei Consiglieri, quest'ennesima
vergogna che abbiamo già tentato in passato, ma torneremo con un
progetto di legge a togliere. Allora ci preoccupiamo del vitalizio
dei Consiglieri, mentre la gente adesso comunque è in grave
difficoltà. Io non so con che faccia andate a prendere questi
provvedimenti e mi rivolgo anche ai compagni: perché? Adesso va
tutto bene? Perché siete seduti lì? Nessuno dice più niente?
Improvvisamente tutto si è calmato? Benissimo, vedo che la
filosofia Renziana è passata, bisogna governare, bisogna far finta
di ascoltare e poi bisogna tagliare, ma non è questo il modo. Io vi
invito veramente a tornare sui vostri passi, qui noi non abbiamo
chiesto l'impossibile, abbiamo chiesto semplicemente di sederci ad
un tavolo e di riconsiderare le cose.
Riguardo alle fasce...guardate, lasciamo perdere le fasce, le
fasce servono a coprire la vergogna di questo tentativo, noi non
vogliamo sentire parlare di fasce, vogliamo che ci sia una garanzia
minima, che è quella che c'è stata finora. Se dobbiamo tagliare,
guardate, non vi facciamo neanche fare il lavoro, ve la facciamo
noi la lista della spesa, delle spese inutili che possono essere
tagliate: dalle manifestazioni agli acquisti dei libri sulla
battaglia dei "
moudzòn
" (traduzione letterale dal patois:
"manzi") e tutte queste...possiamo farvi una lista da qui fino al
Monte Bianco. Non ci sono problemi quindi, se ci fosse la volontà
invece di continuare su questa strada, che è una strada secondo
noi...su un terreno minato, vi assumete una responsabilità, ma,
attenzione, i 70 milioni di euro in diminuzione non diventeranno
l'alibi per coprire qualsiasi porcata da qui alla fine
dell'anno!
Presidente -
Ci sono altri interventi? Siamo in
discussione generale. Invito i colleghi che desiderano intervenire
a prenotarsi, altrimenti chiudiamo la discussione generale. La
parola al Consigliere Bertschy.
Bertschy (UVP) -
È veramente un peccato che, nonostante
la maggioranza sia cresciuta, non si sentano quanto meno le
sensibilità diverse e soprattutto le sensibilità opposte. Cari
colleghi della Stella Alpina, questa volta almeno qui dentro
dovreste far sentire come la pensate riguardo alle famiglie. È
difficile anche parlare quando si sottolinea sempre in sottofondo,
Presidente, io adesso le chiederei di lasciarci parlare tranquilli
e di evitare commenti a tutte le parole che diciamo. Avrà modo di
dire ad alta voce quello che pensa di noi, quello che pensa di
quello di cui stiamo discutendo, però non è più accettabile che lei
continui a commentare tutto quello che si dice qui al
microfono...un po' di rispetto anche per il nostro lavoro!
(interruzione del Presidente della Regione, fuori
microfono)
...no, scuso niente...è lei che continua a commentare da lì e si
sente fin qui e lo fa tutte le volte, le chiedo quindi la cortesia
e l'educazione.
Del contratto di solidarietà parlava l'Assessore Fosson, ma come
mai non se n'è ricordato quando avete rifatto la Giunta e siete
ripartiti da otto Assessori? Lì sì che si poteva fare un bel
contratto di solidarietà e ripartire bene, non è tanto distante
quel momento lì, però eravamo tutti disattenti, voi più disattenti
degli altri, perché stavate già trattando con Roma la rovina della
Valle d'Aosta, perché questi 70 milioni che mancano...due mesi fa
c'era tanta gente che qui non si rendeva conto quando il collega
Gerandin diceva certe cose, c'erano tante cose che non venivano
rilevate, oggi questi 70 milioni cominciano a fare paura, lasciano
delle ferite sul territorio, lasciano delle ferite nei valdostani,
ferite che noi non lasceremo allargare, state tranquilli. Almeno a
chi ha il lavoro cerchiamo a livello politico di non toglierlo e il
contratto di solidarietà piuttosto lo imposteremo in un'altra
maniera.
Come pensiamo di alimentare il nostro PIL, come pensiamo di
alimentare le nostre entrate se negli ultimi anni abbiamo solo
tolto il lavoro alla gente? Volete che vi citi un dato, l'unico: la
relazione della Corte dei Conti, entrate tributarie Titolo I, la
Sicilia si è tenuta i suoi bei soldini, la Sardegna si è tenuta i
suoi bei soldini: 5 milioni di euro, la Valle d'Aosta passa da
1.400.000.000 a 1.168.000.000. Tutte le altre Regioni a statuto
speciale hanno mantenuto le loro entrate tributarie. Con le entrate
tributarie facciamo il bilancio, sono qui i dati, allora
continuiamo a togliere il lavoro alla gente, andiamo a spendere 50
milioni in Svizzera, che cosa ci portano questi 50 milioni in
Svizzera? Invece che difendere il passante ferroviario di Torino,
che ci hanno tolto la possibilità di passare con i nostri treni, i
bimodali, così siamo più precisi. Certo che a forza di togliere,
abbassare il bilancio oggi bisogna incominciare a fare i conti,
però fermi, sociale, sanità e istruzione per noi non si toccano, si
razionalizzano, ma non si toccano. Troppo comodo arrivare alla fine
a fare sulla pelle delle persone i conti e partire da ISEE da 4
mila euro, aggiungere 95 euro di aumento di quota, proiezioni fatte
in un asilo nido che conosco bene, 95 euro di aumento di quota,
sapete in percentuale cosa vuol dire su un ISEE di 4 mila euro,
colleghi? Fatevelo questo conto, 100 euro in più per una famiglia
al giorno d'oggi sono 10 giorni di spesa in meno, sono possibilità
in meno che si danno ai figli, sono tutta una serie di condizioni
che mettono le famiglie sempre più in difficoltà. Adesso si viene a
dire tranquillamente in Consiglio regionale: "sì...ma no, erano
buone intenzioni, poi le discuteremo ancora", ma cercate di
rivedere la maniera in cui lavorate e in cui comunicate, ma
smettete di creare terrore all'interno della popolazione, ma
abbiate un altro tipo di atteggiamento! C'era un lavoro che andava
avanti in V Commissione in tutta tranquillità proprio perché già
l'anno scorso c'era stata una fuga in avanti. Si potevano fare le
proposte e si usciva con una delibera che quanto meno aveva la
conclusione di un lavoro. Andiamo avanti, mettiamo 74 sindaci nella
condizione, dopo una relazione dove si è detto che non c'erano
altre soluzioni, di esprimere un parere e oggi siamo qua a dire che
qualche cosa si può rivedere poi in Commissione, ma siamo matti? Ma
come si fa a lavorare in un'azienda del genere? Ma, secondo voi, un
amministratore delegato prima butta giù un'azienda e poi la tira
su? Ma cerchiano di governare questi 130 mila valdostani, di fare
dei passaggi che permettano a loro di capire dove stiamo andando.
Ma chi li manderà i figli all'università, 30 milioni di euro, ma
chi li manderà? Ma qua non li facciamo più lavorare. Ma chi si
potrà permettere di fare scelte di questo tipo qua?
Allora, ritirare la delibera è un atto di quanto meno rispetto
per tutto quello che sta succedendo, per tutto quello che è
successo in questi giorni. Non siamo lì a dire che le cose non
vanno modificate, le nostre proposte tante le abbiamo già fatte e
intervenire sugli asili nido in Valle d'Aosta in maniera così
superficiale, perché abbiamo asili nido pubblici, abbiamo asili
nido privati, abbiamo asili nido dove i privati hanno fatto
investimenti sugli stabilimenti, abbiamo asili privati che
affittano le infrastrutture, ci sono...c'è di tutto, quindi
intervenire in maniera così superficiale, cambiare le quote per le
famiglie, mettere in difficoltà le persone che lavorano negli asili
nido, non garantire una continuità quanto meno alle persone che
oggi hanno bisogno di questi servizi per mantenere il proprio posto
di lavoro è qualcosa di sconcertante e qualcosa che noi non vi
lasceremo fare e manterremo questa risoluzione fino in fondo.
Speriamo, Assessore, che lei abbia voglia, finalmente, di difendere
il suo servizio e la politica che ha portato avanti fino a qualche
anno fa. Grazie.
Presidente -
La parola al Consigliere Guichardaz.
Guichardaz (PD-SIN.VDA) -
Grazie Presidente.
Siamo stati richiamati a gran voce, quando mi sono prenotato, il
collega Laurent Viérin ha guardato il collega Gerandin, gli ha
fatto l'occhiolino, ha detto: "bravissimo, subito dopo questo
interverremo e lo faremo nero". Allora, caro collega Laurent,
siccome lei occhieggia, fa gli occhiolini, fa queste cose
simpatiche, allora noi siamo qua da due mesi, due. Prima di noi
qualcuno ha governato, ha accettato delle situazioni, lei, collega
Laurent, è quello che ha comprato 3.000 CD,
La mia Valle
, se
li ricorda quei CD? Trentadue mila euro e oggi viene qua a
pontificare sul risparmio delle spese, diceva: "
la mia valle è
verde, è bella, i cavalli nella stalla sono pronti a partire
",
3.000 CD. Collega del Cinque Stelle, andiamo a vedere quanti sono
depositati...e si vada a guardare gli interventi che faceva, in cui
diceva: "
questo è l'inno della Valle d'Aosta, sarà l'inno che
porteremo in giro, il nostro ambasciatore
", 3.000 CD si è
comprato, vediamo quanti ce ne sono ancora giù nel magazzino...
Lei questa mattina contestava la delibera di Paestum, qualcuno
ha scritto: "Pompei"...collega Cognetta, non è Pompei, ci sono 89
chilometri tra Pompei e Paestum, è Paestum. Quando questa delibera
è stata accettata a seguito di un'interrogazione da parte del
PD-Sinistra VdA...un'interpellanza, eravamo ancora in minoranza, il
collega Laurent è venuto da me e mi ha detto: "perché questa è una
cosa interessante, pensa che io tre volte o quattro volte
addirittura ho mandato la Valle d'Aosta a Paestum", si vada a
leggere l'importanza che dava a quest'iniziativa di Paestum...ma
allora oggi lei non venga qua a pontificare, lei è quello della
S.p.A, del Centro benessere, dell'area megalitica. Oggi contestate
l'area megalitica, colleghi, chi è che si è inventato il centro
benessere? Ho tutte le interviste, lei voleva fare il centro
benessere, c'è una delibera in cui lei addirittura in delibera
diceva che lì bisognava fare il centro benessere, voi siete
responsabili di scelte che oggi qualcuno qua dentro deve riparare.
Allora, noi siamo qua da due mesi, non venite a dirci che siamo i
colpevoli, che siamo chissà che cosa: Noi ci siamo presentati in
questo contesto, nella maggioranza, con un programma ben preciso e
allora abbiamo cercato di portare anche le nostre idee.
Non siamo responsabili di certi scempi, chi è che diceva 1 a 8
nel 2010? In una riunione con l'Assessore del Comune di Aosta si
diceva: "
bisognerà arrivare ad 1 a 8, è assolutamente un
parametro al quale dobbiamo arrivare in tempi brevi
". Chi era
Presidente all'epoca del CELVA che diceva che bisognava arrivare a
quel parametro? Eravamo nel 2010 davanti all'Assessore di Aosta.
Noi non ci eravamo, io facevo il sindacalista in quel momento e
cercavamo spesso di riparare a certi danni che faceva qualcuno e in
quel momento, in quegli anni lì avevamo firmato anche un contratto
delle cooperative sociali, l'ho firmato io, che aumentava di 200
euro di media l'elemento retributivo territoriale per riportare,
diciamo, i trattamenti economici del personale delle cooperative
che oggi sembra che voi invocate per portarli a dei livelli di
retribuzione decenti, oggi guadagna 1.200 euro un educatore, il
contratto precedente era un contratto di 1.000 euro. Allora, io
credo, visto che i compagni vengono tanto invocati, nella mia vita
di aver sempre cercato di fare le cose secondo coscienza e adesso è
colpa tutta del PD, è sempre colpa del PD, voi non avete nessuna
responsabilità, avete fatto parte...il collega Laurent dalla più
tenera età è dentro il sistema, ha fatto parte di quel sistema, lo
ha portato allo stato in cui siamo oggi, non ho firmato io
l'accordo per il recupero delle accise, quello che si esaurisce nel
2017, non c'eravamo. Allora, questa è la realtà dei fatti, non
venite oggi a dire, a due mesi dalla nostra entrata in maggioranza
che la colpa è nostra. Allora, sapete benissimo, perché lo sapete,
perché siamo stati in V Commissione più di una volta, che l'iter è:
delibera da parte della Giunta - abbiamo ragionato per mesi, ce le
ho tutte qua le bozze -, pronunciamento del CELVA, si ritorna in V
Commissione, dove si discute, lo sapete da sempre, abbiamo discusso
decine tra testi di legge e delibere, moltissimi passati
all'unanimità: il testo sul gioco d'azzardo, il testo sul
microcredito, sul prestito d'onore...le delibere le abbiamo sempre
discusse e le abbiamo sempre modificate in V Commissione e questo
lo sapete, però oggi si viene qua a dire che noi vogliamo
distruggere il sistema. Bene, questa potrebbe essere una base di
partenza, bene, non è una base di partenza accettabile? Avete
voluto portare in aula la discussione? Abbiamo voluto portare in
aula la discussione? Si poteva benissimo andare in Commissione,
all'opposizione presentavamo sempre delle controproposte, lo
sapete, l'abbiamo fatto sul ticket del pronto soccorso, abbiamo
portato un sacco di considerazioni sulle delibere relative ai
servizi per l'infanzia, ai costi standard, ne abbiamo sempre
parlato: questa è la realtà dei fatti.
Allora, qua quello che è stato detto oggi è semplicemente
questo: il rapporto educatori-bambini è un rapporto che da anni
qualcuno qua indica come un rapporto auspicabile, che si allinea
con il resto delle regioni italiane. Il rapporto di 1 a 8 tra gli
educatori e i bambini è un rapporto che qualcuno da anni invoca
come il rapporto ideale, e non noi.
Riguardo poi alla delibera, ci sono delle novità, non è che non
si può dire che non ci siano delle novità, che non ci siano dei
punti su cui partire e sui quali ragionare. La
flessibilità...abbiamo detto: flessibilità in entrata, flessibilità
in uscita, possibilità di accettare pacchetti orari, part-time,
eccetera, la flessibilità significa che le aziende, gli asili nido
che si organizzano in un certo modo possono incastrare anche più
dei bambini che sono nella capienza massima se vengono gestite
correttamente le "turnistiche". La flessibilità prima non c'era,
nel modello che noi non avevamo fatto, di cui non eravamo partecipi
noi, non c'era la flessibilità. Oggi c'è la possibilità di gestire
la flessibilità per avvicinarsi di più alle esigenze dei genitori
che prima dovevano o pagare una tariffa intera, altrimenti non
potevano entrare nel nido, perché quella era l'unica condizione.
Oggi c'è la flessibilità, che è un elemento che aiuta
l'organizzazione.
Abbiamo detto i sei mesi, dai sei mesi ai nove mesi, è stato un
dibattito molto lungo, ne abbiamo parlato. La possibilità di
ampliare di tre mesi significa di ampliare la gamma, il numero dei
bambini, il numero dei potenziali utenti e allo stesso tempo è
un'azione di conciliazione tempo-lavoro-famiglia, perché
solitamente ai sei mesi le mamme vanno in facoltativa, cioè entrano
nel 30 percento, addirittura per alcuni contratti hanno il
trattamento a zero, allora lo spostare dai nove mesi ai sei mesi,
che è stata comunque una scelta ragionata, significa aiutare le
mamme che lavorano, perché il Trattato di Lisbona, le indicazioni e
le raccomandazioni dell'Unione europea parlano di servizi di
conciliazione, quindi l'attenzione verso le mamme che lavorano,
aiutare le mamme che lavorano a recuperare reddito avendo comunque
dei servizi di qualità per i loro bambini. Questa è la seconda cosa
che abbiamo fatto: ampliamento da sei mesi a nove mesi, allora
questa non è una novità rispetto a prima? Rispetto alle regole che
da sempre sono stabilite e sono alla base di questa cosa.
Il costo standard, lo dite tutti, l'abbiamo detto in
Commissione, è necessario per avere una chiara valutazione dei
costi, va bene 850, è un costo standard eccessivamente basso per i
motivi che dicevamo? Qualcuno dice: "ma in Emilia Romagna sono
650-700", noi abbiamo dei contratti più onerosi. Io sono contento
che gli educatori qua guadagnino di più, che gli operatori del
comparto unico guadagnino di più rispetto agli operatori degli Enti
locali fuori dalla Valle d'Aosta, perché c'è l'indennità di
bilinguismo e ci sono altri elementi retributivi. Costa di più,
bene, si accoglie l'idea che da 850 si può portare a 900. Cos'è che
vogliamo fare? Istigare la
claque
? Allora, lei ha detto al
Presidente...
Chatrian
(fuori microfono)
-
...io sono abituato
ad intervenire...
Guichardaz (PD-SIN.VDA) -
...no, lei non è
intervenuto...ha parlato direttamente dopodiché...
Presidente
- Vogliamo moderare i toni? Consigliere
Guichardaz, continui il suo intervento, Consigliere Chatrian per
cortesia, poi, quando sarà il suo turno, replicherà...
(interruzione del Consigliere Chatrian, fuori
microfono)
...Consigliere Chatrian, lo so, ma, visto che lei, come tanti
altri, succede a volte che intervenga fuori microfono...nessun
problema, continuiamo il dibattito in maniera serena. Prego
Consigliere Guichardaz.
Guichardaz (PD-SIN.VDA) -
...e allora andiamo avanti,
abbiamo detto: le fasce orarie elastiche, che cosa comportano
queste fasce orarie elastiche? La possibilità di gestire il
tempo-lavoro-famiglia nella maniera più razionale. Ciò che oggi
toccava ed è stato elemento di grossa contestazione sono le
tariffe. Allora, sulle tariffe abbiamo provato a fare delle
simulazioni, stiamo cercando di fare delle simulazioni, abbiamo un
modello che presenteremo in V Commissione che riduce la tariffe,
come ha detto l'Assessore, per le fasce dai 15 ai 30 mila euro, le
riduce, ma questo perché? Perché ovviamente con l'applicazione del
costo standard, con una diversa concezione del servizio di
conciliazione tempo-lavoro-famiglia si immagina...perché poi non è
che così si può avere una...si fanno le simulazioni, si immagina
che un maggior numero di bambini, attraverso anche la riduzione
delle tariffe, possa intervenire e quale maggior numero di bambini
è esattamente il numero di bambini dell'utenza pagante, cioè di
quella fascia intermedia dai 15 ai 30 mila euro di ISEE, cioè due
persone che lavorano, con due figli e con la casa di proprietà,
tanto per essere chiari, con un piccolo risparmio...quella è la
fascia. La nostra intenzione è quella di agevolare quel tipo di
fascia, attraverso una politica, l'avremmo portato come correttivo
in V Commissione, avete voluto spostare il dibattito in aula,
l'avremmo portato, come sempre è stato fatto, a seguito di
ragionamenti. Questa è la questione.
Il risparmio atteso: certo, ha ragione il collega Gerandin...no,
il collega Chatrian mi pare abbia fatto dei calcoli sui dati,
eccetera. Noi abbiamo l'unico dato che si può avere: è il dato che
lei ricava da quella tabellina, che è di 1.087 euro di costo medio
per bambino, che è farlocco, lo sappiamo, ma sono quelli i
dati...
Presidente
- Consigliere Guichardaz, si avvii alla
conclusione...
Guichardaz (PD-SIN.VDA) -
...sui quali devono essere
fatte delle valutazioni. È chiaro che noi non possiamo fare altro
che delle simulazioni sui dati. È poi ovvio a questo punto che
questo tipo di approccio è un approccio che dovrebbe comportare poi
anche un ragionamento sulla correttezza dei dati nel momento in cui
definisce un dato certo, a quel punto puoi capire perché qualcuno
spende 80 mila euro di alimenti e qualcuno ne spende 8 mila, perché
qualcuno spende 90 mila euro di affitto e qualcuno ne spende 17
mila, ma se non cominciamo ad affrontare il problema definendo dei
criteri...
Per concludere le modifiche che noi porteremo a questa delibera
sono modifiche che vanno nella direzione di aumentare l'utenza,
aumentare le entrate delle rette, di assicurare un certo tipo di
risparmio, perché ovviamente questo è il
trend
che si deve
rispettare; dall'altra parte, aumentando anche il numero degli
utenti e dando più dinamicità, secondo noi, si conserverà anche
l'occupazione nella misura ottimale, io sono convinto che si
conserverà, ovviamente sono simulazioni, non abbiamo la verità in
tasca, bisogna vedere come risponderà la gente a questo tipo di
sollecitazioni che porteremo in V Commissione.
Presidente
- Grazie Consigliere Guichardaz. Ci tengo solo
a precisare dal tavolo della Presidenza che, vista l'importanza del
tema e visto come si è sviluppato il dibattito, a ciascun
Consigliere che interverrà verrà applicata una certa flessibilità
per quanto riguarda un minuto, un minuto e mezzo o due minuti. Vi
invito però, nel rispetto delle espressioni dei tempi necessari per
esprimere dei concetti, comunque a mantenerci nei limiti del
possibile nei tempi. Andiamo avanti col dibattito. La parola al
Consigliere Gerandin.
Gerandin (UVP) -
Merci Président.
Io penso che oggi si scriva una pagina bruttissima della
politica valdostana, nel senso che abbiamo sentito interventi di un
tenore che io sinceramente non pensavo, nel senso che, quando si
parla di problemi reali, di problemi che toccano i cittadini,
toccano le famiglie, toccano i bambini, bisognerebbe avere
probabilmente la stessa intenzione, esattamente come quella che
hanno avuto i sottoscrittori della petizione.
Vede, Assessore, lei ha incominciato dicendo: "per quello che
uno può avere di coscienza", io dico anche di coerenza, forse si è
dimenticato un pezzo che è quello legato alla coerenza; non basta
solo la coscienza, è necessaria anche la coerenza. Quando si parla
di coscienza e coerenza, beh, non possiamo accettare che lei, in
quanto membro dell'Esecutivo, ci venga a dire che a luglio si è
svegliato con un'estate economica drammatica, dov'era fino ad
adesso? Perché noi della situazione economica della Valle d'Aosta
in questa sala, in questo Consiglio ne abbiamo parlato e tutti
dovrebbero almeno avere l'accortezza di sentire. Possono anche non
essere condivise le osservazioni, ma ascoltare sì, per cui che
qualcuno dell'Esecutivo si svegli a luglio dicendo: "la situazione
drammatica della Valle d'Aosta...", quando ha sottoscritto il Patto
di Stabilità, quando ha votato la finanziaria come i nostri due
Parlamentari, quando ha rinunciato, magari non per colpa propria,
ma a causa di sentenze su una parte importante delle accise, com'è
stato detto oggi...è inammissibile, a mio parere, che qualcuno si
ponga come amministratore se non sa qual è la realtà economica
della Valle d'Aosta. Lei, Assessore, che, quando parlo di coerenza,
fino a poco tempo fa ringraziava noi di minoranza perché, per il
bilancio 2015, avevamo recuperato 450 mila euro per gli asili
nido...
(interruzione dell'Assessore Fosson, fuori microfono)
...non è vero? Ah non è vero? Guardi, ci ha ringraziati anche in
Commissione: "
ringrazio la minoranza per aver recuperato 450
mila euro per gli asili nido riferiti al 2015
". Allora si è
svegliato da qualche sogno? Stava sognando? ...sognava, perfetto.
Allora, se lei sognava, io penso che il suo sogno nel suo delirio
totale continui, perché, quando lei mi parla di salvare il pubblico
dal privato e diminuisce la qualità del servizio e aumenta le
tariffe fino al 40 percento, ma dov'era? Lei che mi viene a dire
che c'è poca affluenza pubblica ad Aosta perché mandano nel
privato. Certo che mandano nel privato, spendono meno, è ovvio che
mandano nel privato! Allora, io non so che conti lei faccia, non ne
ho idea, certo non possono essere dei conti degni di un Assessore
che si deve occupare di sociale. Lei poi continua, dice: "
tutto
questo percorso è per portare più bimbi negli asili nido
". Lei
lo sa che il futuro degli asili nido sarà che rimarranno aperti
pochi posti negli asili nido, ci andranno solo i bimbi che avranno
le relazioni dell'assistente sociale, che avete sempre condiviso,
avete sempre tutelato, attenzione, dove vengono inseriti dei
bambini che pagano poco o niente e perderemo quelli che fino ad
oggi pagavano le rette più alte: questa è la prospettiva degli
asili nido. Io quello che non riesco a capire è come mai lei dica
certe cose, perché certe cose lei le sa, è inaccettabile che dica
che non c'era un testo, noi, se vuole, il testo glielo
trasmettiamo...in V Commissione...è arrivato con un testo, tanto di
rapporto bimbi/educatori, dove giustamente, come ha detto la
collega Morelli, non si parlava di nulla che riguardasse la
modifica delle tariffe, mai parlato...e le ricordo che in quella
Commissione...le rileggo anche un passaggio dove noi dicemmo che il
processo riorganizzativo era un processo comunque da fare, perché,
attenzione, che ci sia la necessità di riorganizzare il servizio
glielo hanno scritto anche nel documento educatori, mamme e
gestori, per cui non è una novità, ma c'era un passaggio che forse
lei si è dimenticato, quando noi abbiamo detto che dovevano essere
messe dal pubblico le stesse risorse dell'anno precedente e che, se
un euro era risparmiato, doveva andare a beneficio delle famiglie,
perché le rette erano già troppo alte. Aumentare le rette del 40
percento significa chiudere gli asili nido e che lei venga qua a
parlare delle soluzioni sulla povertà, sull'inclusione e reddito
minimo, beh, glielo spieghi a qualcuno magari di questi operatori e
di questi educatori, che magari saranno i primi ad usufruire di
questo reddito di inclusione o reddito minimo, perché perderanno il
posto di lavoro...
(nuova interruzione dell'Assessore Fosson, fuori
microfono)
...ma come "non è vero"...allora, come pensate di ridurre i
costi e mantenere lo stesso personale quando l'80 percento del
costo è quello dato dal personale? Vede, Assessore, secondo me, lei
vive una realtà che è tutta sua, una realtà che noi non possiamo
assolutamente condividere. Con le vostre ultime scelte crolla il
sistema solidaristico e protettivo del welfare valdostano costruito
negli anni. L'opinione pubblica non è ancora del tutto cosciente
dello
tsunami
che colpirà quelle famiglie che erano convinte
di avere i paladini coraggiosi, che a parole sono il sostegno agli
anziani, alle famiglie numerose, eh, il Forum della famiglia,
sfiliamo con il Forum della famiglia, "avanti con il
post
natale". È vero, collega Fontana, che abbiamo fatto la battaglia
noi sul
post
natale? Vero? Ma erano altri ricordi, erano
altri tempi, certo si dimentica tutto...che, a fronte di sindaci,
usa toni stupiti e rassegnati di chi ammette l'impotenza verso lo
Stato cattivo che taglia i trasferimenti finanziari...questa è
l'immagine che lei ha dato al CELVA.
La vicenda degli asili...purtroppo, i sindaci a larga
maggioranza, complici di aumenti terribili per le famiglie, e lo
stesso vale per gli anziani delle microcomunità...è dunque il punto
di non ritorno di un autonomismo da subire indegno del nostro
passato e della nostra storia. Lei sarà e passerà alla storia come
l'Assessore che ha fatto crollare il welfare valdostano come un
castello di sabbia per l'assenza di difese dell'autonomia
finanziaria della Regione in una negoziazione con Roma, che è
diventata un imbarazzante "subisci e porti a casa".
Allora, veniamo anche ai tanti Don Abbondio che in questa storia
hanno un ruolo fondamentale, eh, ce ne sono tanti, ma davvero
tanti, a cominciare da chi in commissione, come me e come tanti
altri, ci credeva. Collega Guichardaz, le ricordo che lei, quando
noi esaminavamo questa proposta, che era una proposta dove si
pianificava un rapporto diverso tra i bimbi piccoli, quelli un po'
più grandi e quelli più grandi ancora, da 1 a 6, 1 a 7, 1 a 8, lei
in un passaggio che le rileggo diceva: "
mi pongo proprio una
questione, poi mi premurerò di ascoltare direttamente i sindacati
per cercare di capire qual è la simulazione in termini anche di
impatto sul lavoro
". Bene, adesso siamo passati ad una delibera
1 a 8...
(interruzione del Consigliere Guichardaz, fuori
microfono)
...no, ma c'è a verbale, per cui non sto leggendo...
(nuova interruzione del Consigliere Guichardaz, fuori
microfono)
...lei penso che confermerà, no?, per cui sicuramente lei dando
il suo assenso o comunque, se non lei, qualcuno in Giunta che la
rappresenta c'è, perché è facile perdere la memoria a fronte magari
di un cadreghino, di una seggiola, eh? "Aggiungi un posto a
tavola", però questa è la realtà, è la realtà terribile, per cui si
perde la coerenza, si perde la volontà di portare avanti un'idea e,
se questa è la ventata di sinistra che avete portato nel programma
di governo, beh, era meglio se rimanevate dove eravate! Meno
disastri, ma sicuramente meno disastri! Addirittura le ricordo,
collega, che in quella riunione lei si era anche premurato di dire:
"no, ma guardiamo di mantenere la qualità dei servizi...",
addirittura dove si diceva che non dovevamo fare attenzione anche
alla qualità dei pasti: "non diamo all'esterno, perché sono costi
in più". Adesso se n'è fregato...
(nuova interruzione del Consigliere Guichardaz, fuori
microfono)
...ah già, l'ha anche modificato con la sua mediazione, ma
bravo, bravo, complimenti. La gente tanto ha capito non è che sono
così preoccupato, non sono proprio preoccupato per questo.
Per quello che riguarda la mia posizione di Presidente del
CELVA, non ho problema di risponderle, certo era da anni che noi
dicevamo che purtroppo gli asili nido avevano dei costi
inaccessibili per le famiglie valdostane, per cui, preoccupati
dall'assenza e dall'azzeramento quasi delle liste di attesa, si era
detto che era necessario rivedere il sistema: questo è quanto è
stato detto, non abbiamo mai detto che il termine finale era 1 a 8.
Io, peraltro, dal mio punto di vista personale, ho condiviso il
testo proposto, che 1 a 8 lo prevedeva esclusivamente per la fascia
di età da 25 a 36 mesi...
(interruzione di un Consigliere, fuori microfono)
...eh no, ma vede che si sbaglia, guardi, è qua il testo: 1 a 6
per la fascia 6-12 mesi, 1 a 7 per la fascia 13-24, per cui
probabilmente...
(interruzione di alcuni Consiglieri, fuori microfono)
Gerandin (UVP) -
...io dico: probabilmente...
Presidente
- Evitiamo, per cortesia, i commenti fuori
microfono...
Gerandin (UVP) -
...io capisco che lei debba giustificare
una scelta, io non l'ho mai giudicata quella scelta, ho sempre
detto che non la condivido, di certo da parte mia, per quella che è
la stima personale, è un'altra storia...ma ognuno ha a che fare con
la propria coscienza. Io non ho mai pensato che una seggiola, un
posto, un'ambizione personale vada al di là di quelli che sono i
valori personali della singola persona, per me rimane così. Se
qualcuno si vende al miglior offerente, è una storia personale sua,
risponderà alla sua coscienza...
(nuova interruzione di alcuni Consiglieri, fuori
microfono)
Presidente -
Per cortesia, cerchiamo di limitare gli
interventi fuori microfono e abbassiamo i toni...
Gerandin (UVP) -
...allora, per quello che mi riguarda, e
termino, perché ci mancherebbe...beh, sono stato interrotto per
dieci minuti, abbia pazienza, comunque...
Presidente
- Per venti secondi, termini
l'intervento...
Gerandin (UVP) -
...termino. Per quello che mi riguarda,
e torno ai problemi molto più reali, perché io penso che i problemi
di chi sta sopra siano dei problemi da risolvere e non da
posticipare in "Commissioni farlocche", come qualcuno viene a
proporre...ora, io penso, semplicemente che l'iter sia uno solo:
ritirare la delibera, Assessore, perché lei o accetta questa
risoluzione, oppure lei...
Presidente
- Consigliere Gerandin per cortesia...
Gerandin (UVP) -
...non può che sentirsi un Assessore
delegittimato, abbia pazienza, ma non da noi, da quelli che lei ha
illuso per delle battaglie...con quelli che sfilava...quelle
famiglie che lei ha illuso...pertanto io penso che lei è più
delegittimato, ma non dalla politica, ma dai cittadini ha solo una
soluzione: vada a casa.
Presidente
- Allora, colleghi, il mio ruolo è quello di
moderare il dibattito. Vi invito per rispetto verso l'aula, verso
il tavolo della Presidenza, che deve gestire il dibattito, a
moderare i toni, perché solo nella moderazione dei toni si riesce
poi anche a far capire meglio quelli che sono i concetti e i
contenuti, questo è rivolto a tutti. Continuiamo il dibattito. La
parola al Consigliere Fabbri.
Fabbri (UVP) -
Grazie Presidente.
Non avrà bisogno di riprendermi sui tempi perché il mio
intervento sarà breve. Devo dire che mi sembra un po' di vivere nel
romanzo di
Alice nel paese delle meraviglie
, perché ho
sentito dire che riusciremo in V Commissione a ribaltare questa
delibera. Allora, io mi chiedo: ma c'era bisogno di suscitare tutto
questo pandemonio, ma non mi riferisco a noi Consiglieri, non mi
riferisco al Consiglio, ma mi riferisco a questi Signori che sono
qua sopra che hanno portato i loro bambini. C'era bisogno di
spaventarli in questo modo? C'era bisogno di prospettare il crollo
di questo sistema della prima infanzia, per poi sentirmi dire qui,
come dicevo prima, come un cappellaio matto, che tanto si può
ribaltare tutto in Commissione? Ma voglio dire, Signori, un po' di
rispetto verso nostri concittadini! È vero che in questi giorni
siamo stati abituati a questo tipo di politica, però, se vogliamo
dare un segnale di serietà, un segnale di buon governo da parte
nostra, bisogna cercare di evitare tutte queste cose, bisogna
cercare di evitare soprattutto gli allarmismi in una situazione in
cui già la gente ha paura e si ha paura del futuro, soprattutto
laddove si tocca la carne viva della famiglia.
Signor Assessore, io so che lei ci tiene tantissimo alla
famiglia e al suo benessere, però non è così che si fa, non è così
che si può incidere sulla vita sociale valdostana. Io,
personalmente sono convinto che l'ultima cosa da toccare sia il
welfare
, sia il nostro welfare che abbiamo detto più di una
volta essere un fiore all'occhiello nella nostra società. Io
capisco che viviamo in un momento di difficoltà e l'abbiamo detto,
e non da adesso, che ci saranno dei tagli drastici, però, prima
andare a tagliare qui, bisogna tagliare altrove. Ha ragione il
collega Ferrero che di luoghi dove tagliare, dove trovare delle
risorse ce ne sono tantissimi, basta andare a cercarli e non andare
invece a trovarli là dove non devono essere assolutamente
ripresi.
Detto questo, a me piacerebbe poi in Commissione di nuovo
riuscire a ridiscutere, a riprendere dalla vecchia delibera che
avevamo discusso quest'estate...per potere pacatamente vedere come
riuscire a risolvere questi problemi e cercare effettivamente di
riordinare, di riorganizzare un sistema che va assolutamente
riorganizzato, come del resto hanno ben evidenziato anche gli
operatori del sistema. Non è una cosa che non ci rendiamo conto che
sia necessaria, però non in questo modo, soprattutto non allarmando
così i nostri concittadini.
Presidente
- Grazie. La parola alla Consigliera
Certan.
Certan (ALPE) -
Grazie Presidente.
Guardi, non pensavo di intervenire nel dibattito, perché la
posizione di ALPE è chiarissima, è stata espressa sia ieri che oggi
dai colleghi Morelli e Chatrian che hanno seguito anche in
Commissione questo dossier. Credo che però ognuno di noi possa
anche avere delle esperienze personali e da educatrice e da
genitore, oltre che da Consigliere, ritengo che qualche riflessione
vada fatta. Assessore Fosson, credo che la fretta sia stata una
cattiva consigliera e credo soprattutto che non sia unicamente
responsabilità sua. Oggi lei si porta questo fardello e se lo
porterà probabilmente per sempre, ma credo che questo sia
assolutamente divisibile per non so quanti siete adesso in
maggioranza...21, ecco, per 21, perché non credo proprio che sia
solo responsabilità sua e credo soprattutto che siano importanti le
cose che si dicono in aula, si dicono nelle audizioni, ma siano
anche importanti le cose che non si dicono e credo sia anche
importante chi non interviene proprio nel dibattito, perché chi
tace acconsente. Credo che se qualche volta...veramente oggi credo
che nel suo intervento abbia un po' derapato e abbia fatto dei
passaggi, forse l'agitazione e la concitazione hanno un po' fatto
perdere il senso del discorso, credo sia anche comprensibile.
Lei come fa a dirci che la sfida è il rapporto 1 a 8, che è il
rapporto di tutt'Italia? Va bene...che l'asilo nido serve per chi
lavora per la conciliazione tra famiglia e lavoro, che è un
diritto...che i genitori hanno il diritto e l'obbligo della
partecipazione alle spese...
(interruzione dell'Assessore Fosson, fuori microfono)
...sì, è stato detto da lei...quando aumentate del 46 percento
alle famiglie e quando alla fine...lei la chiama partecipazione
alle spese il 95 percento a carico delle famiglie? Lei la chiama
partecipazione? Come fa a dire questo? Sul rapporto 1 a 8 potremmo
ancora discutere, ma se poi accanto a questo, accompagnato da
questo rapporto, che in un momento di crisi può anche essere
comprensivo...guardi, io non ho dubbi, essendo un insegnante, che
tutte le operatrici e gli operatori in questo settore sapranno
trovare le condizioni...anche sicuramente peggiori...per offrire un
servizio di eccellenza come hanno fatto sempre in questi anni,
guardi, io di questo sono certa, anche se sarà un impegno enorme,
anche se sarà un impegno di ore di formazione anche più grande, ma
sono certa, perché conosco questo mondo e sono certa che le
educatrici troveranno il modo per affrontarlo, sì, ma di fronte
però ad un servizio che rimane in piedi e che funziona. Se
aumentate in quel modo - noi ve lo l'abbiamo spiegato in tutti i
modi -, chi pagava non porterà più i bambini al nido, chi pagava
poco non pagherà perché si troverà strozzato e si troverà l'unico a
pagare, quindi non pagherà più e non ci starà più neanche lui.
Aumenterà la disoccupazione, tanto siamo già la prima Regione
d'Italia, mal che vada saremo primi per tanto e soprattutto la
disoccupazione nel pubblico...e forse qualche posto nel privato a
tempo determinato con qualche ora magari aumenterà, sì, lì forse ce
la farete a fare aumentare.
Stesso discorso vale per il programma ben preciso che ha
portato, così ha detto il collega Guichardaz, nella nuova
maggioranza. Avete detto che voi avete portato un programma ben
preciso, grazie collega Guichardaz, intanto sono veramente lieta di
averla di nuovo sentita intervenire perché in questi mesi avevamo
paura che le avessero tarpato le ali, quindi siamo veramente
contenti di averla sentita. Lei ci ha parlato di flessibilità,
benissimo, guardi, ha trattato degli argomenti, anche dei passaggi,
dei punti...sui quali punti potremmo anche discutere: flessibilità,
aumento di flessibilità, rapporto 1 a...anche lei, ampliare la
gamma ai sei mesi, costo standard per avere un quadro generale
della situazione. Sì, ma quello che non avete credo calcolato è che
gli asili nido, prima di poter fare tutta quest'analisi,
chiuderanno, perché non sarà possibile mantenerli. Io sono stata
un'amministratrice comunale e ricordo i discorsi che facevamo. Non
è da adesso - qualcuno l'ha ricordato in aula - che si parla di
asilo nido, da due mesi, se ne parla da tantissimo, certo, e le
preoccupazioni ci sono da diverso tempo e tante considerazioni sono
state fatte con gli operatori e con le operatrici in questo
settore. Capiamo quindi che è un discorso...però ci sembra che
questa maggioranza e questo Governo abbiano innanzitutto una
preoccupazione: intanto riuscire poi in qualche modo, con qualche
ricetta all'ultimo momento, o comunque a fare dei salti mortali a
far vedere che comunque in qualche modo si è sensibili al settore,
si metteranno le risorse, mandando allo sbaraglio altre
persone.
Oggi non abbiamo ancora capito cosa farete di questa delibera.
Noi chiediamo chiaramente di ritirarla e di ripartire con un
percorso in Commissione. Voi ci state dicendo, se abbiamo ben
capito, che avete fatto tutto il percorso, avete chiesto il parere
non di una bozza, ma di una delibera approvata ai sindaci, adesso
la riportate in Commissione e, se è il caso, se abbiamo qualche
idea costruttiva, la accettate, ma che rispetto avete di 74
rappresentanti dei Comuni della Valle d'Aosta? Allora, se avete
cambiato percorso, abbiate l'umiltà di dire: "alcune cose che sono
state dette, gli interventi stessi di ieri della delegazione ci
hanno fatto fare altre considerazioni, proviamo a ripartire in
Commissione".
(nuova interruzione dell'Assessore Fosson, fuori
microfono)
...no, io non ho sentito questo oggi, scusi, però non l'ho
sentito. Ripeto che non ho neanche seguito bene la riunione dei
sindaci, ma da amministratore comunale veramente mi chiederei se
non sono stato legittimato dalla maggioranza regionale.
Due passaggi ancora, uno da genitore. Io 16 anni fa ho iscritto
i miei figli all'asilo nido, poi abbiamo fatto altre scelte come
famiglia perché la spesa con due in un solo colpo era altissima. Io
ho potuto fare quella scelta, perché avevo comunque un lavoro a
tempo indeterminato che mi permetteva di mettermi in aspettativa e
sono rimasta a casa tre anni in aspettativa senza stipendio e ho
deciso di fare questo percorso, ma sono stata in qualche modo
favorita dal lavoro che avevo. Non tutti i genitori, soprattutto
oggi, possono permettersi di fare questa scelta, ma non perché non
vogliono stare con i propri figli, perché abbiamo sentito anche
qualcosa del genere: "se vogliono farli, che se li tengano queste
mamme i figli". Ecco, non tutti possono. Io credo che ogni mamma e
ogni famiglia che possa fare il discorso di allevarsi i propri
figli lo faccia. Se oggi c'è quest'esigenza e questa qualità -
anche la qualità degli asili nido è cresciuta così tanto in Valle
d'Aosta -, credo non sia da buttare.
L'ultimo passaggio: sabato interverrò alla Conferenza mondiale
delle donne a Milano in occasione dell'EXPO. Leggendomi i documenti
delle dichiarazioni di Pechino 1995, di New York del 2000 e avanti,
vi assicuro che questo dibattito è un po' pesante, perché
sembrerebbe che certi diritti siano ormai acquisiti, che sia tutto
scontato. Porterò sicuramente l'esempio positivo di una Valle
d'Aosta che lavora, di una Valle d'Aosta che si impegna
di...sicuramente famiglie e una comunità che sicuramente sta
cercando di dimostrare che veramente merita di vivere in questa
regione. Porterò l'esempio sicuramente di tanti lavoratori e
lavoratrici che in questi anni e in questi giorni abbiamo
incontrato. Passerò un po' più veloce su quanto rispetto in questo
periodo ha il Governo regionale, perché devo dire che su questo
forse dovrò fare anch'io come fa qualcuno: starò in silenzio, forse
è meglio.
Presidente -
Grazie. La parola al Consigliere
Marquis.
Marquis (SA)
-
Grazie Presidente.
Ho ascoltato con attenzione gli interventi che si sono
succeduti. È stato un dibattito ricco di opinioni in quanto credo
che si tratti di un tema di grande sensibilità, che sono i servizi
della prima infanzia. Io voglio ringraziare innanzitutto i colleghi
della minoranza, che hanno valorizzato la sensibilità di Stella
Alpina a riguardo dei temi del
welfare
e dei temi della
famiglia. Noi crediamo fermamente nel valore della famiglia, che
riteniamo che sia la cellula fondamentale della società, una
cellula che vada salvaguardata e che vada anche valorizzata. È
credo evidente a tutti che la famiglia, in questi anni, anche in
Valle d'Aosta, ha subito una grossa contrazione delle risorse
reddituali disponibili, causa ciò di una pesante crisi che non ci
ha lasciati indenni e che continua dal 2007 ad oggi. È una famiglia
in cui la donna ha sempre più sovente la necessità di inserirsi nel
mercato del lavoro sia per seguire le proprie legittime aspirazioni
di vita, di realizzazione individuale e sia per ragioni di
carattere prettamente economico, per contribuire a garantire al
proprio nucleo un livello dignitoso di vita. A fronte di tutto ciò,
importanza crescente assumono le misure per conciliare alla donna
il lavoro con la vita, questa credo sia un'attenzione che è stata
posta nella gestione di quest'argomento, perché si è cercato di
valorizzare quest'aspetto, dando la possibilità soprattutto...come
dicevo, alla donna, che in genere è molto impegnata nella famiglia,
di avere l'opportunità di partecipare al mercato del lavoro e
quindi di poter dare, accudire e crescere i propri figli in
strutture che diano dei servizi adeguati.
L'incontro che abbiamo avuto ieri per me è stato un incontro
arricchente, un'esperienza positiva in cui ho potuto sentire delle
mamme, delle educatrici portare dei contributi, esprimere le
proprie opinioni su dei temuti risvolti che derivano
dall'approvazione di un nuovo approccio a questa tematica. Credo
che il
fil rouge
che sia uscito da quella discussione sia
stato il riconoscere il livello elevato qualitativo che ha
raggiunto questo tipo di servizio nella nostra Valle. Credo che
questo sia dovuto alla disponibilità della politica, che ha sempre
messo le risorse a disposizione per favorire questo percorso,
perché ci ha creduto, ci crede. Credo sia dovuto alla capacità
organizzativa dei gestori di questi servizi, alla professionalità
delle educatrici che vivono non come un lavoro, ma come una
missione quest'attività, alle famiglie che credono in queste
strutture, partecipando e portando i loro figli a fare queste
esperienze, quindi alle famiglie che partecipano con tutte le loro
ansie a dare dei consigli, a dare dei suggerimenti per migliorare
la qualità del servizio. Credo comunque che noi siamo chiamati in
questo momento, che è un momento difficile, ad ottimizzare la
gestione del bilancio regionale. Sicuramente vi posso garantire,
per quanto concerne l'approccio che avrà al bilancio Stella Alpina,
che sarà quello di garantire il
welfare
, ma un welfare
nuovo, un welfare dove si tuteleranno le fasce più bisognose, le
fasce che hanno difficoltà a poter assicurarsi la partecipazione
con le loro risorse finanziarie ai servizi, a garantirsi quindi
l'accesso ai servizi. È inevitabile, se le risorse sono diminuite,
bisognerà anche rivedere un'impostazione, ci saranno coloro che
saranno chiamati a maggiori sacrifici.
Per quanto riguarda il nostro apporto, quindi sarà un contributo
in cui ogni energia la andremo ad utilizzare per cercare non di
fare dei tagli in modo selvaggio, ma dei tagli che noi vogliamo
chiamare ottimizzazioni, razionalizzazioni del bilancio, cercare di
continuare a ridurre le spese improduttive a favore di garantire il
welfare e di poter fare degli investimenti che possono dare
rilancio all'economia della Valle d'Aosta. Credo che questo sia
l'approccio, ma un approccio che penso sia condiviso da tutta la
maggioranza. Credo che la proposta che ha fatto l'Assessore Fosson
sia una proposta di portare il rapporto degli educatori da 1 a 6 a
1 a 8: questo vuol dire allinearci agli standard che hanno anche
altre Regioni italiane che primeggiano nell'ambito della gestione
di questo tipo di servizi, faccio riferimento al Trentino. È
evidente che qualche sacrificio lo dobbiamo fare, si deve partire
in modo sperimentale con un'iniziativa, con un approccio nuovo.
Credo che qui tutti siamo chiamati ad un nuovo senso di
responsabilità, che deve partire dalla politica, dai gestori...un
approccio nuovo anche delle famiglie.
Credo che tutti dobbiamo avere contezza della difficoltà
economica che dobbiamo affrontare. Se riusciremo a fare sistema,
saremo in grado di dare delle risposte positive alla nostra
comunità, a continuare a garantire la qualità dei servizi, perché,
come qualcuno ha già sottolineato prima di me, nonostante queste
iniziative di riallineamento degli standard a quelle che sono le
linee guida di riferimento nazionale, io credo che le educatrici,
il personale che gestisce le strutture avrà la capacità e le
professionalità per non fare percepire un livello qualitativo
inferiore rispetto a quello che è stato dato sino ad oggi. Io credo
quindi che sia importante per noi parlare di equità, di inclusione
sociale e credo che le modifiche nell'ambito della gestione delle
fasce di accesso siano delle modifiche importanti, perché
afferiscono a quella parte, a quella categoria sociale che più di
ogni altra ha patito la crisi che ci ha attanagliato sino ad oggi.
Credo quindi che l'impoverimento della classe media sia il problema
più grande che abbiamo anche noi in Valle d'Aosta, non sappiamo
ancora quale sarà la reazione all'ISEE, perché sarà una prima
applicazione di un approccio nuovo e pertanto questo comporterà
anche delle incognite sotto il profilo gestionale. Credo che
comunque, al di là di tutto, questa politica di rettifica, la
chiamerei della situazione in essere, sia anche una politica che
potrà dare - noi lo auspichiamo - nuove accessibilità, intervenendo
su questa fascia intermedia, mantenendo, o in alcuni casi
abbassando le tariffe di accesso. Io credo che questa sia l'unica
strada di responsabilità che noi possiamo portare avanti; credo che
ritirare oggi la delibera non sarebbe un atto di responsabilità, ma
di irresponsabilità, perché è vero anche che siamo in ritardo
rispetto alla gestione dell'anno, che è iniziato in questi giorni
scolastici, di gestione del servizio, ma riusciremmo ad andare
ancora più in ritardo, quindi creare delle maggiori difficoltà a
chi è chiamato a gestire dei servizi e ad affrontare questa
difficile fase riorganizzativa.
Per quanto ci riguarda, pertanto credo che...bene viene
l'occasione di portare quest'argomento in V Commissione, dove tutti
potranno portare i loro contributi, voglio dire se ci sono delle
idee che possono migliorare la situazione, io credo che non sia la
maggioranza a non accettarle. Ci sarà quindi spazio per ogni tipo
di osservazioni, ma credo che questa sia la strada giusta per poter
mettere a punto un atto che possa al più presto mettere con
chiarezza chi è chiamato a gestire dei servizi nella migliore
condizione possibile. Grazie.
Presidente
- Grazie. La parola al Consigliere Viérin.
Viérin L. (UVP)
- Grazie Presidente.
Sinceramente non volevo intervenire avendo esaurito il mio
pensiero, il nostro pensiero su quest'argomento. Già ieri...anche
oggi ma sollecitato dal collega Guichardaz, ormai diventato il più
grande difensore dell'Assessore Fosson, cosa non dobbiamo ancora
vedere nella vita dopo tutto quello che abbiamo sentito
dire...comunque, ne prendiamo atto e prendiamo anche atto che
probabilmente il collega Guichardaz non sa spesso distinguere
l'aspetto politico da quello personale, perché qui vede, collega
Guichardaz, facciamo politica e siamo qui a parlare degli asili
nido che voi oggi, lei compreso, state distruggendo. Adesso
cogliamo nelle parole dell'ex Assessore Marquis, che ha lasciato il
posto al suo collega Donzel, uno spiraglio di apertura che avevamo
già colto nelle parole dell'Assessore Fosson dimenticandoci però
che nella delibera si parla di una fase che inizia da settembre,
quindi è una fase che ormai è partita e che però oggi
miracolosamente è diventata di nuovo invece precaria e tutta
modificabile. Siamo contenti che probabilmente sotto l'impeto di
tutte queste proteste vi siete resi conti che stavate facendo una
cosa che non va bene.
Il collega Guichardaz probabilmente è arrabbiato per dover
gestire tensioni che nulla hanno a che fare con gli asili nido, con
altre questioni, ma oggi è obbligato a difendere l'indifendibile
dopo aver detto tutto e il contrario di tutto in quest'ultimo anno,
perché proprio i colleghi hanno ricordato quello che è stato
detto...allora qui siamo veramente arrivati quasi al fatto
personale perché non riusciamo a fare percepire quella che è la
nostra preoccupazione. Siamo qui a dire che, secondo noi, queste
scelte sono sbagliate e che l'ingresso del PD in maggioranza non ha
portato quel cambiamento che noi stessi forse avremmo auspicato e
voi ve la prendete per questo. Lei addirittura Guichardaz dà la
colpa per questa scelta di tagliare gli asili nido ad un CD di
sette anni fa! Veramente bisogna avere una grande fantasia. Un CD
di sette anni fa oggi le fa decidere di essere d'accordo con una
scelta che fino a qualche mese fa combatteva e quindi oggi bisogna
chiudere gli asili nido? Quando in un periodo in cui non c'era la
crisi noi abbiamo investito sulla cultura. Se questo le dà
fastidio, anche da ex sindacalista, questo mi dispiace molto o le
scelte su Saint-Martin iniziate 40 anni fa dal Presidente con cui
lei adesso siede in maggioranza, 40 anni fa, è stato anche
festeggiato 40 anni...questo per dire che non mischi capre e cavoli
per pulirsi la coscienza, collega Guichardaz! Per favore, e non ci
faccia ridere! E non venga qui lei a parlare di coerenza, lei che
diceva del Presidente Rollandin, perché oggi lo dobbiamo dire,
testuali parole, pochi mesi fa: "
nella mia ingenuità, dovuta
sicuramente alla poca esperienza, ma anche ad un'idea forse un po'
troppo alta, idealistica della politica
- idealistica -
fatico a comprendere come si possa accettare di essere governati
da un Presidente condannato in via definitiva per fatti connessi al
proprio ufficio e oggi indagato...
", eccetera. Lo stesso
Presidente con cui oggi condivide queste scelte sugli asili nido,
ma noi non vogliamo entrare nel personale, ma se lei ci solletica,
ci trova, collega Guichardaz, oppure "
...usando un termine
abusato per la sgradevole vicenda delle intercettazioni telefoniche
tra un noto pregiudicato e un candidato dell'Union, oggi ancora
saldamente a capo di uno dei più importanti Assessorati del Comune
di Aosta...
", cioè voglio dire, collega Guichardaz, non venga
lei a darci lezione qui di coerenza. Noi non abbiamo dato lezioni a
nessuno, abbiamo semplicemente detto che politicamente noi non
condividiamo questa scelta e ci fa strano, per non dire che ci fa
specie, che lei
in primis
, ma il PD abbia avallato una
scelta del genere. Allora, proprio lei che viene a contestare le
scelte che noi abbiamo portato avanti in questi anni nella cultura
quando noi abbiamo tenuto aperte delle scuole con tre bimbi sapendo
benissimo che, se chiudeva la scuola di Valgrisenche o quella di
Rhêmes-Notre-Dame o quella di Gressoney, chiudeva il negozio di
alimentari, chiudeva l'indotto, chiudeva il paese, moriva la
cultura e moriva il futuro di una comunità.
Allora, se lei vuole vivere con lo specchietto retrovisore,
faccia pure, noi stiamo parlando del presente e nei giorni in cui
tagliate gli asili nido, visto che l'Assessore Marguerettaz
sogghignava citando il CD dell'inno della Valle, voi approvate una
delibera di 152.000 euro per il
celebrity adventure game
.
Allora, ce n'è per tutti se vogliamo andare a vedere i paradossi,
ma del presente, perché se vogliamo andare a trovare delle scuse
per giustificare scelte di oggi in cose di cui lei non conosce
neanche minimamente i contenuti, faccia pure, ma lei non è
credibile! Perché se lei qualche mese fa ha detto cose irrepetibili
sull'Assessore Fosson e oggi è qui a fare il suo tirapiedi...noi di
queste persone non ci fidiamo e invitiamo anche i colleghi della
maggioranza a fare molta attenzione perché tutto può succedere
nella vita, si può anche cambiare idea, ma da un giorno all'altro
cambiare proprio così in modo repentino ci fa veramente molto
specie. Mi scuso per quest'inciso, perché qui siamo a parlare di
asili nido, ma l'ho detto in premessa perché, se si è attaccati da
un punto di vista personale, questo non va bene e dobbiamo
rispondere perché noi non ci facciamo mettere i piedi in testa.
Collega Guichardaz, avremo ancora modo di intervenire noi su...sì,
tra l'altro, poi si sbotta...se c'è qualcosa da dire, lo si dice
senza nessun problema. Quello che noi vogliamo dire è questo: che
se voi pensate di difendere l'indifendibile, noi prendiamo atto di
questa cosa. Avremo anche comprato 3.000 CD perché credevamo nella
cultura e crediamo nella cultura, abbiamo comprato 3.000 CD, ma non
ci siamo mai venduti per delle poltrone.
(interruzione di alcuni Consiglieri, fuori microfono)
Presidente
- Colleghi, per cortesia, vi invito ad
abbassare i toni...
(nuova interruzione di alcuni Consiglieri, fuori
microfono)
...sia durante gli interventi in microfono che durante gli
interventi fuori microfono. Spetta a me di moderare ed intervenire
quando ritengo che i toni sono alzati e non sono moderati, quindi
adesso continuiamo con il dibattito.
La parola al Consigliere Chatrian.
Chatrian (ALPE)
- Sì, grazie Presidente. Presidente
Follien, giovane Presidente Follien, io direi: rimettiamo un po' la
barra in asse e soprattutto su un documento su cui siamo in questo
momento discutendo. Proverò a fare un po' d'ordine. Non mi sono
raccordato, ma il collega Viérin mi ha rubato un passaggio molto
banale, forse persino semplice, ma qui se qualcuno ha problemi di
natura personale o qualche rancore che deve togliersi, la porta è
quella...qui proviamo a fare...
(interruzione di alcuni Consiglieri, fuori microfono)
Presidente
- Allora colleghi...Consigliere Chatrian
continui il suo intervento...vi invito a non parlare fuori
microfono. È la terza volta che lo diciamo. Tutti questi interventi
fuori microfono o eventuali toni troppo alti o non moderati non
aiutano assolutamente a capire i contenuti né da parte di chi ci
ascolta, né da parte di chi è presente sopra è che è ancora qua a
quest'ora, né da parte degli altri Consiglieri che devono seguire
il dibattito, quindi cerchiamo di continuare in un modo civile e in
un modo che si addice a quest'aula. Prego Consigliere Chatrian.
Chatrian (ALPE)
- ...grazie Presidente. Vede che sono
molto pacato e se qualcuno vuole intervenire anche fuori microfono,
mi fermo, l'unico disturbo è per chi ascolta il Consiglio, è per
chi è venuto ad ascoltare la posizione che si intende prendere su
tali documenti...io penso che abbia la possibilità di ascoltare.
Grazie ancora.
Dicevo: provo a fare un po' d'ordine non parlando indubbiamente
dal punto di vista personale, ma dal punto di vista politico. Dal
punto di vista politico, in quest'aula c'è qualcuno che gongola, è
geniale la cosa...talmente geniale che...stiamo parlando di due
delibere, dal nostro punto di vista, importanti, poi però del
termine "importante", ci riempiamo sovente tutti la bocca e bisogna
declinare il termine "importante". Stiamo parlando delle nuove
generazioni, è stato detto da tutti; stiamo parlando del futuro
della Valle d'Aosta, è stato detto da tutti, mi sembra che tutti
condividano anche che la partenza di queste delibere è farlocca, è
sbagliata. Le premesse inserite in queste delibere sono sbagliate.
I 1.087 euro, costo unitario ottimale, sono sbagliati, sono
farlocchi. Prima ho fatto l'esempio della Valtournenche, posso fare
l'esempio di Pont-Saint-Martin, posso fare altri esempi di asili
nido, ma perché i dati non sono omogenei e non si possono
confrontare. Partiamo quindi già da un dato di partenza sbagliato,
errato.
Ho ascoltato...abbiamo ascoltato l'intervento del collega
Marquis. Un'apertura dal punto di vista politico, come possiamo non
apprezzarla, come possiamo non quasi cavalcarla nel senso buono del
termine, come possiamo non accettarla? Da lì poi a dare gamba a
come affrontare tale documento ce ne va; ce ne va talmente tanto
che noi facciamo con questa risoluzione una richiesta...c'è
qualcuno che gongola dal punto di vista politico qua dentro che si
parla di dieci anni fa, potremmo iniziare a parlare del 2008, 2007,
2010, 2012, potremmo parlare di 40 anni fa. Io nascevo 40 anni fa e
il Presidente Rollandin faceva già il Sindaco di Brusson, ma non
interessa - penso - a nessuno, invece, dal punto di vista politico,
in questo momento tutti hanno gli occhi...l'attenzione è sul
documento che è stato approvato dal Governo regionale e che tutti
sanno, i valdostani devono sapere che fino a quattro giorni prima
non si dovevano aumentare le tariffe e i costi alle famiglie, è lì
la partenza...è lì il nodo di questa discussione! Perché anche noi
sapevamo perfettamente che si doveva rivedere il costo ottimale
unitario, lo sapevamo. Lo sapete da dove sono stati tirati fuori
dal cilindro gli 850 euro inseriti nelle due delibere? Gli 850 euro
sono stati scritti nero su bianco così, senza nessuna proiezione,
senza nessun tipo di...se lo diciamo, è perché abbiamo avuto delle
informazioni da delle persone attendibili, cioè dai tecnici,
talmente tecnici...perché questa mattina giustamente l'Assessore
Perron ci ha detto che la valutazione tecnica è una cosa, la
valutazione politica è tutta un'altra, ci va prima una valutazione
di natura tecnica per poi fare una scelta di natura politica.
Allora, noi oggi stiamo affrontando un tema così delicato che va a
toccare centinaia di bambini, numerosissimi posti di lavoro,
famiglie e soprattutto il futuro della Valle d'Aosta con due dati
farlocchi e poi ne metterò un terzo, perché ce n'è un terzo. Il
primo: il dato di partenza; il secondo sono gli 850 euro del costo
unitario inserito così perché qualcuno si è svegliato forse quel
mattino e ha detto: mettiamo 850 euro "
aprì no véyén peu
", e
poi vediamo. Vi è poi la terza modifica sostanziale: quella delle
tariffe. Lo sapevate che cinque giorni prima dell'approvazione del
Governo regionale le tariffe non si dovevano toccare,
ritoccare.
Allora, sono tre elementi che vanno indubbiamente a ribaltare, a
modificare completamente quello che è lo stato dell'arte dei
servizi. Ebbene, noi non possiamo starci nel momento in cui in
pochi giorni, in maniera frettolosa, superficiale qualcuno decide
di demolire completamente il tutto. Non ci interessa di chi è la
colpa o di chi dovrebbe essere, la domanda è solo una, semplice:
azzeriamo, partiamo con dei numeri corretti, partiamo con lo stato
dell'arte corretto. Assessore Fosson, ci smentisca oggi se quello
che ho detto sull'asilo nido di Valtournenche non è corretto, dato
che oltretutto voi avete reperito e inserito nella delibera di
Giunta...lo dica al Consiglio, lo dica ai valdostani, lo dica anche
agli educatori presenti e alle famiglie.
Apro solo un'altra parentesi. Ho ricevuto tantissimi messaggi in
questo momento, solo per riprendere collega Guichardaz...lei di
solito è...possiamo pensarla in maniera diversa dal punto di vista
politico, lei mi rispetta, io la rispetto, però, quando le cose non
sono corrette, non la rispetto più, quindi devo dire una cosa non
corretta: gli educatori non hanno il bilinguismo. Prima lei ha
citato...
(interruzione del Consigliere Guichardaz, fuori
microfono)
...no, ma mi fermo, ma non sto...lei ha parlato di bilinguismo,
ma comunque non mi interessa...
(nuova interruzione del Consigliere Guichardaz, fuori
microfono)
...ha parlato di bilinguismo, non c'è nessun bilinguismo, il
costo del personale è leggermente più alto rispetto alle altre
Regioni nazionali, ma lei ha parlato di bilinguismo. Chiudo la
parentesi subito. Io la rispetto, come ho detto, lei rispetti.
Al di là di questo, dato che giochiamo, purtroppo, su un settore
delicatissimo, che è il futuro della Valle d'Aosta dei prossimi 50
anni e di più e visto e considerato che, come avete architettato e
costruito queste due delibere, fanno acqua da tutte le parti,
dovuto probabilmente alla fretta, alla capacità di qualcuno di
imporsi, alla capacità forse...e l'obbligo a qualcun altro, invece,
di rincorrere, noi facciamo solo una proposta, come i miei colleghi
hanno fatto molto bene poc'anzi: ritirate questa delibera. Io penso
che insieme possiamo scrivere due belle delibere che vanno a
proiettare con dei risparmi un servizio essenziale che i cittadini
e le cittadine valdostane, dal nostro punto di vista, si meritano.
Grazie.
Presidente
- Grazie. La parola al Consigliere
Cognetta.
Cognetta (M5S)
- Grazie Presidente.
Una sola piccola nota a margine del discorso. Mi sembra così
strano che, come Cinque Stelle, non commento la discussione accesa
dell'aula. A volte mi chiedo come mai accadono certe cose, ma
comunque andiamo avanti. In parte alcune cose che volevo dirle,
Assessore, me le ha anticipate il collega Chatrian, ma io comunque
vorrei fare delle domande precise, puntuali; come è mia abitudine,
avrei preferito farle in Commissione, prima di tutto questo, ma
purtroppo, ahimé, non si è potuto farlo. Ora, partiamo dall'assunto
che i dati sono farlocchi, cioè sbagliati, perché questa è una cosa
assodata, tant'è che l'ha detto anche il collega Guichardaz, quindi
io ci credo. I dati io non li ho visti, quindi non ho possibilità
neanche di capire che dati sono, ma comunque ho capito che ci sono
dei dati che sono sicuramente errati.
Sulla base di questo, io mi chiedo come sia possibile fare delle
scelte come quelle che state facendo; per esempio, vorrei sapere:
una volta che è aumentato il rapporto da 6 a 8, quanti educatori
resteranno a casa? Una volta che avrete aumentato le rette, quanti
bambini non usufruiranno più dell'asilo nido? Quanti asili nido
chiuderemo? C'è un limite sotto il quale l'asilo nido si chiude? E
se sì, quanti ne chiudiamo? Abbiamo bisogno di asili nido più
grandi? Abbiamo bisogno di asili nido più flessibili? Abbiamo
bisogno...che ne so? di completamente rimodificare tutta la
situazione e spostarli di sede perché forse non sono corretti? Di
tutto questo non se ne parla. Va tutto bene. È tutto quanto già
stato deciso.
Quello che poi mi chiedo è com'è possibile, per quanto riguarda
i miei colleghi di maggioranza, votare a scatola chiusa, perché
queste cose, se non le ho io, non le hanno neanche loro, stanno lì,
spingono il pulsante...hanno fatto una riunione di maggioranza
perché probabilmente anche loro cominciano ad avere una coscienza e
a chiedersi: "come facciamo ad arrivare a questo punto?".
Ora, vede, Assessore, mi è sembrata strana una cosa se mi
permette: questa delibera è stata difesa meglio dal collega
Guichardaz che da lei e questo veramente mi ha lasciato un po'
perplesso, perché non ho capito se l'ha scritta lui o se l'ha
scritta lei, o se l'avete scritta insieme. Di sicuro lei...come
dire? è meno preparato di lui. Allora, non gliene faccio una colpa,
Assessore, io mi rendo conto che lei ha tantissime cose da fare,
però un po' mi sembra strano, perché a questo punto mi chiedo se
Guichardaz fosse rimasto da questa parte, cosa ne sarebbe venuto
fuori? Io veramente...sì, avete preso un certo QI...come dire? di -
mi passi il termine che non me ne viene un altro, sono stanco... -
intelligenza, ma non voglio offendere con questo, cioè avete preso
un QI, un qualcosa in più dal punto di vista verbale, perché in
genere gli interventi erano come quelli del collega Marquis: tre
quarti d'ora per dire qualcosa che alla fine non dice niente, e va
bene, io mi rendo conto che se uno non ha nulla da dire però deve
riempire lo spazio, qualcosa deve dire, no? Io però resto sempre
sulle domande...per esempio, lei dice che gli asili nido sono fatti
per i figli di chi lavora. Vabbè, questa può essere anche...come
dire? una cosa importante o giusta, ma non deve essere per forza
così, l'ha deciso lei...sulla base di che cosa? Non si sa...
(interruzione dell'Assessore Fosson, fuori microfono)
...come scusi? Sono tutte...ah, "in tutta Italia è
così"...giusto, sì, è vero, mi fa venire in mente un altro
discorso..."in tutta Italia è così", noi abbiamo preso il modello
Renzi e l'abbiamo tranquillamente rapportato qua. Chi se ne frega
se noi eravamo meglio del resto d'Italia - ed eravamo orgogliosi di
questo fatto -, cosa ce ne frega...dobbiamo essere come tutto il
resto d'Italia, e fa specie che lo dica lei dell'Union, mi fa
specie, capisce? Ma allora scegliamo il peggio d'Italia, no?
Mettiamoci qua, scegliamo il peggio, lo portiamo, perlomeno
facciamo i peggiori d'Italia...e voi difendete la valdostanità,
l'autonomia? Io veramente a volte mi chiedo se ci siete o ci fate e
ho capito che vale tutte e due le cose, cioè ci siete e che ci
fate. La maggior parte di voi c'è e qualcuno invece ci fa, perché
c'è qualcuno che invece è molto intelligente e vi dirige tutti
quanti, e va tutto bene. Assessore, va tutto bene, d'altronde che
problema c'è? Adesso dobbiamo solo trovare dove prendere altri 70
milioni, ma cosa volete che sia? Arriveranno delibere "
a
muzzo
"
(traduzione dal dialetto monzese:
"a
casaccio"
)
: "tagliamo qui...tagliamo là...". Non so...io mi
immagino, per esempio, che toglieremo - sottolineo che è un'ipotesi
personale - i libri, "perché dobbiamo dare i libri? Nel resto
d'Italia non li danno", ma togliamoli, che problema c'è? Giusto?
Non so, vogliamo togliere qualcos'altro? Questa Protezione civile a
noi ci serve? "Ma che ce ne frega, ma prendiamo quella del
Piemonte, siamo qui quattro gatti". Se volete, possiamo andare
avanti. L'aeroporto teniamolo però, perché quello ci serve e,
caspita, di aerei ne devono atterrare a milioni. La ferrovia non ci
serve, però abbiamo preso i treni...va bene, ma è tutto giusto,
cioè io non sto qui a sindacare il vostro lavoro.
Ritorniamo al discorso, soltanto per capire, se poi alla fine mi
risponderà su una sola e semplice domanda: ma alla fine,
esattamente, mi sa dire la cifra che risparmiamo? Cioè alla fine
quant'è? Un milione di euro? Due milioni? Cinque milioni? Dieci
milioni? Quant'è? Ah, devo chiedere a Guichardaz...
(nuova interruzione dell'Assessore Fosson, fuori
microfono)
...no, scusi, lei sta indicando Guichardaz...lo devo chiedere a
Guichardaz, ho capito, va bene, chiederò a Guichardaz, però mi
sembrava che l'Assessore fosse lei...mi scusi se ho sbagliato, ma
io mi rivolgevo a lei in quanto esponente del Governo, ma se
l'Assessore è Guichardaz, allora credo che forse lei dovrebbe
sedersi lì e Guichardaz al suo posto perché...insomma, alla fine
dovremmo anche far fare le cose alle persone competenti, no? Se lei
lo ammette, io non posso che condividere...ecco, va bene? Per
favore, quindi se riesce a darmi una risposta...non faccia come
l'Assessore Perron, l'altra volta ho chiesto quanto erano le spese
comprimibili e sto ancora aspettando la risposta...e, alla luce
della risposta, poi mi dice accanto quanti posti di lavoro
perdiamo. Lei mi dice: "risparmiamo 1 milione di euro e perdiamo
dieci posti di lavoro", così glielo raccontiamo a quei dieci che
restano a casa. Quelli sono contenti che hanno risparmiato 10
milioni della comunità e va bene...oh, si sono sacrificati per la
patria, cosa devo dire? Esattamente i poveri bambini che restano a
casa...quelli poi chi se ne frega! Guardi, non vorrei andare troppo
nel passato perché poi abbiamo capito che, quando tocchi il
passato, succede un casino, però, solo per fare un esempio, io ho
tre figli - vabbè, ognuno fa delle pazzie nella vita - e, quando
erano piccoli, tra l'altro molto vicini di età, a 1-2 anni di
distanza, è capitato che andassero, guarda caso, tutti e tre
all'asilo contemporaneamente e mi è stata chiesta una cifra che era
assolutamente impossibile per me pagare (parlo di 22 anni fa).
Allora, forse questo servizio di cui parliamo tanto oggi, anche se
ci laviamo la bocca col
welfare
, forse è un po' che non
funziona, perché non è che fossi ricco all'epoca. Adesso noi
vogliamo risistemarlo senza sapere i dati di partenza e come, ma
farlo funzionare una volta? Provare a fare in modo che funzioni? È
talmente difficile, è impossibile da meditare, da pensare una
soluzione? Io, guardi, veramente tra ieri e oggi con tutto quello
che è uscito qui dentro mi chiedo veramente come fate...come faremo
anzi, perché è tutta la Regione...come faremo ancora ad andare
avanti, perché qui veramente è proprio l'intelligenza che
manca!
Presidente
- Ci sono altri interventi? Se non ci sono
altri interventi, chiudiamo la discussione generale. La discussione
generale è chiusa. Per la replica, la parola al Presidente
Rollandin.
Rollandin (UV)
- Sì, grazie Presidente.
L'illustrazione della mozione e gli interventi che ne sono
seguiti hanno evidenziato l'attenzione che c'è su questo settore,
con le sfumature e le varie indicazioni che ognuno ha saputo
esprimere. Il punto di partenza - da cui sono nate alcune
interpretazioni che vorrei comunque riprendere - è che noi ci
apprestiamo a discutere insieme e a preparare un bilancio per il
2016-2017 che sicuramente dovrà avere delle decurtazioni piuttosto
importanti in vari settori. La sottolineatura che vorrei fare è:
come qualcuno ha spiegato questo passaggio? Qualcuno ha fatto
riferimento correttamente ad una sentenza della Regione Sardegna,
uno dirà: "ma cosa c'entra la Regione Sardegna con al Valle
d'Aosta?". È che la Regione Sardegna ha posto un quesito alla Corte
costituzionale nei confronti del problema delle accise. Un problema
delle accise - che adesso semplifico -, che è molto delicato e che
faceva...che ha fatto sì che, perdendo questo
ricorso...l'interpretazione conseguente al responso di questo
ricorso ha obbligato anche la Regione Valle d'Aosta ad adeguarsi ad
un'interpretazione sulle accise che non era quella che noi avevamo
avuto...che era scritto nel Patto che era stato siglato nel 2010,
dove si diceva che non era sul consumato ma sul prodotto. Questo
chiaramente ha portato ad una riduzione che, se fosse stata
completa, sarebbe stata di 140 milioni.
C'è stato nella legge di stabilità un intervento di 70 milioni a
compensazione e quindi mancano all'appello circa 74 milioni, 73-74
milioni. Questi 74 milioni quindi non sono legati ad una rinuncia,
non sono legati ad un accordo mal fatto: sono legati purtroppo ad
una sentenza e ad un'interpretazione conseguente che ci sta
penalizzando fortemente. Ci sta penalizzando ora per il futuro e ci
penalizza anche per quello che è quanto noi aspettiamo ancora dei
soldi che noi abbiamo già iscritto a bilancio e che sono
naturalmente legati ad impegni già assunti e che dobbiamo pagare.
Non voglio fermarmi su questo, ma per dire quello in origine. Per
dire che non è che purtroppo è stata una scelta o abbiamo sbagliato
qualcosa: c'è stata un'interpretazione, che purtroppo contestiamo,
ma non abbiamo più mezzi di appello, perché è la Cassazione che ha
deciso. Questo lo voglio dire per far capire che non è che abbiamo
sbagliato qualcosa o ci siamo svegliati un mattino e mancavano 74
milioni, ci siamo purtroppo svegliati, nel senso che abbiamo dovuto
prendere atto che questa sentenza ci penalizzava in questo modo,
questo lo voglio dire per chiarezza, perché non ci siano false
interpretazioni su un tema così delicato.
Sull'altro punto della delibera noi abbiamo detto che sulla
delibera non riteniamo ci siano i presupposti per ritirare la
delibera, in quanto la delibera ha dato degli indirizzi che sono e
possono essere largamente condivisi. È già stato ricordato:
flessibilità, il discorso 1 a 8...tutti i temi che l'Assessore ha
già ricordato e che sono ampiamente condivisi. Quello che è stato
ed è un punto di riferimento nella discussione che i colleghi hanno
messo in evidenza è come modulare le fasce di pagamento da parte
degli utenti, e in questo sicuramente ci dev'essere un'attenzione
sia al punto di caduta, cioè a qual è il presupposto del costo
standard...allora, il costo standard,
i
900 euro -
come ha suggerito anche il CELVA
-,
non è che sono
venuti così per caso, nemmeno la cifra di 850 è venuta per caso. Mi
spiace per gli informatori che hanno dato questa notizia al collega
Chatrian. Posso dire che...beh, io c'ero e so com'è avvenuta la
discussione e mi piacerebbe conoscere...
(interruzione del Consigliere Chatrian, fuori
microfono)
...benissimo... mi piacerebbe conoscere la persona che si è
permessa di dire che questo è venuta a casaccio, questo è avvenuto
dopo una lunga considerazione fatta con i tecnici, dopo l'esame di
tutto quello che succede, com'è successo a livello nazionale e con
una considerazione di quello che succede e che può succedere in
Valle d'Aosta. Questa quindi è la ragione per cui siamo a 900 euro
come costo standard, che è uno dei metodi per riuscire a mettere
regole certe, come abbiamo fatto...i costi standard oramai sono il
punto di riferimento un po' per tutta la sanità, per tutta
l'assistenza, perché non si capisce sennò la variabilità che può
esserci ai vari livelli e che non è giustificata.
Detto questo, noi abbiamo cercato di capire - e questo verrà
presentato nella riunione della Commissione competente - come
modulare quello che è l'incrocio tra quello che è il reddito ISEE
della famiglia e quella che è la partecipazione conseguente...che
deve comportare un esborso da parte delle famiglie che, abbinate al
reddito, portino i figli all'asilo nido, cercando, come ha già
detto anche il collega Guichardaz, di recuperare in questa
fascia...ma verrà spiegato in Commissione. Credo quindi che questo
sarà un momento di chiarimento che toglierà tante di quelle cose
che qui oggi sono volate: il fatto di voler togliere, il fatto di
voler ridurre... Qui abbiamo cercato di rimodulare in funzione
dell'ISEE le fasce, in modo tale che ci sia una corrispondenza più
corretta tra quello che uno paga e quello che uno ha in
disponibilità, in particolare, com'è stato detto, per le fasce
medie, che sono quelle che hanno un peso importante
nel...soprattutto con le famiglie con due che lavorano, che sono
quelli che naturalmente sono i veri utenti di questi servizi,
perché, come avete detto anche voi, chiaramente le famiglie, se non
hanno lavoro, non portano i bambini all'asilo nido e non hanno
bisogno di questi servizi, ma per chi lavora questo principio...con
una riduzione per il reddito tra i 15.000 e i 30.000, sarà oggetto,
come dico, di spiegazione. Si potrà quindi capire qual è la logica
con cui si è rimodulato questo principio, in modo tale da arrivare
fino ai redditi massimi di 50.000 laddove si possa immaginare di
pagare una certa... Questo credo che in Commissione permetterà di
chiarire tanti dubbi, di togliere tante perplessità, in modo che ci
sia la possibilità di tener conto di quella che è la valutazione
fatta, per un risparmio che può essere valutato da 1 milione e 3 a
1 milione e 5, sempre teorico...nell'ambito di quella che è la
valutazione che si può fare. Ecco, questi sono i connotati di una
delibera che andrà perfezionata nel momento in cui in
Commissione...sarà poi fatto oggetto della spiegazione di questi
passaggi, se ne discuterà e credo che verranno motivate le cose che
ho appena detto, saranno tutte motivate correttamente, come deve
essere, e su questo ci sarà quindi la condivisione per poter
arrivare ad una giusta valutazione, che, secondo noi, toglierà
molte delle perplessità che sono nate in questi giorni.
Noi riteniamo che la delibera, ripeto, abbia dato degli
indirizzi molto innovativi, come quello che è stato detto
dall'Assessore della flessibilità, che hanno una ragione specifica,
che tengono conto di quello che succede in tutte le altre regioni e
che ci danno la possibilità di dimostrare che quello che è questo
cambiamento che noi abbiamo dovuto in qualche modo presentare non è
lesivo di quelli che sono i diritti né delle mamme, né dei bambini
e che non obbliga le famiglie a fare degli sforzi che non possano
essere sostenuti, in quanto tutti proporzionali e tutti collegati a
dei processi che sono naturalmente largamente condivisibili: ecco,
questa è la ragione per cui noi non ritiriamo la delibera e siamo
pronti nella Commissione competente...che credo completerà questo
dialogo, completerà questa possibilità di capirsi e di spiegare
quelli che sono i connotati di questa delibera. Grazie.
Si dà atto che dalle ore 20,21 riassume la presidenza il
Presidente Marco Viérin.
Viérin M. (Presidente)
- Grazie. La parola al collega
Bertschy in qualità di proponente o per dichiarazione di voto?
Dichiarazione di voto, va bene. Grazie.
Bertschy (UVP)
- È sempre difficile rappresentare la
realtà, soprattutto in politica, dove evidentemente si parte da
punti di partenza che non sono uguali, anche perché altrimenti si
porterebbero avanti gli stessi obiettivi. La ricostruzione dei
fatti di bilancio che fa, Presidente, la condivido fino ad un certo
punto, perché è vero, come dice lei, che è stato modificato un
accordo che dal 2010 al 2017 ci toglieva delle cose e ci dava delle
cose. La sentenza della Corte costituzionale della
Sardegna...rispetto alla situazione della Sardegna, nella primavera
ha concluso il suo giudizio ed è venuto fuori tutto questo discorso
legato al fatto che noi non potremo più incassare le nostre belle
accise, però la legge di stabilità è stata votata nel dicembre
2014. L'articolo 1, comma 525, della legge di stabilità 2015,
sostenuto dal nostro Senatore e dal nostro Deputato, ha previsto
questi 70 milioni, che non sono i 140! Io quello che le voglio dire
è che noi vorremmo ancora vedere un Presidente vigoroso, una
maggioranza vigorosa che non accetta che ci tolgano 70 milioni!
Quello era un accordo firmato, noi avevamo 390 milioni di IVA di
importazioni prima del 2010! Siamo andati avanti, abbiamo fatto un
accordo, si rompe un accordo per una sentenza...lo Stato quanto
meno si deve avvicinare alla cifra di partenza! Ma, secondo voi, è
possibile toglierci il 10 percento ancora delle risorse dopo gli
interventi a gamba tesa - e qui sì che vi sosteniamo - fatti con le
leggi di stabilità 2011, 2012 e avanti? Non ci possiamo però far
grattare via altri 70 milioni da un bilancio che sappiamo già
tirato! Allora, in politica saranno piccoli numeri, ma la Valle
d'Aosta è fatta di piccoli numeri, di piccole situazioni! Ci si
alza e si dice: "no, non sono d'accordo! Impugna tutto quello che
vuoi ma per noi questi 70 milioni sono vitali!". Presidente, lei è
capace di fare queste cose qua! Se accetta di firmare questi
accordi dove ci tolgono 70 milioni, i risultati poi sono questi: il
bilancio va a far del male alla gente! Allora...
(interruzione di un Consigliere, fuori microfono)
...eh vabbè, è una nostra interpretazione! Sarà sbagliata. Lei
ha ricostruito la sua, noi diamo la nostra. Noi vorremmo che
mettiate di nuovo in discussione...ritornerà la legge di stabilità
finanziaria, bisogna dire allo Stato che questi 70 milioni per noi
sono vitali! E si può votare contro! Ma votiamo contro una volta a
questo Governo! Ci sta massacrando questo Governo! E lasciamo
stare...non mi interessa chi è, ma questo Governo ci sta
massacrando...
(nuova interruzione di un Consigliere, fuori
microfono)
...ci ha massacrato prima il buon Berlusconi, ci massacra oggi
il buon Renzi e i valdostani sono qua a pagare, a patire, cioè la
gente che perde lavoro non lo capisce! Preferisce un voto
contrario! Tanto non abbiamo portato a casa niente con
quest'accordo sulla stabilità! E allora...tra 10-20 giorni
comincerà di nuovo la battaglia, ma andiamo a cercare di recuperare
20 milioni, 30 milioni, 18, 32...ma che si faccia pesare che ce ne
mancano 70! E ci mancano per quel che diceva il Presidente
Rollandin! Ci mancano perché un accordo si è rotto, non abbiamo più
quelle entrate. Quest'accordo si è rotto rispetto a dei fatti
avvenuti dopo l'accordo! Allora, se si rompe un accordo, le due
parti dovranno trovare di nuovo un punto di incontro! Ma perché il
punto di incontro è sempre contro la Valle d'Aosta e contro i
valdostani? Vi sosteniamo in una battaglia del genere, ma
battagliate fino in fondo! Votate contro! Non andranno sotto...fa
niente, ma la Valle d'Aosta dice: "basta, non ne possiamo più,
perché non ce la facciamo più a far bilancio! I valdostani stanno
male", e non stanno male i dirigenti, non stanno male i politici,
stanno male le persone che guadagnano 1.000 euro al mese: è questo
che bisogna capire! È qua che il Consiglio deve dire la sua! E gli
andiamo fino in fondo alla battaglia che faranno i nostri Deputati
in Parlamento, se questa è la forza! Anche 10 milioni in più
contano in questo momento qua; è questo che le vogliamo dire,
Presidente! E saremo con voi a fare queste battaglie qua! Saremo
con voi!
Rispetto al merito, abbiamo detto di tutto. Già il fatto che
accettate di ridiscutere mi sembra un passo in avanti gigantesco.
La cosa più bella e più importante forse sarebbe stata
un'ammissione definitiva di aver sbagliato un percorso e di
rimettersi in corsa, però fa niente, le opposizioni hanno fatto il
loro lavoro, noi abbiamo cercato di dirvi come la pensiamo,
continueremo a dirvelo in Commissione per fare meno danni possibili
alle persone, alle famiglie, ai lavoratori e a quelli che offrono
una possibilità alle famiglie di stare leggermente meglio di quello
che stanno. Va bene così quindi, volete mantenere la vostra
delibera, fosse stato un anno e mezzo fa forse avremmo chiesto il
voto segreto, tanto per vedere se mancavano tre o quattro
voti...non importa più, il "periodo" di responsabilità che manca
oggi qua deve mettere tutti nella condizione di esprimere un voto
consapevole. Siete convinti che questo non farà del male alla
gente? Votatela! Noi continueremo a dire le cose che abbiamo
detto.
Presidente
- Grazie collega. La parola al collega
Chatrian.
Chatrian (ALPE)
- Sì, grazie Presidente.
Penso che, quando uno si documenta, cerca di studiare, cerca di
avere tutte le carte sul tavolo, non deve mollare fino alla fine e
deve sostenere la sua posizione, le sue idee e la strada che uno
intende mettere in campo. Presidente Rollandin, indubbiamente la
sua scaltrezza politica è tanta, sembra quasi però un clima
surreale, quasi come... Noi siamo andati probabilmente fuori
strada, abbiamo degli informatori sbagliati, abbiamo dei dati non
corretti. Noi qui - diversi colleghi, il sottoscritto e altri
colleghi - abbiamo diverse volte cercato di smantellare il dato di
partenza, Presidente Rollandin, che è sbagliato! È farlocco!
(interruzione del Presidente della Regione, fuori
microfono)
...essendo sbagliato il dato di partenza, quindi ci preoccupa
doppiamente quel 850 euro buttato alla
bonne franquette
sul
tavolo. Quali proiezioni ci sono sul costo unitario ottimale?
Seconda considerazione: non solo non ci ha convinto, ma ha
parlato di 1 milione e 3 di risparmio...
(interruzione di un Consigliere, fuori microfono)
...no, questo Consiglio no. Voi avete pagato 10 milioni di euro
a dei progettisti per i 100 milioni di euro buttati nel cesso dalla
Casa da gioco...10 milioni di euro solo per i progettisti!
Direzione lavori e le tre fasi progettuali. Noi ci stiamo
confrontando in questi due giorni su due delibere con dei dati
sbagliati di partenza. In quest'aula nel prossimo Consiglio dal
Governo regionale se le cose che ho detto non sono corrette...vorrò
essere smentito! E noi siamo qui a discutere di 1 milione e 3 per
far saltare un servizio essenziale? Vi diamo veramente la
possibilità di ritirare questa delibera e riscriverla!
Presidente
- Altri? La parola al collega Ferrero.
Ferrero (M5S)
- Grazie Presidente.
Una considerazione sola, perché abbiamo sentito parlare di cifre
e abbiamo sentito parlare dei 1.000 euro al mese, ma, quando si
parla di una famiglia che abbia un figlio e un genitore non
autosufficiente, anche i due redditi messi assieme non è che fanno
la persona ricca, perché se poi c'è una rata del mutuo da pagare o
comunque qualcos'altro... Attenzione, voi state puntando il dito
verso dei ricchi che non esistono! Ma io lo ripeto...lo ripeto! E
perché il Movimento Cinque Stelle ha sempre detto che gli stipendi
dei politici sono troppo alti? Sono troppo alti perché se voi
viveste con gli stessi stipendi dei cittadini, non fareste questi
errori.
Presidente
- Altri? Per dichiarazione di voto. La parola
al collega Laurent Viérin.
Viérin L. (UVP)
- Grazie Presidente.
Siamo arrivati alla fine di questo dibattito ed è un dibattito
che ci ha visto appassionati e ci scusiamo nei confronti del
Presidente, che prima ci ha richiamati sui toni, ma l'abbiamo
dimostrato in tante occasioni, crediamo nelle cose e spesso ci
appassioniamo nei dibattiti. Lo abbiamo dimostrato tante volte,
perché, quando si parla di revisione di un sistema e soprattutto
quando si parla di
welfare
, noi gradiremmo e avremmo gradito
che ci fosse una concertazione maggiore: ecco perché l'animosità su
scelte che noi non abbiamo capito, su scelte che voialtri
in
primis
avevate promesso di poter condividere assieme alle
commissioni, assieme a noi tutti, e che invece sono state calate
dall'alto e che hanno creato questa tensione che oggi è frutto del
clima di questo Consiglio. Noi ribadiamo la nostra posizione, non
possiamo affrontare un bilancio, soprattutto non possiamo
affrontare temi come quelli del welfare, come la scuola e come
tutti i temi che abbiamo citato, a colpi di tagli lineari.
Nell'evoluzione del dibattito, nella conclusione del Presidente
qualcosa è stato ancora modificato recependo alcuni interventi e
dicendo che poi la delibera può essere ancora modificata, ma la
nostra domanda oggi la facciamo all'Assessore, perché sappiamo che
è lei che ha gestito questa delibera...è questa: non potevate
utilizzare la ripresa dopo la pausa estiva, quelle settimane in cui
avete già deciso tutto da soli, per concertare, assieme a noi,
assieme alle commissioni, le cose che faremo la prossima settimana
in Commissione? Perché tante volte, quando noi diciamo che facciamo
delle questioni di metodo...se voi create allarmismo, create i
tagli, approvate una delibera che parla di settembre e che entra in
vigore e viene approvata dai sindaci, è chiaro che poi veniamo qui
in aula e discutiamo di questa delibera. Voi addirittura venite qui
e dite: "no, ma questa delibera poi la possiamo modificare", ma
modifichiamola prima, discutiamola prima. Noi non vogliamo
insegnare niente a nessuno, Assessore, perché lei ha la gestione di
quest'Assessorato e lo gestisce come lei vuole, però noi abbiamo la
responsabilità in quest'aula di poterle dire quello che noi non
condividiamo, anche se qualcuno si arrabbia. Allora, a noi va tutto
bene, si è parlato tanto, nei comizi, in periodo elettorale, anche
in questo periodo quando si vanno a tagliare i nastri, a fare
inaugurazioni che la Valle d'Aosta continua a credere nei giovani,
continua a credere nelle famiglie. L'ex Assessore Marquis ha fatto
nel suo intervento una lode a quella che è un'identità di Stella
Alpina sulla famiglia, però poi bisogna anche essere conseguenti
nelle misure. Un welfare non si può modificare unilateralmente, il
sistema del welfare valdostano va condiviso col maggior numero
possibile di sensibilità e soprattutto con la base, con gli
operatori. Voi, a nostro modesto parere, non avete saputo gestire
questo passaggio, allora permettete anche che ci siano...al di là
del gioco delle parti, perché non siamo venuti qui per fare
demagogia, abbiamo semplicemente voluto ascoltare le persone che
sono venute qui e che già da settimane telefonavano e
sollecitavano, ma come hanno sollecitato noi, hanno sollecitato
voi! Se vogliamo agire con la politica del paraocchi, facciamolo,
ma poi ogni volta dobbiamo fare tutti questi sforzi per farvi
modificare le delibere, per farvi modificare le posizioni, ma
diventa veramente anche un'immagine della politica che non sa
ascoltare la gente e che allontana le persone. Allora, quello che
noi vorremmo dire nell'annunciare che noi manteniamo questa
risoluzione per il semplice motivo che è una questione di
principio, perché noi avremmo fatto una delibera dopo averla
concertata, l'avete fatta senza concertarla, probabilmente neanche
tra di voi se oggi sono emerse delle sensibilità diverse. Noi
l'avremmo fatto in altro modo, noi vi chiediamo di ritirarla per
ripartire con la concertazione base, sapendo che noi abbiamo delle
sensibilità che sono diverse, probabilmente, dalle vostre, perché
voi continuate a dire che bisogna agire in un certo modo, ma questo
lo vedremo in Commissione.
Concludo con una questione: noi siamo convinti che...e questo lo
diciamo, e le forze di opposizione lo hanno dimostrato in questo
dibattito...per noi la questione della prima infanzia, come lo sarà
quella degli anziani, è cruciale. E questo è un modello che è stato
costruito negli anni, lo abbiamo costruito tutti assieme e c'erano
soldi per tutti, c'erano soldi per le strade e c'erano soldi per
fare altre questioni. Oggi i soldi sono meno, si tratta di fare
delle scelte. Magari sacrifichiamo qualcosa di più materiale, ma
manteniamo quest'investimento che è stato un modello anche per chi
è fuori dalla Valle. Non guardiamo, Assessore - lo ha detto bene il
collega Cognetta -, il modello italiano, perché spesso ci hanno
invidiato quello che era un sistema welfare. Oggi le risorse sono
meno, bene, però rivediamo un servizio come ci hanno chiesto queste
persone, senza farlo morire.
Concludo dicendo una cosa: si è parlato tanto di fondi, di
finanza, oggi l'Assessore ci ha in mattinata annunciato che
perderemo più di 70 milioni di euro, ma vogliamo fare un dibattito
serio su che cos'è rimasto della nostra autonomia? Al di là poi di
rimanere qui a bisticciarsi sulle miserie di dove tagliare? Invece
di scrivere al Governo per i confini del Monte Bianco, ma scrivete
al Governo per dire che la Valle d'Aosta sta morendo perché non ha
più fondi rispetto ai trasferimenti che sono un nostro diritto. Mi
sono confrontato telefonicamente con amici del Südtirol, che hanno,
attraverso l'accordo di Milano, ribaltato la questione: loro si
trattengono le entrate e danno allo Stato quello che è il "Patto di
solidarietà", chiamiamolo così, questo è uno spunto. Vogliamo una
volta per tutte riuscire a protestare e a capire che, se parliamo
di autonomia, è un concetto vuoto se abbiamo le competenze e non
abbiamo le risorse. Detto ciò, un modello di autonomia, il welfare,
la scuola, ma non potete fare tutto da soli e se volete fare tutto
da soli e dimostrate di non sapere fare bene le cose o, meglio, di
non saper fare le cose, noi saremo sempre qui a ricordarvi che le
cose possono essere fatte meglio e soprattutto saremo qui a dirvi
che noi non siamo d'accordo sullo sviluppo della Valle d'Aosta che
state portando avanti, perché state veramente sacrificando quelle
che per noi sono delle pietre miliari di un modello valdostano che
noi vorremmo continuare e vogliamo continuare a far vivere perché è
frutto della nostra storia, ma soprattutto è l'idea di futuro che
noi abbiamo.
Presidente -
Grazie collega. Non ci sono altre richieste
di dichiarazione di voto. Apriamo la votazione sulla risoluzione.
La votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péaquin, Perron, Restano, Rini, Rollandin,
Testolin, Viérin Marco)
Il Consiglio non approva.
Sono terminati i lavori, un ringraziamento da parte di tutti a
tutte le persone che hanno assistito ai lavori su questo tema e
anche sugli altri per la pacatezza e il senso civico che hanno
avuto. Grazie a tutti, alla prossima seduta.
---
L'adunanza termina alle ore 20,48.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK