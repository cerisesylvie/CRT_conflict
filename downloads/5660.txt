Consiglio Regionale della Valle d'Aosta - Oggetto del Consiglio n. 83 del 6 ottobre 1983 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 83 del 6 ottobre 1983 - Resoconto
OGGETTO N. 83/VIII - DISEGNO DI LEGGE CONCERNENTE:
"APPROVAZIONE DEL RENDICONTO GENERALE DELLA REGIONE PER L'ESERCIZIO
FINANZIARIO 1982".
PRESIDENTE:
La parola all'Assessore Martin, ne ha
facoltà.
MARTIN - (Féd. D.P.-U.V.P.):
Il rendiconto generale della
Regione per l'esercizio finanziario 1982 è il seguente: la
situazione di cassa ala chiusura dell'esercizio finanziario del
1981 aveva un deficit di circa 9.782.000.000 (tralascio gli
spiccioli per semplificare).
Le riscossioni effettuate nell'esercizio 1982 sono ammontate a
280.420.000.000. Abbiamo effettuato pagamenti per lire
296.065.000.000 per cui si è registrato un deficit di cassa al 31
dicembre 1982 di 25.418.000.000. La situazione dei residui attivi
al 31 dicembre 1982 era di 237.884.000.000 mentre quella dei
residui passivi, ala stessa data, era di 157.877.000.000. Tutto
questo ha comportato un avanzo di amministrazione al 31 dicembre
1982 di 54.588.000.000.
Si potrebbe dire che è un avanzo un pochino alto, ma io ritengo
che bisogna anche tenere conto del fatto che, in pratica, si
trattava del primo anno di gestione del riparto fiscale (a legge
690 è della fine del 1981).
Abbiamo assistito, lo scorso anno, a notevoli ritardi da parte
dello Stato nell'assegnazione di somme alla Regione, per cui per
far fronte agli impegni assunti siamo ricorsi anche al credito ed è
per questo che si spiega un deficit negativo alla fine dell'82 di
circa 25.000.000.000. In questo modo però non è stata rallentata la
manovra amministrativa della Regione in quanto i pagamenti sono
stati effettuati con una ragionevole regolarità.
In questo primo anno sono stati anche messi in atto i primi
accorgimenti per avere le assegnazioni statali con più regolarità e
soprattutto per avere la consapevolezza dell'ammontare delle
assegnazioni stesse. Evidentemente come abbiamo già detto ieri, in
risposta ad una richiesta del Consigliere De Grandis e Ricco, si
tratta ancora di mettere a punto alcuni meccanismi per rendere la
struttura dell'Assessorato alle Finanze più idoneo a seguire meglio
tutte le varie entrate, in particolare quelle entrate che competono
alla Regione ma sono quote che vanno versate fuori dalla Regione.
Si tratta di ristrutturare un pochino meglio l'Assessorato alle
Finanze per renderlo più agile e per riuscire soprattutto a
quantificare meglio queste entrate, cosa che al momento non siamo
ancora in grado di fare.
PRESIDENTE:
E' aperta la discussione generale.
La parola al Consigliere Mafrica, ne ha facoltà.
MAFRICA - (P.C.I.):
La discussione sul consuntivo tende
ad essere ristretta molto più di quella sul bilancio e, in realtà,
come ci siamo anche detti in questo Consiglio, dovrebbe essere una
discussione approfondita, perchè al momento del consuntivo si può
valutare la differenza tra quello che ci si proponeva di fare e
quello che si è riusciti a fare.
Credo che si debbano sottolineare fondamentalmente tre aspetti:
il primo è quello di una grande discordanza fra le previsioni
iniziali fatte con il bilancio per il 1982 e i risultati che si
possono poi ritrovare nel consuntivo. L'Assessore alle Finanze, ha,
direi, abbastanza succintamente illustrato questo rendiconto,
perchè ha ripreso l'art. 1 della legge che stiamo per approvare e
non ha fatto considerazioni di natura politica sul tema. Credo che,
innanzitutto, questa discordanza vada esaminata. Si erano previsti
429 miliardi in entrata nel 1982, si è avuta in realtà una entrata
superiore di 19 miliardi per cui la discordanza è contenuta.
Si erano previste spese per 429 miliardi qui la discordanza
invece è grande. Le spese impegnate, cioè quelle per cui la Giunta
ha fatto una deliberazione, sono solo 380 miliardi: avendo la
possibilità di impegnare 429 miliardi ed avendone la Giunta
impegnati solo 380: ci sono 49 miliardi non impegnati. Se poi
andiamo a vedere le somme pagate, (perchè una volta che la Giunta
ha impegnato delle somme per una certa iniziativa si tratta di
pagare) i pagamenti sono molto più lenti; le somme pagate risultano
233 miliardi rispetto ai 380 impegnati e ai 429 di spese previste
inizialmente in bilancio.
Il dato più significativo però è quello dell'avanzo di
amministrazione: nel bilancio per il 1983 si era previsto di
chiudere alla parsi l'esercizio 1982, ma noi avevamo sostenuto,
come Gruppo, che si nascondeva un avanzo di amministrazione. Oggi,
in consuntivo, vediamo che, c'è un avanzo di amministrazione di 55
miliardi. Il fatto può essere ritenuto positivo ma non credo che
togliere tale cifra dalla circolazione degli investimenti nella
Regione, sia di per sè un fatto positivo.
Il secondo elemento che voglio mettere in evidenza - credo che
qui Martin abbia, forse involontariamente, nascosto la verità - è
quello delle difficoltà della cassa regionale. Nel mese di novembre
1982 la Giunta ci ha proposto una anticipazione di cassa di 120
miliardi e per pagare possibili investimenti fatti con il denaro
delle banche, si è portato un onere, nel bilancio, per interessi
passivi, da 1 a 7 miliardi.
Ricordo che con l'imperiosità che gli è congeniale il Presidente
della Giunta rispose alle nostre critiche (noi dicevamo che non
saremmo riusciti ad impegnare questi 120 miliardi e che sarebbe
stato meglio fare una anticipazione più ridotta) dicendo che
sarebbe stata usata anche l'ultima lira. Andiamo a vedere che cosa
è successo in realtà: mentre gli oneri passivi, per tutto l'anno
1982, cioè per quando la cassa era in rosso, sono di 727 milioni,
gli interessi attivi sono di 998 milioni, il che significa che,
mediamente, la cassa regionale è stata più in attivo che non in
passivo e che quindi questa operazione di anticipazione di cassa è
stata una operazione politica, non finanziaria, fatta per creare un
clima di particolare necessità di queste casse regionali. Però io
non so se ai fini della corretta valutazione della situazione
finanziaria sia possibile fare queste cose, perché poi capita
quello che ci è successo in questi giorni e cioè che,
probabilmente, per voci che circolano e che non sono fondate, si
diffondono l'idea che la Valle d'Aosta sia il paese dei nababbi,
per cui i tagli finanziari diventano reali.
Il terzo aspetto che voglio sottolineare è di come si spendono i
soldi in questa Regione. Sara una cosa che, forse non a tutti i
Consiglieri risulta immediatamente verificabile, ma è possibile
farlo; mi sono preso a briga di far lavorare il centro di calcolo
della Regione, ho fatto contare per a seconda volta il numero dei
mandati di pagamento della Regione, classificati per ordine di
grandezza.
E' risultato che nell'anno 1981 i mandati di pagamento erano
43.146. Ogni mandato di pagamento significa che, oltre a quello
dell'Assessorato alle Finanze, c'è stato prima un lavoro di qualche
ufficio che ha fatto una pratica, ha esaminato dei documenti, ha
fatto una delibera di Giunta, un ordine all'Assessorato alle
Finanze e quindi il mandato di pagamento per il cittadino che va a
ritirarsi a sua somma. Quindi nel 1981 c'erano 43.000 mandati di
pagamento. Nel 1982 sono diventati 52.000. Di questi 52.000 12.999
sono inferiori alle 100.000 lire. Nel 1981 le quantità di mandati
di pagamento irrisori (chiamiamoli così) erano il 21%, nel 1982
diventano il 25%. Allora significa che fra l'81 e l'82 la
frammentazione della spesa regionale è aumentata. Questo è il dato
politico, perchè i capitoli in cui sono più questi mandati di
pagamento sono fondamentalmente tre (penso che l'Assessore
all'Agricoltura e Foreste possa fare un pensierino): uno è il cap.
31950 (contributi per macchine agricole), l'altro è il 33700
(indennità per il verde agricolo), il terzo riguarda l'Assessorato
ala Sanità e sono le spese che a Regione fa al di là del fondo
sanitario. Anche in questo capitolo ci sono numerosi interventi
inferiori alle 100.000 lire... INTERRUZIONE... Sono 1.000 su 2.000,
avranno una giustificazione, ma sto facendo un ragionamento, non
dico che siano cose che non hanno una giustificazione. Il problema
è questo: quando noi facciamo venire, ad esempio, un agricoltore
per ritirare cifre che variano dalle 5 alle 10, alle 20 fino alle
100.000 lire... INTERRUZIONE... Non ce ne sono? Ce ne sono anche
inferiori... INTERRUZIONE... Io ti dico che qui occorre fare una
revisione delle leggi di spesa.....
TAMONE - (U.V.):
Vagabondo!!!
MAFRICA - (P.C.I.):
Vagabondo te lo tieni per te perchè
non sono un vagabondo!
Come secondo elemento ci sono anche delle cose che non si
spiegano e riguardano l'Assessore alla Sanità. Ci sono dei sussidi,
ad esempio, di 50.000 lire. Una persona che fa una domanda, che ha
bisogno (perchè io parto dal principio che se fa una domanda è
perchè ha bisogno) dopo essere venuta a sollecitare più volte,
riceve questo mandato per 50.000 lire... INTERRUZIONE... Se vuoi ti
posso dire nome e cognome! Io ti dico che questo tipo di
dispersione non risolve i problemi. Se noi usiamo 1/4 del lavoro
dell'Amministrazione regionale per fare mandati sotto le 100.000
lire, secondo me significa che bisogna rivedere qualcosa.
Il quarto elemento che voglio mettere in evidenza è che questa
difficoltà di spesa della Regione non riguardava solo l'81 o solo
l'82 ma sta riguardando anche l'83. Ho chiesto all'Assessore alle
Finanze i dati al 31 agosto di quest'anno, e del bilancio
regionale, su 446 miliardi disponibili, al 31 agosto erano stati
impegnati 262 miliardi. Teniamo conto che a questi 446 miliardi
adesso andiamo ad aggiungere altri 55 miliardi, per cui risulta che
a 2/3 dell'anno siamo presso a poco alla metà dell'impegno delle
cifre disponibili. Io pongo questo problema alla Giunta regionale
che nel programma ha detto che sono necessarie delle iniziative per
una revisione delle leggi di spesa.
Il secondo problema che si deve affrontare è quello di una
migliore utilizzazione della macchina burocratica
dell'Amministrazione regionale. Non penso che questo tipo di
situazione possa continuare a lungo: se l'Amministrazione regionale
non riesce ad impegnare e ad utilizzare tutte le risorse viene meno
ai suoi compiti istituzionali. Deve mettersi in grado, migliorando
l'utilizzazione del proprio personale, riorganizzando gli uffici,
di utilizzare tutte le risorse disponibili. Questa la seconda
questione.
La terza questione è quella di avere dei progetti che guardano
anche in altre direzioni. Con l'aumento delle disponibilità
regionali, dai circa 200 miliardi di prima del riparto agli attuali
450, qui non è cambiata, in realtà, la struttura della spesa
regionale.
Sono state, come si può vedere anche dal disegno di legge
successivo, ampliate voci di spesa che sono tradizionali in questa
Regione. Non si sa finora niente di progetti di investimento, di
iniziative diverse che possano ben utilizzare le risorse della
Valle d'Aosta. In questo senso credo che sia necessaria anche una
ulteriore iniziativa, che è quella di un potenziamento della
ricerca. Sono numerosi gli incarichi affidati dalla Giunta
regionale a professionisti o a studiosi (per lo più estranei alla
Regione) per ricerche anche di prospettiva. Io penso che se
l'Amministrazione regionale riuscisse ad organizzare al proprio
interno una struttura per utilizzare i laureati, le persone che
possono fare questi lavori a livello della Regione Valle d'Aosta,
probabilmente si otterrebbe un duplice effetto: per prima cosa di
non essere tributari verso l'esterno della Regione, per tutte le
questioni di un certo rilievo. Ricordo che la ricerca sulla
siderurgia è stata affidata a Longhi, quella sul tessile ad un
altro esperto, studi anche per determinate opere stradali sono
stati affidati a studi esterni ala Regione.
Per quello che riguarda il settore dell'energia, il settore
dell'industria, il settore del territorio ci sono delle possibilità
di utilizzo di energie che esistono in Valle d'Aosta. Non parliamo
della ricerca energetica di Masoli, il quale dopo avere ottenuto lo
studio per le fonti energetiche alternative, ha recentemente
ottenuto uno studio che, secondo me, poteva essere fatto da
professionisti della Valle d'Aosta, da persone magari all'interno
dell'Amministrazione regionale, cioè lo studio sulla possibilità di
estrarre ghiaia dall'acqua della Dora. Siccome ricordo che alcuni
studi per tratti precedenti sono stati dati a professionisti
valdostani, devo dire che anche questo indirizzo è, dal nostro
punto di vista, da mettere in discussione. Secondo noi occorre
lavorare perché sia possibile avere immediatamente, in collegamento
con la struttura regionale, un centro di ricerca che utilizzi tutte
le energie, che sono numerose, di giovani laureati e diplomati
valdostani.
Per concludere il conto consuntivo ha due aspetti, uno puramente
di regolarità delle operazioni contabili (da questo punto di vista,
come rappresentante del Gruppo comunista, ho ritenuto di dovere
firmare il rendiconto), l'altro di giudizio sulla utilizzazione
delle spese; a questo riguardo credo di avere dimostrato come il
nostro giudizio sia completamente negativo, perchè non sono stati
rispettati gli impegni presi al momento dell'approvazione del
bilancio e perchè, soprattutto, si è continuato a gestire la
pubblica Amministrazione in modo che non è adeguato alle necessità
attuali della crisi economica e sociale della Valle d'Aosta.
Si dà atto che alle ore 17,42 assume a Presidenza il Presidente
Bondaz.
PRESIDENTE:
Vorrei dire al Consiglio che il presente
disegno di legge ha avuto il parere della prima Commissione
consiliare permanente. Tale Commissione in data 9 settembre 1983,
presente il Presidente Beneforti e i Componenti Baldassarre,
Lanivi, Mafrica e Riccarand, ha preso in esame il sopra citato
disegno di legge e sentita l'illustrazione del Ragioniere Capo
Vitali i presenti si sono così espressi:
Beneforti e Lanivi: parere favorevole; Mafrica: "Pur essendo dal
punto di vista tecnico rispondente ai requisiti richiesti dalla
legge di contabilità dello Stato e della Regione, il conto
consuntivo evidenzia una gestione politica che ha portato a
notevoli discordanze tra i programmi di attività presentati al
momento di approvazione del bilancio e le effettive realizzazioni";
Riccarand: parere favorevole "per l'aspetto tecnico contabile del
disegno di legge con giudizio critico sui gravi limiti delle azioni
amministrative quali emergono dal documento";
Baldassarre: parere favorevole trattandosi di un documento
tecnico contabile e perplessità dal punto di vista politico.
La parola al Consigliere Torrione, ne ha facoltà.
TORRIONE - (P.S.I.):
A scanso di equivoci dirò subito che
nell'affrontare questo argomento, noi del Gruppo socialista ed io
per primo, paghiamo certamente lo scotto del noviziato, perchè
addentrarsi in un bilancio complesso e difficile come quello
regionale non è sempre un'operazione che riesce in due minuti,
anche perché bisognerebbe avere avuto un riscontro della
partecipazione alla discussione generale e all'approvazione o alla
non approvazione del bilancio preventivo. Ecco perchè io non ho
l'abitudine, se non altro per un fatto personale, di addentrarmi
nelle cifre con molta dimestichezza.
Il vagabondare nelle cifre del bilancio regionale, come ha fatto
il collega Mafrica, con una precisione assoluta, non mi è proprio
congeniale, anzi trovo sempre il bilancio un documento che va
sempre visto da un punto di vista contabile. Bisogna poi tirare
fuori dal bilancio quella che è la volontà politica, per cui io
esprimerò un giudizio di carattere politico, sulla base di
considerazioni che ho già fatto anche in altre sedi. Se ci
atteniamo a quello che prevede la legge, il bilancio con il conto
consuntivo è qui e lo dobbiamo approvare, abbiamo la relazione dei
revisori dei conti. Però, io l'ho detto anche a livello comunale,
se vogliamo mettere il Consiglio nella condizione di dare un
giudizio non solo rigorosamente contabile, ma anche politico
sull'operato della maggioranza, sarebbe opportuno, come fanno anche
le aziende private, che il conto consuntivo venisse accompagnato da
una relazione di tipo politico sull'attività dell'ente nel periodo
di tempo a cui si riferisce il conto stesso.
Io qui non posso fare altro che prendere atto delle cifre che
sono state elencate, e sotto questo aspetto la relazione tecnica
non fa una grinza; ma da quella che era a previsione (faccio una
domanda) che cosa è successo nel settore dei lavori pubblici? Tutte
le opere sono state realizzate? Il paravalanghe in Valgrisenche
nella Valle X o Y è in fase di attuazione?
Mancando questo dato è chiaro che a discussione diventa monca,
non solo, ma la dove sono introdotti meccanismi legislativi
diversi, il giudizio potrebbe essere anche motivato dall'effetto
che la legge ha avuto nei riguardi del problema che trattava. Dico
questo perchè mi sembrava che questo bilancio contenesse un dato di
fatto che i bilanci precedenti non avevano e che riguardava la
legge sul decentramento dei fondi ai Comuni. Ora, io dico: a
giudizio della Giunta regionale, in sede di consuntivo, questa
legge che cosa ha prodotto? Ha prodotto degli effetti positivi per
cui è da ripetersi, in aumento o in diminuzione, nel bilancio del
prossimo anno? Io dico che, per carità, non è compito della Giunta
fare questo discorso, neppure dell'Assessore, però è altrettanto
vero che il dato contabile resta un dato aridamente contabile. Se
invece noi avessimo detto: l'approvazione della legge di
decentramento di fondi ai Comuni ha avuto questi pregi in sede di
consuntivo ed ha avuto questi difetti, gli elementi di valutazione
a disposizione sarebbero ben di altra portata che non il dato di un
aumento in percentuale in più o in meno.
Dirò subito che, per coerenza con quello che avevamo fatto in
sede di bilancio di previsione, noi approviamo il conto consuntivo
nella misura in cui è un documento aridamente contabile. Direi che
c'è da ricollegarsi un pochino - il discorso diventa politico - a
quello che dicevano ieri sulla capacita di spesa effettiva
dell'Ente Regione, in rapporto alle entrate; questo discorso del
bilanciamento fra ciò che entra nelle casse regionali e ciò che la
Regione, invece, è in grado effettivamente di investire, è già
stato trattato ieri se pure da angolature diverse. Non stiamo a
ripeterlo qui per brevità di discussione.
Pregherei l'Assessore alle Finanze, che ieri ha dato delle
risposte convincenti, di trattare in futuro questo discorso del
consuntivo anche con un taglio politico, in modo da poter
successivamente fare e dare elementi ai Consiglieri regionali
all'atto dell'esame e dell'approvazione del bilancio preventivo
dell'anno successivo, ed in modo da avere un quadro quanto mai
definito ed esatto di ciò che è stato l'andamento finanziario e
politico nell'anno precedente.
Con queste raccomandazioni noi diamo il nostro voto
favorevole.
PRESIDENTE:
La parola all'Assessore alle Finanze Martin,
ne ha facoltà.
MARTIN - (Féd. D.P.-U.V.P.):
Due brevi considerazioni per
una risposta a Mafrica. Sono stato accusato di non essere entrato
troppo nel vivo del rendiconto finanziario. L'ho fatto
essenzialmente per due motivi: perchè non ho condotto in prima
persona questa gestione, per cui mi sembrava giusto non entrare
molto nell'argomento, e inoltre perchè il Consigliere Mafrica non
ha bisogno che io entri nell'argomento poichè, come dicevo ieri,
sono 6 anni che fa l'Assessore alle Finanze per conto
dell'opposizione, e perciò conosce meglio di me queste cose. Tra
l'altro è uno dei revisori dei conti e mi risulta che l'abbia fatto
con molta passione ed abbia avuto tutti gli strumenti necessari per
fare una valutazione molto efficace, per cui conosce molto bene
questo problema.
Seconda questione, il problema del prestito di 120 miliardi, che
è stato deliberato e poi non è stato usato: c'è una accusa da parte
del Consigliere Mafrica di fondi non impegnati. Ritengo che questa
sia una scelta politica perchè ci siamo trovati con degli enormi
problemi di cassa e io penso che a Giunta abbia deciso di non
ricorrere a questi crediti, visti anche gli alti tassi per
interessi passivi, e abbia quindi contratto un pochino le spese:
non penso che si possa accusarci di questo, visto che poi, tutto
sommato, si tratta di un risparmio di soldi. Fra l'altro, mi sembra
di ricordare che quando si discusse in quest'aula il provvedimento
dei 120 miliardi fra i Gruppi ci fu una grossa discussione perchè
non era un provvedimento che si vedeva di buon occhio, per cui, in
fondo, siamo andati in quella direzione.
Terza questione: il discorso della frammentazione dei pagamenti
e dell'eccessivo numero dei mandati. Io concordo con l'impostazione
del discorso di Mafrica riguardo a certi mandati che sono veramente
irrisori; sono cose che ho detto quando ero Consigliere e sono cose
che dico adesso che sono Assessore. In effetti ci sono dei mandati
di pagamento che dovremmo rivedere. Però, come giustamente faceva
notare l'Assessore Rollandin, ci sono dei pagamenti che siamo
obbligati a fare, e che sono di valore molto modesto. Ci sono poi
delle leggi che, come ricordava il Consigliere Tamone, abbiamo
votato in quest'aula (in particolare la n. 49 e 50) e che ci
costringono a fare questi tipi di pagamenti; infatti io ricordo di
un pagamento di 2500 lire! Fino a quando avremo queste leggi in
piedi questi mandati dovranno essere emessi, non potremo farne a
meno. Quindi si tratta di risolvere il problema a monte, lo abbiamo
detto in Commissione lo scorso anno, quando abbiamo votato questa
legge. Fin quando esisteranno questi provvedimenti non possiamo
rimediare; si tratterà di rivedere a legge, perchè anch'io so
benissimo che per fare un mandato di 2.000 lire probabilmente ce ne
vogliono 30.000 agli uffici per pratiche varie, e quindi il gioco
non vale la candela.
Per quanto riguarda il Consigliere Torrione, certamente prendo
atto di quello che ha detto e vedrò di fare andare in questa
direzione.
PRESIDENTE:
La parola al Consigliere Lanivi, ne ha
facoltà.
LANIVI - (Féd. D.P.-U.V.P.):
Solo per sottolineare un
dato che è anche una raccomandazione: mi riferisco all'intervento
del Consigliere Mafrica: dobbiamo non essere contraddittori ed
essere precisi; dobbiamo evitare che sotto più di una
giustificazione, almeno formale, il punto di arrivo sia sempre
quello di aumentare le dimensioni della burocrazia regionale. Far
prefigurare un servizio o un ufficio regionale a soluzione dei
molteplici e numerosissimi problemi che ci stanno davanti, è una
soluzione troppo facile, che apparentemente sembra risolvere i
problemi, ma nella sostanza li risolve con un aumento degli
organici regionali, un aumento delle spese correnti regionali e con
una sottrazione di energie umane e finanziarie allo sviluppo
regionale.
Quindi studiare forme alternative significa avere una maggiore
fiducia nelle iniziative che si organizzano o che si possono
organizzare all'esterno della Regione: non sono cose da scartare o
comunque sono cose da verificare, prima di procedere alla
costruzione continua di uffici all'interno della Regione perchè -
questo è un dato storico incontrovertibile - i servizi che fornisce
l'ente pubblico sono abbastanza costosi e soprattutto mancano di
quel minimo di flessibilità che iniziative esterne possono
avere.
Per quanto riguarda poi il grande problema (non lo pongo in
termini di polemica, bensì in termini di dato problematico su cui
dobbiamo misurarci) è quello della dimensione dei laureati nella
nostra Regione. Offrire loro come unica via di uscita o come
situazione assolutamente appetibile il posto nel Palazzo regionale
certamente è semplice, ma stiamo attenti, si tratta di creare
situazioni occupazionali relativamente sane se non rapportate alla
situazione dello sviluppo in generale. Voglio dire che è già troppo
pesante, già troppo allettante il posto in Palazzo regionale;
dobbiamo pensare ad una Amministrazione regionale che abbia una
dimensione rapportabile alla nostra dimensione e che agisca perchè
queste energie si auto organizzino e diventino produttive
all'esterno. In caso contrario avremo un assorbimento di energie
eccessivo da parte del Palazzo. Anche con questi risultati non è
detto che un aumento e un incremento di occupazione del Palazzo
corrisponde ad una migliore efficienza dei servizi. Mi pare che
fare una affermazione del tipo "più dipendenti regionali più e
migliori servizi" sia un dato - la storia ce lo insegna - sul quale
va meditato e non accettato così semplicemente.
Per quanto riguarda le piccole cifre, nelle indicazioni
programmatiche abbiamo sostenuto la necessita di procedere ad una
revisione della legge di spesa, tendente, più che verso l'aspetto
della dimensione della cifra (a parte alcuni sfoltimenti che
andranno fatti quando raggiungono limiti minimi paradossali), ad
uno snellimento delle procedure. Il fatto che per 2.500 lire si
segua la stessa prassi che per i due miliardi, forse è eccessivo,
(è eccessivo anche arrivare alle 2.500 lire che stanno in piedi
finché ci saranno certe leggi che dovremo modificare), ma il
problema è anche dello snellimento delle procedure.
Per quanto riguarda l'intervento del Consigliere Torrione, anche
nelle indicazioni programmatiche è sottolineato che le due leggi di
finanziamento ai Comuni hanno scadenza 31 dicembre 1983. E' in
quella sede; cioè nella fase di riproposizione di quella legge, che
bisogna verificare i risultati obiettivamente raggiunti e proporre
le modifiche. Molto probabilmente, in quel momento, si porrà il
collegamento del finanziamento agli enti locali, con il bilancio
triennale dell'Amministrazione regionale.
Anche la mia è una dichiarazione di voto favorevole al
rendiconto generale della Regione; comunque sottolineo il fatto che
non sono tante le Regioni che (anche se quest'anno sono leggermente
in ritardo) nel 1983 arrivano a conoscere i rendiconti
dell'esercizio 1982. Anzi, credo che questo, al di là delle parole,
sarà un dato obiettivo da sottolineare in modo positivo.
PRESIDENTE:
La parola all'Assessore alla Pubblica
Istruzione Faval; ne ha facoltà.
FAVAL - (U.V.) -
A proposito dei 120 miliardi che il
Consiglio regionale ha stabilito di fare entrare nelle casse
regionali ricorrendo al credito, mi pare sia importante dire perchè
ci siamo trovati in questa situazione. Qui non va sottaciuto il
fatto che ci trovavamo, così come ci troviamo ancora oggi, di
fronte ai ritardi gravissimi dello Stato nell'accreditare alla
Regione quanto le spetta.
Rispetto, ad esempio, a quei famosi 2/10 di cui si è parato
tantissimo ieri, sono state già dette tante cose, ma ci sembra che
ne vada pur detta una: alcuni Consiglieri regionali si sono
permessi - dal mio punto di vista per lo meno - di lamentare,
rispetto a questo, una situazione di privilegio.
Ebbene, alcuni colleghi hanno già risposto a questo con le
argomentazioni di un certo tipo. Io ne faccio un'altra non perchè
non condivida le altre, ma perché aggiungo una considerazione, cioè
se si tiene conto dei ritardi notevolissimi con i quali lo Stato
rida alla Regione ciò cui la Regione ha diritto, troveremmo già un
motivo assolutamente valido per cui i 2/10 dovrebbero rimanere.
Ripeto: questa considerazione sempre in aggiunta a ciò che è già
stato detto da altri.
Non voglio ricordare ai Consiglieri che hanno fatto quel tipo di
considerazioni, che noi paghiamo tutta l'istruzione pubblica con un
costo annuale di 60-80 miliardi.
Non voglio ricordare a questi Consiglieri che noi paghiamo il
sovrapprezzo per produzione di energia termoelettrica, quando la
Valle d'Aosta ha una produzione di oltre 2.500.000.000= KW/ora di
energia idroelettrica. Ne consumiamo 700.000.000=, tutto il resto
viene portato al di fuori. Ieri, qui, qualcuno ha parlato di
solidarietà. Bene, la nostra solidarietà esiste in termini
assolutamente concreti. Consigliere Torrione, non dimentichiamo per
esempio
... INTERRUZIONE...
Per quanto riguarda l'energia
elettrica non l'abbiamo voluta noi.
... INTERRUZIONE...
Consigliere Torrione, per esempio l'energia così com'è non la
abbiamo voluta noi perchè lo Statuto parla in termini molto
diversi. Per esempio, per consentire al resto della Repubblica di
fruire di questa importante quantità di energia idroelettrica la
Valle d'Aosta ha sopportato grossi sacrifici, perchè vi sono delle
popolazioni che se ne sono dovute andare da dove abitavano per
permettere la costruzione di dighe per produzione di energia della
quale usufruiscono gli altri. Per esempio a me è successo di
illustrare, in modo molto pratico, queste cose a dei ragazzini
della scuola media. Io ho detto loro quanto produciamo, quanto
consumiamo e quanto paghiamo di sovrapprezzo per la produzione di
energia termoelettrica e un ragazzino di prima media mi ha detto:
"Allora ci fregano". Mi pare un ragionamento molto elementare.
La pretesa situazione di privilegio, che qualcuno in Consiglio
ha millantato, non esiste, perchè tutti questi costi sono fatti in
aggiunta a quanto è stato detto ieri. Siamo di fronte ad uno Stato
che si permette di fare fronte ai propri impegni consentendo
amnistie agli esportatori di valuta e agli evasori fiscali (l'anno
scorso); l'ultima invenzione è stata sottolineata anche nello
o.d.g. che abbiamo votato questa mattina ed è quella di amnistiare,
tramite il pagamento di una cifra modica e irrisoria, gli abusi
edilizi. Cosa significa questo?...
INTERRUZIONE...
Allora
diciamo il governo. Il Governo, in questo modo, premia coloro che
non rispettano le leggi. Questa è la verità indiscutibile! Questo è
un fatto oggettivo, non è una valutazione soggettiva!
In questa situazione il consiglio regionale si è trovato nella
condizione di fare ricorso al credito; rispetto ad una situazione
di impossibilità a valutare correttamente quando sarebbero arrivati
i fondi del riparto rispetto alle
cose che si
dovevano fare
... INTERRUZIONE
... egregio Consigliere
Torrione, bisogna valutare i tempi in cui si sono fatte determinate
scelte e i tempi successivi perchè noi, in quel momento non
sapevamo quando tali soldi sarebbero arrivati. Nel valutare
politicamente (questo è importante) ciò che è rimasto di non speso,
bisogna tenere conto anche di questa situazione nella quale il
Consiglio regionale si è trovato. Ma a questo punto aggiungo che,
tenendo conto di queste valutazioni, noi, Consiglio regionale della
Valle d'Aosta, dobbiamo rivendicare la nostra capacità di spendere
e di spendere correttamente i fondi che abbiamo avuto a
disposizione, rispetto a tutta una serie di altri "istituti" che
non funzionano e che non li spendono. Di recente, tutti i giornali
hanno parlato che la Regione Puglia, ad esempio, ha 1.500 miliardi
di residui passivi. Giusto che qualcuno sollevi lo scudo nei
confronti delle Regioni che si comportano in questo modo. Collega
Mafrica, tu che sei appassionato di percentuali, 49 miliardi su 429
di previsione è leggermente superiore al 10%. Onestamente, dal
punto di vista politico, questo significa che bene o male questa
macchina, sia dal punto di vista burocratico che dal punto di vista
amministrativo, e soprattutto dal punto di vista politico è in
grado di marciare e marcia bene. Questo è uno degli aspetti che
avremmo voluto, noi come Consiglieri regionali della Valle d'Aosta
e noi come Giunta, portare come argomento di sostegno per la
restituzione dei 2/10 che ci sono stati sottratti, perchè esiste, e
deve essere messa in evidenza, la capacità di servirsi di ciò che
abbiamo a disposizione. Questa Regione è senz'altro la Regione che
al meglio si serve delle disponibilità che ha. Questo per quanto
riguarda i 120 miliardi.
L'altra osservazione che ritengo di fare in parte me l'ha rubata
il Consigliere Lanivi. Rispetto all'affidamento che la Regione fa
per determinati studi a liberi professionisti o- studi
specialistici esterni alla Regione, non credo che la soluzione
possa essere quella di istituire per ogni singolo problema un
ufficio regionale, perchè una volta risolto il problema, una volta
accertato, una volta esaminato lo studio, noi dovremmo mantenere,
senza nulla fare, lo ufficio che abbiamo messo in piedi. Non sto a
ripetere le valutazioni correttissime che ha dato il consigliere
Lanivi. Faccio un esempio pratico: quello dello studio Masoli. Il
Consigliere Mafrica sa perfettamente che chi vi parla è stato un
osservatore critico (in senso etimologico) della loro condotta. Se
noi avessimo istituito un ufficio per lo studio e l'indagine delle
fonti energetiche alternative della Valle d'Aosta, nella Regione,
oggi quell'ufficio non avrebbe più nulla da fare, o per lo meno
molto di meno di ciò che è stato fatto in questo periodo.
La seconda considerazione è questa: il Consigliere Mafrica,
implicitamente, ha lamentato che in certe occasioni,
l'Amministrazione e in particolare a responsabilità della Giunta,
affida certi studi a dei privati piuttosto che ad enti pubblici.
Bene, per quanto riguarda quello studio in modo particolare, avendo
avuto occasione di partecipare a congressi nazionali ed
internazionali, la risposta che mi è stata data, soprattutto a
livello di Repubblica Italiana, è che se noi avessimo richiesto
quello studio ad una Università, oggi 1983, non lo avremmo ancora,
mentre invece, abbiamo già potuto legiferare nella materia. Per
cui, se una parte del discorso di Mafrica è giusto, io dico che noi
dobbiamo, al di fuori del palazzo, incentivare le capacità locali,
le intelligenze locali e la scienza locale a contribuire con la
Regione. Questo sì, ma ripeto, al di fuori di quella che è la
struttura nel palazzo, perchè altrimenti creeremmo delle strutture
parassitarie, parassitarie nel senso che, una volta esaurita la
funzione, noi dovremmo comunque mantenerle senza fare niente.
PRESIDENTE:
La parola al Consigliere Riccarand; ne ha
facoltà.
RICCARAND - (N.S.) -
Credo che, molto opportunamente,
l'Assessore Faval abbia collegato la discussione che stiamo facendo
sul rendiconto generale della Regione dell'82 con il dibattito che
c'è stato ieri sulla legge finanziaria della riduzione del riparto
fiscale e potremmo anche collegarlo col dibattito che abbiamo fatto
questa mattina sul programma per la legislatura '83-'88.
Io sono perfettamente d'accordo con l'Assessore Faval quando
dice che ci sono delle gravi responsabilità dello Stato, che è
inaccettabile un certo metodo per cui si decidono alcuni
provvedimenti nei confronti della nostra Regione, come di altre, e
poi si ritardano i pagamenti; è inaccettabile il metodo con cui si
è introdotto questo articolo nella finanziaria poichè questo
provvedimento è il responsabile, del condono, dell'abusivismo
edilizio, che servono a introitare soldi nelle casse dello Stato.
Si potrebbe fare un lungo elenco di cose che non vanno nel
funzionamento dello Stato e nell'operato del Governo italiano.
Io credo però che noi dobbiamo dire con uguale chiarezza che la
stessa irresponsabilità che ha dimostrato il Governo con questo
condono dell'abusivismo edilizio, in una certa misura lo ha
dimostrato il Parlamento italiano quando ha votato, nel novembre
dell'81, la legge 690 che prevedeva, pur con un regime transitorio
di 7/10, un riparto pari a 9/10 per la Valle d'Aosta. Questo stesso
atteggiamento, questa stessa superficialità, questo modo affrettato
di prendere visione dei problemi senza fare dei calcoli e delle
valutazioni precisi, hanno creata una situazione che è di fatto
insostenibile. Io credo che possiamo verificare questo proprio
attenendoci ai dati che ci vengono forniti dal rendiconto generale
dell'82.
Una volta tanto credo che bisognerebbe andare al di là delle
belle parole, dei discorsi, delle teorie che ho sentito questa
mattina ed andare a vedere un pochino anche le cifre. Penso che a
discussione sul rendiconto generale dello 82, il primo anno di
gestione della legge del riparto fiscale, come diceva giustamente
l'Assessore alle Finanze, sia un'occasione per vedere che cosa ha
rappresentato questa legge per le finanze della Regione Valle
d'Aosta, se è una legge che conteneva degli elementi di squilibrio
evidenti o no. Facciamo questa analisi e vediamo.
Altri Consiglieri, e in particolare il Consigliere Mafrica, si
sono soffermati sulla parte spesa del rendiconto dell'82; io
esprimerò alcune valutazioni sulla parte della spesa, però voglio
soffermarmi soprattutto sulle entrate della Regione Valle d'Aosta
per il 1982 e vedere che cosa ha comportato, nella politica delle
entrate, l'approvazione della legge di novembre '81. La scarna
reazione che accompagna il rendiconto mette in luce una differenza
di Lire 1.800.000.000 fra a previsione definitiva del bilancio e
l'accertamento finale. Aveva cioè ragione, oggi possiamo dirlo, chi
sosteneva che le entrate del bilancio di previsione del 1982 erano
state volutamente sottostimate per evitare di accentuare
ulteriormente il già straordinario aumento delle entrate regionali
determinato dalla legge sul riparto fiscale del novembre '81. Dal
rendiconto, questo enorme aumento delle entrate regionali che si è
verificato in un solo anno, nel passaggio dall'81 all'82, emerge in
tutta la sua evidenza. Le entrate di competenza accertate nel 1981
ammontavano a 168 miliardi; le entrate di competenza accertate nel
1982 ammontano a 448 miliardi. In un solo anno le entrate di
competenza della Regione sono aumentate di 280 miliardi, sono più
che raddoppiate, sono cresciute del 166%, eppure, Consigliere De
Grandis, eravamo nell'anno del contenimento della spesa pubblica,
del tasso di inflazione programmato del 16%. Non siamo al 16% ma al
166% in più.
Ma c'è un altro dato del rendiconto che è ugualmente
significativo e che finora non è emerso, ed è la consistenza
patrimoniale della Regione. Io non sono un esperto di queste cose,
però ho guardato le cifre, ho fatto dei confronti e viene fuori che
l'attivo netto patrimoniale della nostra Regione è passato dai 13
miliardi del 31 dicembre '81 ai 133 miliardi del 31 dicembre '82,
con un aumento del 920%. Questo è quello che dicono i dati. La
moltiplicazione delle entrate di competenza e dell'attivo
patrimoniale ci indicano quindi che il 1982 ha rappresentato un
anno di svolta fondamentale nell'entrata regionale; svolta a cui
avrebbe dovuto corrispondere una svolta altrettanto radicale e
fondamentalmente reale nella spesa regionale. Così non è stato,
però su questa parte della spesa ritornerò in seguito.
Prima di passare alla spesa vorrei ancora esporre al Consiglio
alcuni interrogativi che, personalmente e come Gruppo politico, ci
siamo posti sulla composizione di questa entrata della Regione
Valle d'Aosta nell'82, che poi è l'entrata dell'83 e che
continuerà. Cioè da dove vengono questi 448 miliardi che la Regione
ha incassato o potenzialmente incassato nel 1982? Anzitutto, una
prima valutazione da fare: questi 448 miliardi, al di là del loro
aumento rispetto all'81, sono da considerare tanti o pochi?
Rispetto alle esigenze, rispetto al luogo, rispetto alla realtà di
una Regione a statuto speciale? Fanno di noi una Regione, cioè, con
entrate scarne, misere, o con entrate notevoli?
Secondo punto: questi 448 miliardi da dove vengono? Chi li tira
fuori? Chi ce li dà concretamente?
Terzo punto: questi 448 miliardi sono stati il frutto di una
annata particolarmente buona e favorevole e hanno rappresentato
quindi un tetto massimo e invalicabile, oppure sono suscettibili di
ulteriori e sensibili aumenti?
Vorrei cercare di rispondere brevemente a questi tre punti. La
prima risposta è molto semplice: i 448 miliardi del nostro bilancio
sono tantissimi. L'ho già detto ieri, non voglio ripetere le cifre.
Limitandoci al bilancio di previsione, ai. 429 miliardi e non ai.
448 miliardi, ho detto ieri che tali cifre facevano della Regione
Valle d'Aosta la Regione d'Italia con le più alte entrate in
proporzione agli abitanti, il doppio, ad esempio, rispetto alla
Provincia di Bolzano. Per rispondere all'osservazione di stamani di
Lanivi, anche la Provincia di Bolzano non è una Regione, è una
Provincia autonoma, piccola, un pochino più grande della Valle
d'Aosta ma sempre piccola, montuosa, eppure con una situazione di
autonomia radicata, con delle motivazioni certamente valide,
profonde quanto le nostre. La provincia autonoma di Bolzano, nel
1982, aveva le entrate del suo bilancio che erano la metà, in
proporzione agli abitanti, rispetto a quelle della Valle d'Aosta.
Ieri qualcuno ha detto che nella legge finanziaria si aumentano le
entrate della Provincia autonoma di Bolzano; non è vero, si
aumentano le entrate per il 1984 della Provincia di Bolzano del 10%
rispetto a quelle del 1983. Ciò vuol dire, poichè il tasso di
inflazione è programmato e previsto nel 10%, che in realtà saranno
inferiori al 1983 perchè probabilmente il tasso di inflazione
supererà il 10%. Quindi non è affatto vero che verranno aumentate
le entrate della Provincia di Bolzano. Non solo, ma ho detto ieri
che quel dato che noi abbiamo dei 429 miliardi di previsione e 448
miliardi di consuntivo, fanno della Regione Valle d'Aosta una
realtà in cui le entrate sono superiori, non solo a tutte le altre
Regioni del nord Italia (non ho i dati di tutte le Regioni) a
statuto ordinario o a Statuto speciale, ma addirittura dello stesso
Stato italiano.
La seconda domanda, è cioè da dove vengono questi 448 miliardi,
è un pochino più complessa, però credo che si possa disaggregare
minimamente questo dato perchè è importante anche rispetto al
dibattito che abbiamo fatto questa mattina.
Questo mucchio di miliardi che sono a disposizione della Regione
Valle d'Aosta sono espressione di una economia particolarmente
florida, di 100.000 redditi da capogiro, di affari particolarmente
fiorenti, di uno sviluppo riproduttivo eccezionale, di uno
sviluppo, come diceva questa mattina il Consigliere Lanivi,
autocentrato della Regione?
Dal Rendiconto apprendiamo che non è così, perchè di questi 448
miliardi accertati nell'82, soltanto poco più della metà, cioè
circa 250 miliardi vengono dai contribuenti valdostani, sotto forma
di imposta sul reddito, sul patrimonio, sugli affari, sulla
produzione e sui consumi, oppure vengono sotto forma di trattenute
sulla busta-paga per l'assistenza sanitaria, per l'edilizia
popolare, oppure sono entrate derivanti dal patrimonio della
Regione, da utili di enti o aziende regionali. L'insieme di tutte
queste voci ammonta a circa 250 miliardi. Rimangono fuori oltre 200
miliardi che sono costituiti essenzialmente da due gruppi di
cespiti: primo, da proventi che ci giungono tramite l'autoporto di
Pollein e il Casinò di Saint-Vincent (circa 150-1.60 miliardi),
cioè da corpi essenzialmente estranei alla realtà economica e
produttiva della Valle d'Aosta, che non sono certamente realtà di
sviluppo autocentrato. Oppure sono fondi che lo Stato ci dà per
specificati interventi, cioè per leggi di settore (trasporti,
consultori, programmi di sviluppo, ecc.), soldi che lo Stato dà a
noi come a tutte le altre Regioni e che fanno sì che con quello che
dicevo ieri, con un riparto dei 9/10; noi veniamo, di fatto, ad
avere dallo Stato una situazione di entrate di 10-11/10.
Se questa analisi delle entrate del nostro bilancio regionale è
corretta - naturalmente può essere anche sbagliata, però vorrei che
mi si rispondesse nel merito di queste osservazioni, non con
discorsi generali - allora noi dobbiamo fare una riflessione
attenta e preoccupata, dobbiamo cioè prendere atto che la nostra
Regione autonoma si regge soltanto per il 50% col contributo
finanziario dei cittadini valdostani e tende quindi a configurarsi
come una Regione finanziariamente assistita.
Altro che sviluppo autocentrato! Se autonomia e
autodeterminazione non significa rivendicare i privilegi, ma
significa possibilità e capacità di contare sulle proprie forze e
risorse, come stamani è stato detto, allora credo che noi abbiamo
imboccato la strada leggermente sbagliata, leggermente deviante e
credo che sarebbe bene per la nostra coscienza autonomistica, per
la nostra capacità di autogoverno, per programmare il nostro
sviluppo, rendersene conto in tempo.
Anche rispetto alla terza questione, cioè se questi 448 miliardi
sono una annata eccezionale, rappresentano un tetto invalicabile, è
abbastanza facile rispondere. Non è vero, perchè chiaramente quando
avremo il rendiconto del 1983 ci renderemo conto che quest'anno
saremo arrivati, se non avremo superato, ai 500 miliardi: 445 erano
i miliardi già inseriti nel bilancio di previsione dell'83, 51 li
inseriremo con l'assestamento di bilancio nel punto successivo,
nell'82, come sapete tutti quanti, abbiamo percepito ancora i 7/10
dél riparto fiscale, mentre nell'83 siamo ritornati ai 9/10;
nell'84 vedremo, certamente, i destini della legge finanziaria.
Inoltre alcune entrate dell'82 non sono state inserite nel
rendiconto perchè sono state, in pratica, direttamente cancellate,
come dice la relazione a pagina 3 e verranno aggiunte
automaticamente alla competenza dell'esercizio 1983. L'anno
prossimo vedremo a che punto sarà arrivato.
Infine, per dimostrare che questo tetto non è assolutamente
invalicabile se ci fosse la volontà politica, nel caso che se ne
presentasse la necessità, il bilancio regionale, sappiamo
benissimo, potrebbe essere facilmente aumentato con una politica
dell'entrata, che può essere anche dolorosa ma che è molto
semplice: la Regione può agire in molti modi, può agire
sull'esenzione fiscale, può agire sull'imposizione fiscale, può
agire sull'evasione fiscale, cioè ha degli strumenti propri di
intervento in questo campo, se volesse usarli, cosa che finora
evidentemente non è stata fatta e non c'era neanche motivo per
farlo in queste condizioni.
Riassumendo quindi il discorso della parte entrata, vorrei
ribadire che dai dati (non da teorizzazioni) che abbiamo del
rendiconto dell'82, a nostra Regione aveva e continua, a mio
avviso, ad avere, delle entrate che sono cospicue e con il minimo
sforzo, e direi che dal rendiconto emerge anzi una certa difficoltà
per la Regione proprio nello spendere questi soldi. Questo è il
dato che caratterizza proprio la parte della spesa del rendiconto
dell'82.
Anzitutto, per quanto riguarda la spesa, va qui sottolineato che
se c'è stato questo grosso incremento dell'entrata e quindi una
situazione di eccezionalità, una identica capacità di rendere
eccezionale la spesa regionale. Del resto, questa capacita di
utilizzare bene le somme, di spenderle rapidamente, non si inventa;
se non si hanno, se non si creano gli strumenti necessari e se non
esiste una volontà politica di governo, la spesa regionale
continuerà inevitabilmente a mantenere gli attuali caratteri di
ripetitività, di disordine e di dispersione, dispersione che
risulta evidente dai dati che ha fornito il Consigliere Mafrica: i
52.000 mandati per pagare, compresi i residui, 289 miliardi
significano 5 milioni per mandato, significa una dispersione di
spesa enorme.
Ma oltre alla dispersione il rendiconto mette in luce una grossa
difficoltà di spesa di carattere generale. L'avanzo di competenza è
di 78 miliardi, lo avanzo di amministrazione di 54 miliardi e
mezzo; la Giunta non è riuscita nemmeno ad impegnare una grossa
fetta delle risorse finanziarie disponibili nell'82 e non ha
utilizzato cospicue assegnazioni statali per la cassa, i consultori
familiari, la formazione professionale. Queste entrate sono state
tranquillamente spostate al 1983. Cioè la Regione non riesce a
utilizzare tali fondi e li trasmette da un bilancio all'altro.
Ancora più preoccupante è il dato riguardante la capacità di
spesa e c'è una tabella in proposito nella relazione.
Dei 372 miliardi impegnati nell'82 soltanto 226 sono stati
effettivamente pagati con una capacità di spesa del 60%, cioè la
Regione riesce ad utilizzare rapidamente soltanto poco più della
metà delle sue risorse.
Non solo, la capacità di spesa, questo è un dato estremamente
interessante, è alta per quanto riguarda le spese correnti e
disastrosamente bassa nelle spese del cosiddetto investimento. Dei
226 miliardi effettivamente pagati, soltanto 88 sono andati per le
spese di investimenti e poco più di 136 sono andati per le spese
correnti. Il rapporto non cambia se inseriamo nel conto anche i
pagamenti sui residui, perchè calcolando anche il pagamento sui
residui risulta che su questi 289 miliardi effettivamente pagati,
168 sono andati per la spesa corrente e solo 120 per gli
investimenti.
Alla luce di questi dati, ha ben scarso significato quanto viene
affermato nella relazione, esattamente a pag. 15, quando si
sottolinea che il 45% delle risorse disponibili sono state
assegnate per le spese correnti e il 54% per le spese di
investimento. E' evidente che con un aumento di 280 miliardi delle
risorse disponibili, ci sarebbe stato un notevole incremento delle
spese cosiddette di investimento. Ma quello che noi dobbiamo andare
a guardare è se anche la spesa corrente è aumentata oltre o sotto
la soglia del tasso di inflazione, cioè se, e in che misura, le
nuove risorse, provenienti dal riparto fiscale, sono state
utilizzate per spese di investimento o per rigonfiare ulteriormente
l'apparato regionale. E la risposta anche qui l'abbiamo dal
rendiconto: le spese correnti che erano state di 132 miliardi
nell'81 (rendiconto '81) sono attualmente arrivate a 169 miliardi
nel rendiconto '82, più 37 miliardi, più 28% che si pone ben oltre
il tasso programmato di inflazione.
Se vogliamo fare una ulteriore verifica sulla dinamica delle
spese correnti, basta andare a vedere l'evoluzione delle spese di
funzionamento istituzionale. Anche qui, nella reazione, abbiamo una
affermazione a pag. 7 in cui si dice: "E' da porre in rilievo che
tra le previsioni iniziali (23 miliardi) e gli impegni definitivi
(26 miliardi) si evidenzia un tasso di crescita pari al 10,9% che
denota l'attenzione posta al contenimento delle spese di
funzionamento istituzionale e in relazione all'aumento dei costi e
tariffe per effetto del tasso di inflazione". Non capisco che
significato abbia questa affermazione. Si fa il confronto tra la
previsione iniziale e il rendiconto definitivo, ciò non ha alcun
significato. Il confronto va fatto fra l'accertamento finale
dell'81 e l'accertamento finale dell'82 per vedere quanto è
aumentata la spesa. E da questo confronto fra accertamento finale
'81 e accertamento finale '82 vediamo che siamo passati dai 21
miliardi di spese istituzionali nell'81 ai 26 miliardi dell'82.
Quindi più 5 miliardi e non più 3 miliardi come si dice qua, più
24% quindi anche qui ben oltre il tasso programmato di
inflazione.
Fra l'altro, dico questo come dato di dettaglio che non è
assolutamente significativo, ma può indicare qualcosa: gli aumenti
percentualmente maggiori che noi abbiamo tra rendiconto '81 e
rendiconto '82 sono proprio su capitoli in cui, invece, sarebbe
facilissimo contenere la spesa. Mi riferisco ai capitoli 20250 che
sono le indennità di carica per il Presidente della Giunta e gli
Assessori che hanno avuto un incremento del 100%; cap. 22100, spese
per partecipazioni a convegni, celebrazioni pubbliche, ecc. ed
anche qui siamo andati ad un aumento estremamente alto.
In conclusione il rendiconto mette in luce le grandi risorse
finanziarie di cui dispone, di cui disponeva e di cui continua a
disporre la nostra Regione, risorse che ci davano e ci danno la
possibilità di impostare una efficace azione, non solo di
amministrazione dell'esistente, ma di trasformazione economica e
sociale della Valle d'Aosta.
Questa possibilità purtroppo non è stata ancora sfruttata dalla
Giunta regionale. Né vi sono, a nostro avviso per ora, segni chiari
di una modifica di tale comportamento.
Si dà atto che alle ore 18,30 assume la Presidenza il Vice
Presidente Dolchi.
PRESIDENTE:
Colleghi consiglieri, nel momento in cui ho
assunto provvisoriamente, per incarico del Presidente Bondaz, la
Presidenza del Consiglio, si erano iscritti a parlare, perché siamo
sempre in discussione generale, i Consiglieri Baldassarre e De
Grandis. Per ordinare i lavori chiedo se vi sono altri colleghi che
intendono prendere la parola in sede di discussione generale.
Il Consigliere Mafrica, l'Assessore Rollandin.
Colleghi, vi ricordo che ordini del giorno ed emendamenti devono
essere presentati in sede di discussione generale.
Sono iscritti a parlare 4 Consiglieri, dopo di che se non ci
saranno altre iscrizioni, si chiuderà la discussione generale e
l'Assessore alle Finanze, se lo ritiene, potrà prendere ancora la
parola per rispondere.
Il Consigliere Baldassarre rinuncia alla parola.
La parola al Consigliere De Grandis; ne ha facoltà.
DE GRANDIS - (P.R.I.) -
Per prima cosa vorrei ricordare
al Consigliere Riccarand che secondo la concezione spadoliniana,
quella repubblicana e quindi anche mia, rigore non significa
assolutamente perpetuare una situazione di ingiustizia nei
confronti della Regione Valle d'Aosta o di qualunque altra Regione.
Se a quell'epoca è stato approvato un riparto, credo sia stato
approvato con estremo ritardo nei confronti della Valle d'Aosta,
quindi il rigore in questo caso non c'entrava; c'entrava, caso mai,
la eventuale trattativa con la Regione per vedere,
contemporaneamente, di contenere questo riparto in considerazione
delle difficoltà di carattere generale, economico che attraversava
il Paese.
Su questo consuntivo è stata fatta una disamina piuttosto
attenta, direi anche diligente, specialmente da parte del
Consigliere Riccarand; però vorrei anche sottolineare che a volte,
ad essere troppo diligenti con un documento di questo genere, si
finisce per andare a ricercare alcuni risvolti contabili che hanno
un valore del tutto relativo e di perdere di vista quelli che sono
invece i risvolti di carattere politico che sono molto più
interessanti, soprattutto perchè la ricerca così puntigliosa porta
poi a fare delle considerazioni che sono di carattere statistico;
sappiamo che le statistiche hanno un valore per darci una
indicazione, per suggerirci una ricerca, ma in genere sono di per
sé stesse bugiarde, perchè presentano limiti che tutti conosciamo,
soprattutto quando si tratta di un bilancio come il nostro che,
agli effetti delle ricerche statistiche, è di piccoli numeri e non
di grandi numeri, indispensabili per potere avere delle indicazioni
credibili in fatto di statistiche.
Vorrei ricordare anche una cosa: quando si è parlato del
bilancio di previsione dell'82 e delle entrate, vi fu, da parte
dell'opposizione, una levata di scudi piuttosto pesante, contro
quella previsione di entrate, ritenendola assolutamente fuori dalla
realtà, ritenendola addirittura un metodo voluto politicamente per
nascondere entrate per fini diversi, per non fare vedere che il
bilancio regionale lievitava in maniera eccessiva e per tenersi poi
eventuali margini di manovra durante il corso dell'anno, quando i
vari flussi delle entrate sarebbero stati maggiori.
Debbo dire che, per quelle che sono le mie conoscenze, la
previsione che è stata fatta dai tecnici della Regione sulle
entrate è stata particolarmente felice, anche se, ed era stato
detto allora dall'Assessore alle Finanze, improntata alla prudenza.
Quindi è stata una previsione di una correttezza, secondo me,
estrema proprio perchè era stato detto che era stata fatta una
previsione cercando di avvicinarsi il più possibile alla realtà, il
che era molto difficile, e in più era stata fatta con prudenza per
ragioni politiche che io condivisi in quel momento.
Si discusse parecchio poi, sul fatto dell'anticipazione di cassa
(120 miliardi) che io criticai tecnicamente sotto molti aspetti ma
che aveva in sé anche una finalità politica; ricordiamoci però che,
sotto il profilo tecnico, una parte di questa anticipazione di
cassa è stata utilizzata, è stata necessaria alla Regione che l'ha
poi rapidamente coperta però l'ha utilizzata. Quindi questa
operazione era necessaria.
Nella stessa epoca facemmo anche delle altre operazioni che
possiamo definire di ingegneria contabile e che potrebbero, sotto
certi aspetti squisitamente tecnici, essere discusse, come quella
di fare delle previsioni di accensioni di mutui che sapevamo non
sarebbero stati contratti, anche perchè non c'erano i tempi tecnici
per contrarli. Ma erano operazioni giustificate dalla necessità di
avere la copertura di certe spese e per poter fare certi impegni
che altrimenti non si sarebbero potuti fare, soprattutto per fare
forti investimenti. Quindi tutta a grossa difficoltà che nasceva
dalla incertezza e dalla lentezza dei flussi delle entrate - sono
cose che abbiamo constatato perchè era difficilissimo fare delle
previsioni, ameno che le previsioni dell'opposizione non fossero
volutamente campate in aria e quindi fatte in mala fede, ma non ci
credo - evidentemente era materia estremamente opinabile ed è
ancora oggi estremamente opinabile. Non a caso io ieri raccomandavo
all'Assessore Martin, che ha gentilmente raccolto la
raccomandazione, di fare un grosso sforzo proprio per accertare
quali sono le entrate che spettano alla Regione per effettuo del
riparto, dei singoli settori di imposizione fiscale e di fare un
altro sforzo per accelerare questo flusso delle entrate che è
altrettanto importante. Sono due dati sui quali il bilancio si deve
basare per avere a certezza di ciò che si può spendere. Sappiamo
tutti che l'Ente pubblico non è rapido come un privato nella spesa,
per tutta una serie di controlli che impongono certi tempi per
poter erogare; ragione per cui se non cerchiamo di accelerare,
laddove è possibile, i flussi delle entrate, se non abbiamo la
certezza di quello che possiamo spendere, questi tempi, fatalmente,
si allungano e fatalmente si dilatano anche i residui passivi,
contro i quali tutti abbiamo levato la nostra protesta, in
quest'aula, nelle varie occasioni in cui abbiamo discusso questi
argomenti.
Ora si tratta, evidentemente, di fare uno sforzo proprio in
quella direzione, ma soprattutto si tratta di andare alla ricerca
delle cause che ritardano a spesa, il flusso delle entrate e il
flusso delle uscite per poter suggerire i metodi e gli strumenti ed
ovviare a questi ritardi. Questa è la funzione, secondo me, che
dobbiamo svolgere e che dobbiamo anche ricavare dall'esame di
questi documenti.
Credo che l'Assessore Martin sia stato particolarmente signore
per la prudenza che ha dimostrato nel presentare (non lo ha gestito
lui) questo bilancio; quindi aveva un obbligo morale, direi, di
essere estremamente prudente. Oggi ci darà poi qualche risposta in
più in questo secondo intervento, ma la prudenza si imponeva., Sarà
diversa, ne sono convinto, la sua posizione quando si presenterà il
consuntivo del 1983, perchè per metà dell'anno l'avrà gestito lui
in maniera diretta, anche se su cose già fatte da altri certamente
il segno del suo intervento ci sarà. In quell'occasione ci dirà di
più.
Questi motivi mi portano a contenere il mio intervento di questo
consuntivo anche perché evidentemente non è un consuntivo che
riguarda questa Giunta Regionale, non è un consuntivo che riguarda
questa maggioranza, riguarda quella precedente....
INTERRUZIONE...
E' diversa la cosa, collega Riccarand, tu hai gia fatto prima
una confusione, un errore non so se volontario o no: hai voluto
raffrontare questo consuntivo alle linee programmatiche discusse
ieri, che vanno dal 21 luglio in avanti, non riguardano il 1982.
Questo è un raffronto che non puoi fare, che non devi fare perchè,
correttamente, non può essere fatto! Allora c'era un tipo di
programma che era stato fatto con l'ingresso dei democratici
popolari nella maggioranza, uno schemino che potevi anche tirare in
ballo con questo consuntivo (non lo hai fatto), ma mi tiri in ballo
le linee programmatiche che sono state discusse ieri! Non mi pare
che questo sia un paragone che si possa fare.
Tu stesso hai riconosciuto che quel documento rappresentava una
svolta e allora vuol dire che questa Giunta è una cosa diversa
dalla Giunta di ieri, anche se presenta tutta una serie di
caratteri di continuità rispetto alla precedente; ma continuità non
significa staticità. Nella continuità ci può essere il progresso e
io credo che ci sarà il progresso. La mia presenza in questa
maggioranza ha anche questo significato, se mi perdoni
l'immodestia.
PRESIDENTE:
La parola all'Assessore alla Sanità e
Assistenza Sociale Rollandin che effettua il suo primo intervento;
ne ha facoltà.
ROLLANDIN - (U.V.) -
Avendo ascoltato gli interventi, in
particolare quello di Riccarand, volevo fare solo due brevissime
considerazioni, che non entrano nel merito di quanto ha già detto e
diramato. Mi riferisco ai raffronti che vengono fatti su quanto la
Regione riceve rispetto alle spese che deve sostenere. E' un
raffronto che non sta in piedi, perchè in tutti i settori di
competenza che la Regione ha, è sempre penalizzata da un dato di
fatto: che, in generale, come politica, si cerca di prevenire
piuttosto che sanare. Mi spiego: nelle quote che la Regione Valle
d'Aosta ha assegnato ai consultori, si fa il calcolo della
mortalità infantile.
Più sono i morti più sono i soldi. Allora, se io cerco di
organizzarmi per fare un'azione preventiva, sono penalizzato,
perchè l'anno dopo non ho più i soldi.
Incendi: si fa in proporzione della superficie di bosco
bruciata; più sono le aree bruciate più soldi arrivano. Allora,
seguendo il tuo ragionamento diamo fuoco, così abbiamo i soldi!
Il tuo errore di fondo è nel calcolo del dieci. Quando tu mi
dici 11-12/10 mi devi spiegare come facciamo a comporre il dieci,
perchè il tuo dieci è falso, è un errore in quanto la spesa storica
accertata per le Regioni non è mai stata equiparata, perchè tutti
gli anni, come si sta dimostrando anche quest'anno, i deficit si
ripianano. Si dice: benissimo, lo Stato copre tutti i morti.
Morale: chi ha speso, non importa con quale criterio, è sempre a
posto. Ti porto un esempio: i Comuni della nostra Regione in
generale, si tenevano al pareggio, morale: fregatura solenne, tutti
penalizzati, gli altri deficit lo Stato li ha ripianati i nostri
no. Di esempi di questo tipo per comporre dieci ce ne sono a iosa.
Stesso discorso per la difesa del suolo e dell'ambiente. che cosa
si guarda? Non si guardano le difficoltà oggettive della nostra
Regione, si guarda quante sono state le frane e i disastri. Se sono
stati pochi allora meritiamo poco. Questo è accertabile.
Allora, se noi studiamo questi calcoli - stessa cosa si può fare
per le valanghe, ecc. - se il discorso viene visto sotto questi
parametri è dimostrato che noi non abbiamo quanto ci spetta; non
gli 11 o 12/10 come tu, con questi numeri crudi vorresti farci
credere, perchè le cose bisogna vederle al momento della
composizione della spesa normale, però a questo punto viene fuori
in modo palese che quanto tu stai dicendo è assolutamente
falso.
PRESIDENTE:
La parola al Consigliere Mafrica; ne ha
facoltà.
MAFRICA - (P.C.I.) -
Voglio ribadire due concetti: il
primo è sulle discussioni che facciamo in quest'aula e sul peso che
hanno. Devo dire che non mi è piaciuta la dichiarazione del
Presidente della Giunta in occasione della decurtazione dei 2/10
rispetto alle critiche che noi avevamo già anticipato sulla
incapacità di spesa della Regione. Non mi è piaciuta non perchè il
Presidente della Giunta non abbia il diritto di contestare le
affermazioni, ma perchè è stata aprioristica: "se lo dice
l'opposizione è assurdo". Questo è il ragionamento. A parte che il
Presidente della Giunta ieri, come oggi, non assiste a delle parti
interessanti del dibattito, secondo me è un segno che non va nella
direzione del programma, in cui si diceva che i rapporti tra
opposizione e maggioranza dovevano essere riferiti ad un possibile
miglioramento del dibattito, della qualità del confronto.
Allora ci tengo a ribadire che le osservazioni che noi abbiamo
fatto in sede di bilancio di previsione 1982, in sede di
anticipazione di cassa di 120 miliardi e in tema di previsione di
bilancio 1983 erano corrette e vengono, man mano, dimostrate dai
fatti.
Nel 1982 noi avevamo detto che il bilancio era sottostimato
perchè c'era una entrata in ritardo sul riparto fiscale che avrebbe
dovuto venire. Dobbiamo dire che, contrariamente a quanto
affermavano altri che non credevano ala possibilità che lo Stato
desse il riparto 1981, oggi come oggi, l'Assessore Martin mi può
smentire, tutti gli arretrati sono arrivati. Invece che gravare,
per esempio, nella parte entrata dell'82, graveranno in quella
dell'83. Ma questo dato di fatto, cioè che c'erano delle somme per
arretrati del riparto 1982 da incamerare, era un dato vero. Quando
si discuteva dell'anticipazione della finanziaria per 120 miliardi,
noi dicevamo che la Giunta, in due mesi, non avrebbe potuto
impegnare 120 miliardi: infatti non li ha impegnati.
Nel 1982, a chiarimento di quanto ho detto prima, anche per
l'Assessore Faval che, forse, ha frainteso, c'è una differenza fra
l'avanzo di competenza, la discordanza di impegno e i residui
passivi. Ci sono 49 miliardi di differenza fra la previsione
iniziale e le somme impegnate; ci sono 157 miliardi di residui
passivi. Non è che come Valle d'Aosta siamo in una percentuale così
lontana dagli altri; questo è il fatto che voglio sottolineare.
Aggiungo un elemento sulla capacità di spesa: quest'anno la
capacità di spesa è diminuita rispetto all'anno precedente. Il
ragionamento quindi che noi facciamo è il seguente: che per un
determinato periodo si è utilizzata la lentezza nel pagamento da
parte dello Stato per mascherare quella che invece è una incapacità
di operare a livello di Giunta regionale.
L'Assessore Martin pochi giorni prima che venisse la notizia del
taglio aveva affermato che per quello che riguarda il 1983 in
pratica, lo Stato è in regola. Infatti lo Stato ha versato 144
miliardi, prima tranche del riparto per l'83, ha versato 94
miliardi di riparto per l'arretrato, complessivamente la Regione ha
già avuto dallo Stato buona parte delle entrate del 1983. Poi c'è
stata la mai sufficientemente criticata decisione del taglio dei
2/10 che abbiamo discusso ieri, ma da questo punto di vista non
credo che si possa accusare, far ricadere sul Governo la
responsabilità di una incapacità di spesa che è della Giunta
regionale.
La Giunta regionale aveva 448 miliardi a disposizione, ne ha
impegnati 380. Certamente rispetto all'anno prima, quando avevamo
un bilancio molto inferiore, c'è stato un impegno in valore
assoluto rilevante. Però non si è stati in grado di impegnare tutte
le cifre che erano a disposizione. Ribadisco che anche quest'anno,
al 31 agosto del 1983, in cassa c'erano 36 miliardi, c'era stato da
parte dello Stato il rispetto dei pagamenti per gli arretrati di
riparto e per le quote del 1983; quindi io credo che il problema
che noi sottolineamo è quello di arrivare ad una migliore capacità
di impegno e di pagamento da parte dell'esecutivo regionale. Questo
è il punto che vogliamo sottolineare.
Noi pensiamo che uno degli elementi sia quello di avere dei
progetti, e su questo non mi sono state fatte delle contestazioni,
e che il secondo sia quello di una migliore utilizzazione della
macchina regionale. Se la macchina regionale è impostata per
seguire quella trafila dei mandati di pagamento così frammentari e
dispersivi, probabilmente non può essere utilizzata per spendere,
meglio le risorse che la nostra Regione ha a disposizione.
Avevo fatto una ulteriore proposta, che credo meriti di essere
discussa, che è quella di attivare le energie intellettuali, le
competenze che sono presenti nella nostra Regione. Non credo che
tutto sia risolvibile così semplicemente facendo una serie di
uffici, ma una struttura, in qualche modo collegata al potere
regionale, che utilizzi ai fini della ricerca le competenze e le
energie intellettuali che qui ci sono, secondo noi è un obiettivo
da perseguire. Potrà essere anche una struttura autonoma, se si
vuole evitare l'appesantimento della macchina burocratica, ma io
credo che ci si debba porre questo obiettivo, perchè per avere una
iniziativa politica adeguata alle necessità della crisi occorre
prima di tutto avere dei dati di conoscenza, poi dei progetti e poi
avere una macchina amministrativa capace di spenderli. Quindi noi
non concordiamo con altri interventi dell'opposizione che ritengono
eccessive le entrate della nostra Regione: noi riteniamo che le
entrate della nostra Regione siano adeguate ad una serie di diritti
che storicamente si sono affermati.
Riteniamo invece che si siano, in questi anni, persi numerosi
autobus, se posso usare questa espressione. Avevamo 140 miliardi di
arretrati, li abbiamo utilizzati senza cambiare il funzionamento
della macchina regionale; se non riusciremo a spuntare la battaglia
per il riparto, avremo nei prossimi anni una quantità di risorse a
disposizione che sarà più o meno sufficiente soltanto per quella
che è la normale amministrazione. Se noi quei 140 miliardi che
abbiamo avuto in più perchè era un arretrato, durante questi anni,
li avessimo utilizzati diversamente invece di non riuscire ad
impegnare neppure tutte le somme disponibili, probabilmente avremmo
potuto creare, attraverso investimenti, maggiore occupazione e
migliori servizi sociali.
La nostra critica quindi che ci porta ad un voto negativo su
questo bilancio consuntivo è di tipo politico, è riferita al modo
con cui sinora si è speso, si è utilizzato la struttura
regionale.
Siamo sempre fiduciosi che le cose possano cambiare, ma se
dobbiamo dare un giudizio su quello che è accaduto nel 1982
dobbiamo dire che la Regione Valle d'Aosta non è riuscita ad
utilizzare le risorse che aveva a disposizione e le ha utilizzate
in modo frammentario e dispersivo.
Si dà atto che alle ore 19,07 assume la Presidenza il Presidente
Bondaz.
PRESIDENTE:
Credo che la discussione generale possa
intendersi finita. Se nessuno chiede la parola passerei ala lettura
dell'articolato.
Ha chiesto di parare il consigliere Riccarand; ne ha
facoltà.
RICCARAND - (N.S.) -
Chiedo la parola per due brevi
osservazioni sulle affermazioni del Consigliere De Grandis e
dell'Assessore Rollandin.
Il Consigliere De Grandis diceva che non è corretto confrontare
il rendiconto 1982 con le linee programmatiche discusse questa
mattina. Infatti io non ho fatto assolutamente quel tipo di
confronto, non avrebbe alcun significato. Quello che ho detto è che
dalla discussione del rendiconto '82, dai dati che emergono da
questo rendiconto, noi dobbiamo trarre delle conclusioni anche
rispetto alla discussione che abbiamo fatto questa mattina rispetto
alle scelte di governo che si fa.
Rispetto a quello che ha detto l'Assessore Rollandin io non ho
ben capito il suo ragionamento. Credo però che non si possano fare
dei raffronti, fra l'ordinamento finanziario della Valle d'Aosta e
la situazione delle altre Regioni a statuto ordinario o dei Comuni.
Si tratta di situazioni completamente diverse. Può darsi, anzi sarà
probabilmente vero, che la Regione Valle d'Aosta, su tutta una
serie di leggi di settore, venga a prendere meno di quanto può
prendere la Regione Piemonte ad esempio, o la Regione Calabria, o
la Regione Campania o il Comune di Napoli, ecc. La differenza
sostanziale, fondamentale, è però che mentre le altre Regioni e gli
altri Comuni prendono solo quello e poco più, la Regione Valle
d'Aosta prende quello più i 9/10. Il che mi sembra che faccia una
bella differenza. E' questo che l'Assessore Rollandin non capisce,
perchè io dico che noi arriviamo ai 12/10. La cosa è semplicissima,
perchè se oltre a ricevere dallo Stato i 9/10 di quasi tutte le
imposte e le tasse che i cittadini valdostani versano allo Stato,
riceviamo anche i finanziamenti di tutte le leggi per settore...
INTERRUZIONE... parla pure, ma io mi riferisco alla nostra
situazione. Se tu cambi continuamente discorso, tu divaghi da
quello che è il tema centrale.
Il problema è di mettere a fuoco se quella situazione dei 9/10 è
una situazione equa oppure se è una situazione che dà una
situazione privilegiata alla Valle d'Aosta; oppure se è la
situazione dei 7/10 la più equilibrata. Non è questione di
masochismo, è questione di avere una concezione autonomistica un
pochino più corretta.
Il Consigliere Tamone diceva che noi nello Stato italiano non
vogliamo starci: è una scelta legittima. Io non ho nessun motivo di
particolare affezione per lo Stato italiano e posso anche
condividere, ma non è questo il problema. Però se non si vuole
stare all'interno di uno Stato, non si può neanche pretendere di
essere assistiti, di essere posti in una condizione privilegiata da
questo Stato. Mi permetti che questo è assurdo.
PRESIDENTE:
La parola all'Assessore Martin, ne ha
facoltà.
MARTIN - (Fédération D.P. - U.V.P.) -
Sarò telegrafico.
Il discorso ci ha portato molto lontani, ci ha portato a
discussioni già fatte ieri e questa mattina, soprattutto perchè al
Consigliere Riccarand ha già risposto molto bene il Consigliere De
Grandis, che mi ha preceduto. Però è necessario dire due cose: al
Consigliere Mafrica che diceva che, praticamente, non abbiamo più
da percepire degli arretrati per quanto riguarda l'81 e l'82, devo
dire che non è vero. In effetti, dobbiamo percepire ancora alcune
quote dell'81 e dell'82, che si riferiscono in particolare all'art.
6, le quote versate fuori Valle, cioè la ritenuta alla fonte e le
imposte sugli interessi bancari versate fuori della Regione.
Al Consigliere Riccarand, il quale ha fatto un'analisi sulle
capacità di spesa, ossia ha detto che la capacità di spesa è stata
grande per le spese correnti e molto minore per gli investimenti,
direi che è la conseguenza logica della situazione di cassa che
avevamo nel 1982. In quel momento, per un certo periodo, mancavano
fisicamente i soldi in cassa, quindi evidentemente le spese
correnti, cioè gli stipendi (professori delle scuole, forestali,
ecc.) venivano pagate, mentre venivano ritardati certi pagamenti,
che erano invece le spese di investimento. Questa è la spiegazione
a questa minore capacità di spesa per gli investimenti rispetto
alle spese correnti.. E' normale che ci sia questa situazione.
PRESIDENTE:
Credo che la discussione generale sia chiusa,
per cui metto in votazione il D.L. n° 2 articolo per articolo.
Do lettura dell'articolo l:
ART. 1
Approvazione del rendiconto generale situazioni: di cassa,
finanziaria e patrimoniale
Il rendiconto generale della Regione Autonoma della Valle
d'Aosta per l'esercizio finanziario 1982 è approvato nelle singole
risultanze e nelle risultanze riassuntive finali del presente
articolo e degli articoli successivi:
SITUAZIONE DI CASSA
-
Deficit di cassa alla chiusura dell'esercizio 1981 £
9.772.532.103
-
Riscossioni nello esercizio 1982 £ 280.420.006.485
Differenza risultante £ 270.647.474.382
-
Pagamenti nell'esercizio 1982 £ 296.065.671.662
Deficit di cassa al 31.12.1982 £ 25.418.197.280
SITUAZIONE FINANZIARIA
-
Deficit di cassa al 31.12.1982 £ 25.418.197.280
-
Residui attivi al 31.12.1982 £ 237.884.037.336
-
Totale dell'attivo al 31.12.1982 £ 212.465.840.056
-
Residui passivi al 31.12.1982 £ 157.877.294.269
Avanzo di amministrazione al 31.12.1982 £
54.588.545.787
SITUAZIONE PATRIMONIALE
-
Attivo netto di inventario al 31.12. 1981 £
13.694.947.475
-
Variazioni attive nell'esercizio 1982 in aumento
dell'attivo £ 221.891.509.577
in diminuzione del passivo £ 76.070.218.561
£ 297.961.728.136
TOTALE £ 311.656.675.613
-
Variazioni passive nell'esercizio 1982 in diminuzione
dell'attivo £ 12.076.805.168
in aumento del passivo £ 166.504.167.098
£ 178.580.972.266
Attivo netto di inventario al 31.12.1982 £
133.075.703.347
PRESIDENTE:
Metto in votazione l'art. 1:
ESITO DELLA VOTAZIONE
Presenti 31
Votanti 28
Astenuti 3 (Aloisi, Baldassarre, Berti)
Favorevoli 23
Contrari 5
Il Consiglio approva
PRESIDENTE:
Do lettura dell'art. 2:
ART. 2
Gestione di competenza: entrate
Le entrate derivanti da tributi propri, gettito tributi
erariali o quote di esso devolute, da contributi e assegnazioni
dello Stato ed in genere da trasferimento di fondi statali, rendite
patrimoniali, utili di enti o aziende regionali, alienazioni di
beni patrimoniali, da accensione di mutui e altre operazioni
creditizie e per contabilità speciali, accertate nell'esercizio
finanziario 1982 per la competenza propria dell'esercizio stesso,
sono riassunte ed accertate in: £ 448.039.192.330
delle quali:
-
riscosse £ 228.228.629.779
-
rimaste da riscuotere £ 219.810.562.551
PRESIDENTE:
Metto in approvazione l'articolo 2:
ESITO DELLA VOTAZIONE
Presenti 31
Votanti 28
Astenuti 3 (Aloisi, Baldassarre, Berti)
Favorevoli 23
Contrari 5
-Il Consiglio approva-
PRESIDENTE:
Do lettura dell'art. 3:
ART. 3
Gestione di competenza: spese
Le spese correnti, di investimento e per rimborso di mutui e
prestiti e per contabilità speciali della Regione, accertate
nell'esercizio finanziario 1982 per la competenza propria
dell'esercizio stesso, sono riassunte ed accertate in £
379.682.163.915 delle quali:
- pagate £ 232.802.032.654
- rimaste da pagare £ 146.880.131.261
PRESIDENTE:
Metto in votazione l'art. 3:
ESITO DELLA VOTAZIONE
Presenti 31
Votanti 28
Astenuti 3 (Aloisi, Baldassarre, Berti)
Favorevoli 23
Contrari 5
Il Consiglio approva.
-
PRESIDENTE:
Do lettura dell'art. 4:
ART. 4
Gestione di competenza: riassunto entrate e spese
E' approvato il seguente riassunto generale delle entrate e
delle spese di competenza dell'esercizio finanziario 1982
-
Entrate £ 448.039.192.330
-
Spese £ 379.682.163.915
Avanzo della gestione di competenza dell'esercizio 1982 £
68.357.028.415
PRESIDENTE:
Metto in votazione l'articolo 4:
ESITO DELLA VOTAZIONE
Presenti 31
Votanti 28
Astenuti 3 (Aloisi, Baldassarre, Berti)
Favorevoli 23
Contrari 5
- Il Consiglio approva -
PRESIDENTE:
Do lettura dell'art. 5:
ART. 5
Residui attivi alla chiusura dell'esercizio
finanziario
I residui attivi accertati alla chiusura dell'esercizio
finanziario 1982 sono riassunti ed approvati in complessive £
237.884.037.336 come segue:
-
Residui attivi iscritti in conto esercizi precedenti in
carico all'inizio dell'esercizio
£ 70.444.406.887
-
minori accertamenti in conto residui attivi degli esercizi
precedenti
£ 179.555.396
Differenza £ 70.264.851.491
-
residui attivi - riscossi £ 52.191.376.706
-
residui attivi degli esercizi precedenti rimasti da
riscuotere al 31.12.1982
£ 18.073.474.785
-
residui attivi accertati in conto esercizio 1982 (art.
2)
£ 219.810.562.551
Totale residui attivi al 31.12.1982 £ 237.884.037.336
PRESIDENTE:
Metto in approvazione l'articolo 5:
ESITO DELLA VOTAZIONE
Presenti 31
Votanti 28
Astenuti 3 (Aloisi, Baldassarre, Berti)
Favorevoli 23
Contrari 5
- Il Consiglio approva -
PRESIDENTE:
Do lettura dell'art. 6:
ART. 6
Residui passivi alla chiusura dell'esercizio
finanziario
I residui passivi accertati alla chiusura dell'esercizio
finanziario 1982 sono riassunti ed approvati in complessive £
157.877.294.269 come segue:
-
residui passivi iscritti in conto esercizi precedenti in
carico all'inizio dell'esercizio
£ 86.127.378.739
-
residui passivi pagati
£ 63.263.639.008
Differenza £ 22.863.739.731
-
residui passivi degli esercizi precedenti riconosciuti
insussistenti o perenti agli effetti amministrativi
£ 11.866.576.723
-
residui passivi degli esercizi precedenti rimasti da pagare
al 31.12.1982
£ 10.997.163.008
-
residui passivi accertati in conto esercizio 1982 (art.
3)
£ 146.880.131.261
Totale residui passivi al 31.12.1982 £
157.877.294.269
PRESIDENTE:
Metto in votazione l'articolo 6:
ESITO DELLA VOTAZIONE
Presenti 31
Votanti 28
Astenuti3 (Aloisi, Baldassarre, Berti)
Favorevoli 23
Contrari 5
- Il Consiglio approva -
PRESIDENTE:
Do lettura dell'art. 7:
ART. 7
Situazione finanziaria
E' accertato ed approvato nell'ammontare di £ 54.588.545.787
l'avanzo di amministrazione alla chiusura dell'esercizio
finanziario 1982, risultante come segue:
Variazioni migliorative miglioramento della gestione dei
residui passivi (art. 6)
£ 11.866.576.723
Variazioni peggiorative disavanzo esercizi precedenti
£ 25.455.503.955
peggioramento della gestione dei residui attivi (art.
5)
£ 179.555.396
-
miglioramento della gestione di competenza (art. 4)
£ 68.357.028.415
Avanzo di amministrazione alla chiusura dell'esercizio
1982
£ 54.588.545.787
PRESIDENTE:
Metto in votazione l'art. 7:
ESITO DELLA VOTAZIONE
Presenti 31
Votanti 28
Astenuti 3 (Aloisi, Baldassarre, Berti)
Favorevoli 23
Contrari 5
- Il Consiglio approva -
PRESIDENTE:
Do lettura dell'art. 8:
ART. 8
Situazione patrimoniale
La consistenza patrimoniale alla data del 31.12.1982 (art. 1)
è approvata nelle seguenti risultanze riassuntive finali:
ATTIVO
Beni immobili £ 58.740.470.873
Beni mobili £ 9.067.808.643
crediti diversi £ 265.446.893.011
£ 333.255.172.527 PASSIVO
Mutui passivi £ 16.883.977.631
Debiti diversi £ 183.295.491.549
£ 200.179.469.180
Attivo netto patrimoniale al 31.12.1982 £
133.075.703.347
PRESIDENTE:
Metto in votazione l'art. 8:
ESITO DELLA VOTAZIONE
Presenti 31
Votanti 28
Astenuti 3 (Aloisi, Baldassarre, Berti)
Favorevoli 23
Contrari 5
- Il Consiglio approva -
PRESIDENTE:
Do lettura dell'art. 9:
ART. 9
Ai sensi dell'art. 39 della legge regionale 7.12.1979, n. 68,
sono convalidati i prelievi di complessive Lire 2.422.264.000= dal
cap. 50800 "Fondo di riserva per le spese impreviste", come da
sottoelencati provvedimenti della Giunta regionale:
n. 1276 in data 17 marzo 1982; n. 1592 in data 2 aprile 1982;
n. 2808 in data 28 maggio 1982; n. 2546 in data 14 maggio
1982;
n. 3917 in data 23 luglio 1982; n. 4563 in data 3 settembre
1982; n. 4680 in data 10 settembre 1982; n. 4886 in data 16
settembre 1982; n. 5368 in data 8 ottobre 1982; n. 5464 in data 15
ottobre 1982; n. 5888 in data 5 novembre 1982; n. 6616 in data 3
dicembre 1982;
nn. 7252, 7347 e 7418 in data 31 dicembre 1982.
PRESIDENTE:
Metto in votazione l'arti colo 9:
ESITO DELLA VOTAZIONE
Presenti 31
Votanti 28
Astenuti 3 (Aloisi, Baldassarre, Berti)
Favorevoli 23
Contrari 5
- Il Consiglio approva -
PRESIDENTE:
Do lettura dell'art. 10:
ART. 10
La presente legge è dichiarata urgente ai sensi del 3° comma
dell'art. 31 dello Statuto Speciale ed entrerà in vigore il giorno
successivo a quello della sua pubblicazione nel Bollettino
Ufficiale della Regione.
E' fatto obbligo a chiunque spetti di osservarla e di farla
osservare come legge della Regione Autonoma della Valle
d'Aosta.
PRESIDENTE:
Metto in votazione l'art. 10:
ESITO DELLA VOTAZIONE
Presenti 31
Votanti 28
Astenuti 3 (Aloisi, Baldassarre, Berti)
Maggioranza 18
Favorevoli 23
Contrari 5
- Il Consiglio approva -
PRESIDENTE:
La parola al Consigliere Riccarand; ne ha
facoltà.
RICCARAND - (N.S.) -
Vorrei motivare il voto favorevole
al D.L. Non sono emerse nel lavoro di revisione dei conti delle
osservazioni e delle obiezioni in merito all'articolato, nel merito
della contabilità sulla revisione dei conti. Noi siamo chiamati ad
esprimerci rispetto ad un articolato. Personalmente, non ho degli
emendamenti e delle proposte di modifica da fare a questo
rendiconto; ritengo che fotografi bene una situazione su cui io dò
un giudizio negativo e quindi esprimo un parere favorevole.
PRESIDENTE:
La parola al Consigliere Aloisi; ne ha
facoltà.
ALOISI - (M.S.I.) -
Per dichiarazione di voto. Volevo
motivare la mia astensione: siccome sono solo due mesi che sono
Consigliere regionale, non ritengo di dare oggi una valutazione in
campo finanziario. Questa è la motivazione per cui mi astengo su
questo disegno di legge..
PRESIDENTE:
La parola al Consigliere Berti; ne ha
facoltà.
BERTI - (Art. e Comm. valdostani) -
Pur essendo un
documento tecnico ed elaborato dai tecnici, sempre su indicazione
politica comunque, non lo condivido in quanto rispecchia il solito
Bilancio di tutti gli anni; mi asterrò per coerenza, poichè in
quella occasione io mi ero astenuto, tanto più che i fondi che si
dovevano investire (soprattutto mi riferisco alla formazione
professionale) e che provenivano sia dallo Stato che dalla Cee,
vengono portati da un anno all'altro senza spenderli. Io vorrei
chiedere alla Giunta che, con la prossima stesura del bilancio, ci
sia una volontà politica di spendere questi soldi, perché è inutile
che presentiamo dei documenti programmatici se poi i soldi
rimangono in bilancio e vengono portati a residuo di anno in
anno.
Per questi motivi io mi astengo.
PRESIDENTE:
La parola al Consigliere Mafrica; ne ha
facoltà.
MAFRICA - (P.C.I.) -
Visto che dobbiamo criticare la
gestione politica che scaturisce da questi numeri, noi riteniamo
che non si possa distinguere tra giudizio tecnico e giudizio
politico; riteniamo il giudizio politico prevalente, quindi votiamo
contro il consuntivo.
Testimoniamo che i numeri sono giusti, però non ci piace come si
è arrivati a questi numeri.
PRESIDENTE:
La parola al Consigliere Torrione; ne ha
facoltà.
TORRIONE - (P.S.I.) -
Noi ribadiamo che voteremo a favore
del D.L. per i motivi che ho già espresso nel precedente intervento
e per coerenza di carattere politico: il rendiconto si riferisce ad
un momento in cui il P.S.I. aveva individuato la linea di
appartenere alla maggioranza e quindi di condividerne le
responsabilità. Credo che questo chiuda anche una fase, per quello
che ci riguarda, di carattere politico. D'altra parte il documento,
al di là delle considerazioni che sono state fatte, è puramente
contabile.
Non ho condiviso alcune affermazioni (non intendo riaprire una
discussione), che ho trovato addirittura provocatorie,
dell'Assessore Faval perchè era più giusto intervenire ieri quando
abbiamo trattato questo argomento che non ritornarvi oggi. Noi non
abbiamo parlato né di privilegi, né di diritti violati; noi abbiamo
tenuto un atteggiamento coerente con quella che è stata la
decisione del partito nel momento in cui si è discusso il problema
del riparto.
In quella sede avevamo detto, per una serie di considerazioni
che non sto a ripetere, che noi eravamo favorevoli ai 7/10; credo
sia più coerente rimanere legati, forse sbagliando, ad una
impostazione che avevamo cioè che questi 7/10, con l'attuale
situazione del Paese, non erano congrui e venivano a ledere i
diritti della Valle d'Aosta.
Avremo comunque la possibilità di ritornare su questo argomento,
perchè, ripeto, l'argomento non riguarda solo un problema che tocca
da vicino il discorso dell'autonomia finanziaria della Regione, ma
riguarda anche un modo di concepire l'autonomia valdostana. Io
spero, e mi auguro, che in quest'aula noi avremo ancora là
possibilità di un confronto serrato, perchè riteniamo che le nostre
posizioni debbano essere giustamente confrontate con quelle che
sono emerse come linee di tendenza che non ci trovano
consenzienti.
PRESIDENTE:
La parola al Consigliere Baldassarre; ne ha
facoltà.
BALDASSARRE - (P.S.D.I.) -
Anche se in Commissione ho
espresso un parere favorevole, trattandosi di un documento
contabile tecnico importantissimo, le mie perplessità politiche
sono enormi, per cui ecco il motivo della mia astensione.
Vorrei solo precisare all'Assessore Faval che questo Stato che
lui continua a criticare per le numerose amnistie (l'ultima quella
presentata dal compagno Nicolazzi), questo Stato, dicevo, non
bisogna criticarlo troppo perchè anche questa Giunta è nelle stesse
condizioni del governo italiano, perché non è capace di
spendere.
PRESIDENTE:
Se nessun altro chiede la parola per
dichiarazione di voto, possiamo passare alla votazione segreta.
VOTAZIONE SEGRETA
ESITO DELLA VOTAZIONE
Votazione nulla.
PRESIDENTE:
Signori Consiglieri, dobbiamo ripetere a
votazione segreta.
II^ VOTAZIONE SEGRETA
ESITO DELLA VOTAZIONE
Presenti 27
Votanti 24
Astenuti 3 (Aloisi, Baldassarre, Berti)
Favorevoli 19
Contrari 5
- Il Consiglio approva -
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK