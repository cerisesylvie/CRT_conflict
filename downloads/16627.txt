Consiglio Regionale della Valle d'Aosta - Oggetto del Consiglio n. 3044 del 25 marzo 1998 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
COOPERAZIONE
Precedente
Successivo
Resoconto integrale del dibattito dell'aula
Oggetto del Consiglio n. 3044 del 25 marzo 1998 - Resoconto
SEDUTA POMERIDIANA DEL 25 MARZO 1998
OGGETTO N. 3044/X Disegno di legge: "Testo unico in materia di
cooperazione".
Titolo I Oggetto
Articolo 1 (Finalità)
1. La Regione, in conformità all'articolo 45 della Costituzione,
favorisce, anche con opportuni incentivi, la formazione e lo
sviluppo del movimento cooperativo e mutualistico nell'ambito del
territorio della Regione e ne assicura, con gli opportuni
controlli, il carattere e le finalità.
2. Ai fini di cui al comma 1, la presente legge:
a) disciplina l'esercizio delle funzioni amministrative in
materia di vigilanza e di tutela sulle società cooperative, sui
loro consorzi e sugli altri enti mutualistici, trasferite alla
Regione con la legge 16 maggio 1978, n. 196 (Norme di attuazione
dello statuto speciale della Valle d'Aosta) e dà attuazione alla
legge 31 gennaio 1992, n. 59 (Nuove norme in materia di società
cooperative);
b) detta norme di attuazione della legge 8 novembre 1991, n. 381
(Disciplina delle cooperative sociali);
c) disciplina gli interventi finalizzati alla promozione, al
sostegno e al consolidamento del movimento cooperativo.
Articolo 2 (Caratteri degli enti cooperativi)
1. Sono società cooperative e società di mutuo soccorso quelle
che, nel rispetto delle regole giuridiche previste dalla
legislazione vigente per la costituzione e il funzionamento delle
stesse, perseguono effettivamente uno scopo mutualistico
consistente nel fornire beni o servizi o occasioni di lavoro
direttamente ai propri soci.
2. Ai fini della presente legge, i consorzi di cooperative, le
piccole società cooperative di cui all'articolo 21 della legge 7
agosto 1997, n. 266 (Interventi per l'economia), e, fatto salvo
quanto disposto da leggi speciali, gli enti mutualistici di cui
all'articolo 2512 del codice civile, sono parificati, qualora
perseguano effettivamente la finalità di cui al comma 1, alle
società cooperative.
Titolo II Vigilanza e tutela
Capo I Registro regionale degli enti cooperativi
Articolo 3 (Regime delle iscrizioni)
1. Gli enti cooperativi di cui all'articolo 2, legalmente
costituiti e aventi la propria sede legale nel territorio della
Regione, possono chiedere l'iscrizione all'apposito registro
regionale degli enti cooperativi, tenuto dalla Regione ed istituito
presso la struttura regionale competente in materia di cooperazione
dell'assessorato regionale competente in materia di industria, di
seguito denominata struttura competente.
2. Il registro è pubblico ed è tenuto distintamente per sezioni
a seconda della diversa natura ed attività degli enti, e
precisamente:
a) sezione prima: cooperazione di consumo;
b) sezione seconda: cooperazione di produzione e lavoro;
c) sezione terza: cooperazione agricola;
d) sezione quarta: cooperazione edilizia;
e) sezione quinta: cooperazione di trasporto;
f) sezione sesta: cooperazione della pesca;
g) sezione settima: cooperazione mista;
h) sezione ottava: cooperazione sociale;
i) sezione nona: società di mutuo soccorso ed enti mutualistici
di cui all'articolo 2512 del codice civile.
3. Le cooperative sociali, oltre che nella sezione per le
medesime specificatamente prevista, sono comprese anche nella
sezione cui direttamente afferisce l'attività da esse svolta.
Articolo 4 (Effetti dell'iscrizione)
1. L'iscrizione al registro regionale degli enti cooperativi
sostituisce ad ogni effetto giuridico quella al registro
prefettizio di cui al regio decreto 12 febbraio 1911, n. 278
(Approvazione del regolamento relativo alla concessione di appalti
a Società cooperative di produzione e lavoro e alla costituzione
dei Consorzi di cooperative per appalti di lavori pubblici) e al
decreto legislativo del Capo provvisorio dello Stato 14 dicembre
1947, n. 1577 (Provvedimenti per la cooperazione), e successive
modificazioni, e determina gli effetti di tali iscrizioni.
2. La mancanza d'iscrizione al registro determina, in conformità
all'articolo 16 del d.l.c.p.s. 1577/1947, e successive
modificazioni, l'esclusione dell'ente cooperativo da ogni
agevolazione tributaria o di qualsiasi altra natura disposta dalla
legislazione nazionale o da quella regionale.
Articolo 5 (Modalità per l'iscrizione al registro. Diniego e
ricorso)
1. L'iscrizione al registro regionale degli enti cooperativi ha
luogo su domanda degli enti medesimi ad avvenuta iscrizione al
registro delle imprese di cui all'articolo 2188 del codice
civile.
2. La domanda di cui al comma 1 dev'essere presentata, su
modelli appositamente predisposti, alla struttura competente,
unitamente alla seguente documentazione:
a) elenco nominativo dei soci, con l'indicazione della loro
attività professionale, del loro domicilio e dell'ammontare del
capitale sociale da loro sottoscritto e versato, recante in calce
la dichiarazione del legale rappresentante attestante la
sussistenza nei confronti di tutti i soci dei requisiti stabiliti
dalla legge e dall'atto costitutivo per l'appartenenza all'ente
cooperativo; per i consorzi, l'elenco dev'essere quello delle
singole cooperative con l'indicazione, per ciascuna di esse, della
sede legale, del legale rappresentante e dell'ammontare del
capitale sociale da loro sottoscritto e versato;
b) elenco nominativo degli amministratori, dei sindaci e dei
direttori in carica, con l'indicazione dei soggetti che hanno la
rappresentanza dell'ente e di quelli che in forza di mandato
generale hanno la firma sociale;
c) eventuale regolamento interno per l'applicazione dello
statuto sociale.
3. Qualora il numero dei soci dell'ente cooperativo sia
superiore a cento, la domanda d'iscrizione dev'essere corredata da
una dichiarazione, sottoscritta dal legale rappresentante e da uno
dei sindaci, attestante il numero dei soci distinti per categoria,
l'ammontare del capitale sociale, da loro sottoscritto e versato, e
la sussistenza nei confronti di tutti i soci dei requisiti
stabiliti dalla legge e dall'atto costitutivo per l'appartenenza
all'ente cooperativo.
4. L'iscrizione al registro è subordinata all'accertamento
dell'insussistenza, a carico degli amministratori, sindaci e
direttori degli enti cooperativi, delle cause di divieto, di
sospensione o di decadenza previste dalla legge 31 maggio 1965, n.
575 (Disposizioni contro la mafia), e successive modificazioni.
5. Il dirigente della struttura competente, verificata la
completezza della documentazione e la conformità della stessa alla
normativa vigente e all'atto costitutivo, dispone con proprio
provvedimento, entro sessanta giorni dalla data di presentazione
della domanda, l'iscrizione dell'ente cooperativo al registro.
6. In caso di documentazione incompleta o comunque
regolarizzabile, l'ente richiedente è invitato alla relativa
integrazione o regolarizzazione nel termine di sessanta giorni.
7. Se la documentazione incompleta non è integrata o se la
regolarizzazione non ha luogo nel termine di cui al comma 6, ovvero
se mancano comunque i requisiti previsti dalla normativa vigente,
l'iscrizione al registro è negata.
8. Il diniego di cui al comma 7 è disposto dal dirigente della
struttura competente con proprio provvedimento ed è comunicato
all'ente interessato con lettera raccomandata con avviso di
ricevimento entro trenta giorni dalla sua adozione.
9. Avverso il provvedimento di cui al comma 8 è possibile
esperire ricorso amministrativo alla Giunta regionale entro trenta
giorni dalla data di ricevimento della relativa comunicazione.
10. La Giunta regionale, sentita la commissione regionale per la
cooperazione di cui all'articolo 10, decide sul ricorso di cui al
comma 9 entro sessanta giorni dalla data di ricevimento del
medesimo.
Articolo 6 (Ordine cronologico e annotazioni)
1. L'esame delle domande di iscrizione al registro regionale
degli enti cooperativi ha luogo secondo l'ordine cronologico di
presentazione delle stesse.
2. Nell'ordine di cui al comma 1 ha luogo l'iscrizione, salvo
che non sussistano impedimenti istruttori che ostacolino l'esame
completo della pratica. In tali casi, l'iscrizione non conforme
all'ordine cronologico deve trovare adeguata giustificazione nella
presenza di necessari supplementi di istruttoria.
3. Il registro deve riportare per ogni ente cooperativo le
seguenti ulteriori informazioni:
a) la sede legale dell'ente cooperativo;
b) gli estremi dell'atto notarile di costituzione;
c) gli estremi del provvedimento di omologazione e di iscrizione
al registro delle imprese;
d) la sezione di appartenenza fra quelle indicate all'articolo
3, comma 2;
e) la durata della società;
f) il valore della quota sociale o delle azioni;
g) l'eventuale adesione ad uno degli enti ausiliari di cui
all'articolo 20;
h) gli estremi delle revisioni effettuate e dei provvedimenti
adottati;
i) gli estremi del provvedimento di cancellazione dal registro
delle imprese;
l) ogni altra annotazione utile.
Articolo 7 (Comunicazioni)
1. La struttura regionale competente alla tenuta del registro
delle imprese, al fine di consentire la regolare tenuta e
l'aggiornamento del registro regionale degli enti cooperativi, la
comunicazione al Ministero del lavoro e della previdenza sociale
delle annotazioni richieste dalle norme vigenti e l'espletamento
dell'attività di vigilanza di cui al Capo terzo, deve trasmettere
alla struttura competente ogni documentazione in suo possesso
relativa agli enti cooperativi di cui all'articolo 2.
2. Gli enti cooperativi non soggetti alle incombenze di cui al
decreto del Presidente della Repubblica 7 dicembre 1995, n. 581
(Regolamento di attuazione dell'articolo 8 della L. 29 dicembre
1993, n. 580, in materia di istituzione del registro delle imprese
di cui all'articolo 2188 del codice civile), sono tenuti, entro
trenta giorni dall'adozione degli atti, a comunicare direttamente
alla struttura competente la seguente documentazione:
a) l'atto costitutivo e le relative modificazioni, lo
scioglimento anticipato e la messa in liquidazione dell'ente
cooperativo;
b) le cariche sociali e le relative variazioni;
c) il bilancio o il rendiconto annuale, con le eventuali
relazioni accompagnatorie.
3. In qualsiasi momento la struttura competente può, qualora se
ne ravvisi l'opportunità, richiedere agli enti cooperativi di
trasmettere la documentazione di cui all'articolo 5, comma 2, lett.
a), ovvero di cui al comma 3 del medesimo articolo, aggiornata
all'ultimo giorno del mese che precede quello della richiesta.
Articolo 8 (Cancellazione dell'iscrizione al registro)
1. La cancellazione dal registro regionale degli enti
cooperativi è disposta dal dirigente della struttura competente con
proprio provvedimento, quando:
a) l'ente cessi, per qualunque ragione, la propria attività;
b) l'ente perda i requisiti necessari per l'iscrizione;
c) nell'ipotesi di cui all'articolo 19, comma 3.
2. Il provvedimento di cui al comma 1 dev'essere comunicato
all'ente cooperativo interessato con lettera raccomandata con
avviso di ricevimento entro trenta giorni dalla sua adozione. Gli
effetti decorrono dalla data di ricevimento della relativa
comunicazione.
3. Avverso il provvedimento di cui al comma 1 è possibile
esperire ricorso amministrativo alla Giunta regionale entro trenta
giorni dalla data di ricevimento della relativa comunicazione.
4. La Giunta regionale, sentita la commissione regionale per la
cooperazione di cui all'articolo 10, decide sul ricorso di cui al
comma 3 entro sessanta giorni dalla data di ricevimento del
medesimo.
5. L'ente cooperativo cancellato dal registro non può presentare
domanda per essere nuovamente iscritto a meno che non sia trascorso
un anno dalla cancellazione.
Articolo 9 (Pubblicità)
1. Le iscrizioni e le cancellazioni nonché ogni altra operazione
attinente al registro regionale degli enti cooperativi sono
comunicate all'ente cooperativo interessato e sono pubblicate per
estratto nel Bollettino ufficiale della Regione.
2. Le operazioni di cui al comma 1 sono comunicate, ad opera
della struttura competente, al Ministero del lavoro e della
previdenza sociale per le annotazioni richieste dalle norme
vigenti.
Capo II Commissione regionale per la cooperazione
Articolo 10 (Compiti della commissione regionale per la
cooperazione)
1. È istituita, presso la struttura competente, la commissione
regionale per la cooperazione.
2. La commissione di cui al comma 1 svolge i seguenti
compiti:
a) esprime pareri non vincolanti:
1) sui ricorsi alla Giunta regionale previsti negli articoli 5,
8, 33 e 34;
2) sulle domande di riconoscimento e sulla revoca dello stesso,
di cui all'articolo 21, commi 1 e 4;
3) sull'approvazione degli statuti e dei regolamenti di cui
all'articolo 29, comma 3;
4) sulle proposte di adozione dei provvedimenti previsti dagli
articoli 2540, 2543, 2544 e 2545 del codice civile;
5) sulla costituzione, sul riconoscimento e sullo scioglimento
dei consorzi di cooperative per pubblici appalti previsti dalla
legge 25 giugno 1909, n. 422 (Costituzione di consorzi di
cooperative per appalti di lavori pubblici), e dal r.d.
278/1911;
6) sull'adozione degli schemi di convenzione tipo tra le
cooperative sociali e loro consorzi e le amministrazioni pubbliche
di cui all'articolo 39;
7) su tutte le questioni per le quali il parere della
commissione sia prescritto da leggi o regolamenti ovvero sia
richiesto dalla Giunta regionale o da uno degli enti ausiliari di
cui all'articolo 20 o dal dirigente della struttura competente;
b) provvede alla raccolta e al coordinamento delle proposte di
intervento in materia di cooperazione;
c) formula proposte in ordine a ricerche, studi, rilevazioni ed
iniziative in materia di cooperazione.
Articolo 11 (Composizione della commissione)
1. La commissione regionale per la cooperazione è composta:
a) dal dirigente della struttura competente o da un suo
delegato, con funzioni di presidente;
b) dal dirigente della struttura regionale competente in materia
di cooperative sociali, o da un suo delegato;
c) da tre funzionari dei ruoli regionali, appartenenti almeno
alla settima qualifica funzionale, in servizio, rispettivamente,
presso la struttura regionale competente in materia di cooperative
agricole, la struttura regionale competente in materia di
cooperative edilizie e la struttura regionale competente in materia
di politiche del lavoro, o da loro delegati;
d) da un membro per ciascuno degli enti ausiliari di cui
all'articolo 20, designati dagli enti stessi, o da loro
delegati;
e) da rappresentanti degli enti cooperativi, in misura non
inferiore a cinque membri effettivi e cinque membri supplenti,
eletti dagli enti iscritti nel registro regionale degli enti
cooperativi.
2. Nelle ipotesi di cui all'articolo 10, comma 2, lett. a), n.
1), la commissione è presieduta dall'assessore regionale competente
in materia di industria.
3. Svolge le funzioni di segretario della commissione un
funzionario della struttura competente appartenente almeno alla
settima qualifica funzionale.
4. Ai componenti della commissione, con esclusione dei
dipendenti regionali, è corrisposto, per ogni giornata di seduta,
un compenso lordo pari a lire centomila.
Articolo 12 (Funzionamento della commissione)
1. La commissione regionale per la cooperazione è nominata
dall'assessore regionale competente in materia di industria, entro
trenta giorni dalla data di proclamazione dei risultati delle
elezioni dei rappresentanti delle società cooperative iscritte al
registro regionale degli enti cooperativi.
2. La commissione rimane in carica cinque anni e svolge le
proprie funzioni fino al suo rinnovo.
3. La commissione è convocata dal presidente o su richiesta di
almeno sei membri; per la validità delle sedute è necessaria la
presenza di almeno la metà più uno dei componenti. In caso di
mancanza del numero legale, il presidente convoca per la seconda
volta la commissione con il medesimo ordine del giorno. In tale
evenienza la seduta è valida quale che sia il numero dei membri
presenti. È ammessa la preventiva fissazione delle due sedute con
il primo atto di convocazione. La commissione decide, in ogni caso,
a maggioranza dei voti dei presenti. In caso di parità, prevale il
voto del presidente.
4. In caso di assenza per impedimento motivato dei componenti
effettivi rappresentanti gli enti cooperativi iscritti al registro,
partecipano alle sedute i membri supplenti. In caso di assenza per
impedimento motivato di uno degli altri membri della commissione,
questi possono farsi sostituire, tramite delega scritta, da persona
incaricata appartenente al medesimo ente.
5. In caso di mancato funzionamento della commissione,
l'assessore regionale competente in materia di industria ne dispone
lo scioglimento.
6. Le procedure per la ricostituzione della commissione sono
avviate nei trenta giorni successivi al provvedimento di
scioglimento.
Articolo 13 (Elezioni dei rappresentanti degli enti cooperativi
nella commissione)
1. Le elezioni per la designazione dei rappresentanti, effettivi
e supplenti, degli enti cooperativi iscritti al registro regionale
degli enti cooperativi sono indette dal Presidente della Giunta
regionale sessanta giorni prima della scadenza quinquennale e si
svolgono entro i trenta giorni successivi.
2. Con lo stesso provvedimento, il Presidente della Giunta
regionale stabilisce, sentiti gli enti ausiliari di cui
all'articolo 20, il numero dei rappresentanti, effettivi e
supplenti, che dev'essere eletto dagli enti cooperativi di ciascuna
sezione del registro, in modo che nella commissione le sezioni
medesime siano adeguatamente rappresentate.
3. Le elezioni si svolgono a scrutinio segreto nel luogo, nei
giorni, nelle ore e secondo le norme procedurali indicati dal
Presidente della Giunta regionale, sentiti gli enti ausiliari di
cui all'articolo 20.
Capo III Vigilanza
Articolo 14 (Revisioni ordinarie e straordinarie)
1. La vigilanza sugli enti cooperativi si esercita attraverso
revisioni ordinarie e straordinarie. La vigilanza sugli enti
mutualistici di cui all'articolo 2512 del codice civile è
esercitata con le medesime modalità, salvo quanto disposto da leggi
speciali.
2. Le revisioni ordinarie devono essere eseguite almeno una
volta ogni due anni.
3. Sono assoggettati a revisione ordinaria annuale:
a) gli enti cooperativi che hanno un fatturato superiore a lire
30 miliardi;
b) gli enti cooperativi che detengono partecipazioni di
controllo in società a responsabilità limitata o in società per
azioni;
c) gli enti cooperativi che possiedono riserve indivisibili
superiori a lire 3 miliardi;
d) gli enti cooperativi che raccolgono prestiti o conferimenti
di soci finanziatori superiori a lire 3 miliardi;
e) le società cooperative edilizie di abitazione ed i loro
consorzi iscritti all'albo nazionale di cui all'articolo 13 della
l. 59/1992;
f) le società cooperative sociali ed i loro consorzi.
4. La revisione straordinaria è eseguita con l'osservanza delle
disposizioni stabilite per le revisioni ordinarie ed è disposta,
qualora se ne ravvisi l'opportunità, dal dirigente della struttura
competente. Il dirigente, nel disporre la revisione straordinaria,
può indicare al revisore le particolari circostanze che devono
formare oggetto di accertamento.
5. Le revisioni ordinarie per gli enti cooperativi che non
aderiscono ad uno degli enti ausiliari di cui all'articolo 20 sono
disposte dal dirigente della struttura competente.
Articolo 15 (Oggetto della revisione ordinaria)
1. La revisione ordinaria ha lo scopo di accertare
principalmente:
a) l'esatta osservanza delle norme legislative, statutarie e
regolamentari e dei principi mutualistici;
b) la sussistenza dei requisiti richiesti dalla normativa
statale e regionale vigente per l'ottenimento delle agevolazioni
tributarie o di qualsiasi altra natura;
c) il regolare funzionamento contabile ed amministrativo
dell'ente cooperativo;
d) l'esatta impostazione tecnica ed il regolare svolgimento
delle attività specifiche promosse o assunte dall'ente;
e) la consistenza patrimoniale dell'ente cooperativo, lo stato
delle attività e delle passività e la situazione economica
emergente dai bilanci relativi agli esercizi revisionati.
2. La revisione ordinaria ha anche lo scopo di accertare
eventuali irregolarità e di prestare assistenza e consiglio agli
organi dell'ente cooperativo per il miglior perseguimento degli
scopi statutari e mutualistici.
Articolo 16 (Esecuzione delle revisioni)
1. Le revisioni ordinarie per gli enti cooperativi aderenti ad
uno degli enti ausiliari di cui all'articolo 20 sono eseguite dai
rispettivi enti mediante propri revisori, della cui idoneità morale
e tecnica rispondono, iscritti nell'elenco regionale di cui
all'articolo 17. Dette revisioni devono essere effettuate in
conformità ad apposito piano annuale predisposto entro il 31 marzo
di ogni anno in accordo con la struttura competente.
2. Su esplicita richiesta del dirigente della struttura
competente, anche ai fini della concessione dei contributi di cui
all'articolo 23, comma 1, gli enti ausiliari di cui all'articolo
20, con riferimento alle revisioni ordinarie di cui al comma 1,
sono tenuti a:
a) chiarire particolari circostanze emerse precedentemente alla
data di effettuazione della revisione;
b) effettuare, anche in data successiva alla consegna del
relativo verbale alla struttura competente, ogni eventuale
accertamento ispettivo suppletivo che venisse loro richiesto;
c) effettuare, qualora ne sia indicata l'opportunità, gli
accertamenti di adempimento all'eventuale atto di diffida disposto
ai sensi dell'articolo 19, comma 1, e conseguente ad irregolarità
accertate a seguito della revisione ordinaria. Detti accertamenti
devono essere effettuati allo scadere del termine dell'atto di
diffida.
3. Le revisioni straordinarie nonché quelle ordinarie per gli
enti cooperativi non aderenti ad alcuno degli enti ausiliari di cui
all'articolo 20 sono eseguite da revisori iscritti nell'elenco
regionale di cui all'articolo 17.
Articolo 17 (Elenco regionale dei revisori degli enti
cooperativi)
1. È istituito, presso la struttura competente, l'elenco
regionale dei revisori degli enti cooperativi.
2. Per ottenere l'iscrizione all'elenco di cui al comma 1, gli
interessati devono presentare apposita domanda alla struttura
competente.
3. La domanda dev'essere corredata dalla seguente
documentazione:
a) certificazione attestante:
1) il possesso della cittadinanza italiana;
2) l'iscrizione alle liste elettorali;
3) l'assenza di condanne, con sentenza passata in giudicato, per
reati finanziari o contro la pubblica amministrazione;
4) il possesso del diploma di scuola secondaria superiore;
5) la qualifica di revisore di società cooperative rilasciata
dal Ministero del lavoro e della previdenza sociale o da uno degli
enti ausiliari di cui all'articolo 20 purché riconosciuta dal
Ministero medesimo o dalla Regione;
b) certificazione attestante l'insussistenza delle cause di
divieto, di sospensione o di decadenza previste dalla l.
575/1965.
4. L'iscrizione all'elenco di cui al comma 1 è condizione
necessaria per l'effettuazione delle revisioni ordinarie e
straordinarie agli enti cooperativi aventi la propria sede legale
nel territorio della Regione.
5. Nessuna revisione può essere effettuata dai revisori nei
confronti degli enti cooperativi per i quali abbiano prestato un
rapporto di lavoro subordinato o professionale, qualora non siano
trascorsi almeno due anni dalla cessazione del rapporto, o comunque
nei confronti dei quali si trovino in una situazione di
incompatibilità per il disinteressato e obiettivo esercizio della
revisione. Le cause di incompatibilità, previste dall'articolo 2399
del codice civile per la nomina a sindaco, valgono anche per il
revisore.
Articolo 18 (Poteri dei revisori e verbale della revisione)
1. Gli enti cooperativi revisionati, in ogni caso di revisione,
hanno l'obbligo di collaborare con il revisore, mettendo a sua
disposizione ogni documento attinente all'attività degli enti
stessi e fornendo altresì i dati, le informazioni e i chiarimenti
che fossero loro richiesti. Ogni mancanza o reticenza dev'essere
annotata nel verbale di revisione di cui al comma 3.
2. Il revisore ha l'obbligo di qualificarsi mediante
l'esibizione di documenti comprovanti l'incarico ricevuto ed è
tenuto a mantenere il segreto d'ufficio sulle attività svolte e
sulle notizie acquisite nella sua specifica qualità.
3. Di ogni revisione dev'essere redatto un verbale in triplice
copia, in conformità al modello predisposto dal Ministero del
lavoro e della previdenza sociale integrato dalle informazioni
richieste dall'Amministrazione regionale, da sottoscrivere da parte
del revisore e del legale rappresentante dell'ente cooperativo il
quale può farvi iscrivere le proprie osservazioni.
4. Le copie del verbale sono consegnate dal revisore, subito
dopo le sottoscrizioni, all'ente revisionato, alla struttura
competente ed eventualmente all'ente ausiliario a cui l'ente
revisionato aderisce.
5. In caso di revisione a cooperative sociali o agricole, una
copia del verbale dev'essere trasmessa, a cura della struttura
competente, rispettivamente, anche alle strutture regionali
competenti in materia di cooperative sociali e di cooperative
agricole.
6. Entro quindici giorni dalla data di consegna del verbale di
cui al comma 4, l'ente cooperativo revisionato può presentare
ulteriori osservazioni alla struttura competente.
Articolo 19 (Conseguenze di irregolarità)
1. Gli enti cooperativi nei confronti dei quali siano state
accertate irregolarità in sede di revisione e in ogni altro caso di
constatata grave irregolarità possono, valutate le circostanze del
caso, essere diffidate dal dirigente della struttura competente a
provvedere alla regolarizzazione entro un termine stabilito.
2. Nel caso sia documentata un'oggettiva difficoltà alla
regolarizzazione tempestiva, il dirigente può concedere una proroga
del termine per la regolarizzazione.
3. Qualora, trascorso il termine assegnato, l'ente cooperativo
non ottemperi all'eventuale diffida di cui al comma 1, il dirigente
può, con proprio provvedimento, disporre la cancellazione dal
registro degli enti cooperativi a norma dell'articolo 8 a meno che
non concorrano motivi per l'adozione dei provvedimenti di cui agli
articoli 2540, 2543, 2544 e 2545 del codice civile.
4. Nel caso in cui, trascorso il termine assegnato
nell'eventuale atto di diffida di cui al comma 1, o nella proroga
di cui al comma 2, sussistano i presupposti per l'adozione dei
provvedimenti di cui agli articoli 2540, 2543, 2544 e 2545 del
codice civile, questi sono adottati dalla Giunta regionale, su
proposta dell'assessore regionale competente in materia di
industria, sentita la commissione regionale per la
cooperazione.
5. I provvedimenti di cui al comma 4, quando si tratta di
cooperative sociali ed agricole, sono adottati d'intesa,
rispettivamente, con le strutture regionali competenti nelle
relative materie.
6. I provvedimenti di cui al comma 4 devono essere trascritti
nel registro regionale degli enti cooperativi e pubblicati per
estratto nel Bollettino ufficiale della Regione e nella Gazzetta
ufficiale della Repubblica. I provvedimenti stessi devono essere
comunicati al registro delle imprese e al Ministero del lavoro e
della previdenza sociale per le annotazioni richieste dalle norme
vigenti.
Articolo 20 (Enti ausiliari della cooperazione)
1. La Regione, per lo svolgimento dei compiti di vigilanza e
tutela sugli enti cooperativi aventi la propria sede legale nel
territorio della Regione, nonché per l'assistenza e la promozione
del movimento cooperativo nell'ambito del medesimo territorio, può
avvalersi, oltre che della propria organizzazione, anche:
a) delle strutture operative regionali delle associazioni
nazionali di rappresentanza, assistenza e tutela del movimento
cooperativo, riconosciute ai sensi dell'articolo 5 del d.l.c.p.s.
1577/1947, e successive modificazioni, che abbiano associati enti
cooperativi aventi la propria sede legale nella Regione;
b) di enti regionali di rappresentanza, assistenza e tutela del
movimento cooperativo valdostano come riconosciuti ai sensi
dell'articolo 21.
2. Gli enti ausiliari di cui al comma 1, lett. a), ai fini di
cui al medesimo comma, devono trasmettere alla struttura
competente:
a) copia dell'atto costitutivo, dello statuto sociale e
dell'eventuale regolamento interno;
b) copia del verbale di costituzione degli organi sociali.
3. Ogni anno, gli enti ausiliari di cui al comma 1, lett. a) e
b), devono trasmettere alla struttura competente:
a) una relazione sull'attività svolta;
b) una copia degli atti concernenti le modificazioni alla
composizione degli organi sociali.
Articolo 21 (Riconoscimento giuridico degli enti regionali di
rappresentanza, di assistenza e di tutela del movimento cooperativo
valdostano)
1. Il riconoscimento agli enti regionali di cui all'articolo 20,
comma 1, lett. b), ove occorra anche ai fini dell'articolo 12 del
codice civile, è concesso, sentita la commissione regionale per la
cooperazione, con decreto del Presidente della Giunta
regionale.
2. Il riconoscimento di cui al comma 1 è concesso qualora:
a) l'ente sia legalmente costituito in forma di società
cooperativa oppure in forma di associazione costituita con atto
pubblico e ad esso aderiscano regolarmente almeno quaranta enti
iscritti nel registro regionale degli enti cooperativi;
b) l'ente svolga, statutariamente ed effettivamente, attività di
rappresentanza, di assistenza e di tutela degli enti cooperativi
aderenti e di propulsione e di sviluppo del movimento cooperativo
valdostano;
c) l'ente disponga di organizzazione e personale adeguati ad
assolvere il compito di revisione.
3. Per ottenere il riconoscimento giuridico, l'ente regionale
deve presentare apposita istanza al Presidente della Giunta
regionale corredandola di:
a) copia dell'atto costitutivo, dello statuto sociale e
dell'eventuale regolamento interno;
b) dichiarazioni di adesione di non meno di quaranta enti
cooperativi associati con l'indicazione per ciascuno del numero di
soci;
c) elenco nominativo dei componenti gli organi direttivi;
d) tutta la documentazione atta a comprovare i requisiti
indicati nel comma 2.
4. Il riconoscimento può essere revocato dal Presidente della
Giunta regionale, sentita la commissione regionale per la
cooperazione:
a) quando l'ente regionale svolga attività in contrasto col
proprio statuto o con le norme di legge;
b) quando venga meno anche uno solo dei requisiti necessari per
la concessione del riconoscimento medesimo;
c) quando sia constatata la sua inefficienza a svolgere i propri
compiti di revisione e di rappresentanza, assistenza e tutela del
movimento cooperativo valdostano.
5. Prima di disporre la revoca del riconoscimento il Presidente
della Giunta regionale deve sentire i legali rappresentanti
dell'ente regionale interessato.
6. La concessione o la revoca del riconoscimento avvengono con
decreto del Presidente della Giunta regionale, da pubblicarsi nel
Bollettino ufficiale della Regione.
Articolo 22 (Vigilanza sugli enti ausiliari della
cooperazione)
1. Ogni biennio, gli enti ausiliari della cooperazione sono
sottoposti alla vigilanza della Regione per quanto attiene:
a) la corretta applicazione delle norme statutarie;
b) l'efficienza dell'attività di revisione sugli enti
cooperativi associati;
c) l'utilizzazione dei contributi erogati ai sensi degli
articoli 23, comma 1, 53 e 55;
d) la corretta applicazione dei regolamenti per la gestione dei
fondi di cui all'articolo 28 e la verifica della corretta
utilizzazione delle relative risorse.
2. Qualora l'ente ausiliario sia costituito in forma di società
cooperativa, l'attività di vigilanza di cui al comma 1 è eseguita
da revisori non appartenenti ad alcun ente ausiliario ed iscritti
nell'elenco regionale di cui all'articolo 17, anche con
l'osservanza delle disposizioni di cui agli articoli 14, 15, 18 e
19.
3. Con provvedimento della Giunta regionale, entro un anno dalla
data di entrata in vigore della presente legge, sono approvate le
modalità di attuazione dell'attività di vigilanza di cui al comma 1
nei confronti delle strutture operative regionali delle
associazioni nazionali, o degli enti regionali costituiti in forma
di associazione costituita con atto pubblico, di cui all'articolo
20, comma 1, lett. a) e b).
Articolo 23 (Contributi, compensi e spese per l'attività di
vigilanza)
1. Per le revisioni di cui all'articolo 16, comma 1, spetta
all'ente ausiliario a cui l'ente revisionato aderisce, per ciascun
biennio, un contributo, a titolo di rimborso spese, di entità pari
al contributo stabilito ai sensi dell'articolo 8 del d.l.c.p.s.
1577/1947.
2. Al fine della determinazione del contributo di cui al comma
1, gli enti ausiliari interessati devono trasmettere ogni quattro
mesi, alla struttura competente, appositi prospetti riepilogativi
delle revisioni effettuate nel corrispondente periodo, con
l'indicazione degli enti cooperativi revisionati, delle generalità
del revisore e della data di ciascuna revisione.
3. Per ogni revisione straordinaria od ordinaria di cui
all'articolo 16, comma 3, e per l'attività di vigilanza di cui
all'articolo 22, commi 2 e 3, al revisore spetta un compenso lordo
di entità pari al contributo stabilito ai sensi dell'articolo 8 del
d.l.c.p.s. 1577/1947.
4. Le spese derivanti dall'attività di vigilanza e dalle
revisioni di cui al comma 3 sono a carico dell'Amministrazione
regionale.
5. Le società cooperative edilizie ed i loro consorzi sono
tenuti a versare la maggiorazione del dieci per cento di cui
all'articolo 20, comma 1, lett. c), della l. 59/1992, direttamente
al Ministero del lavoro e della previdenza sociale.
Articolo 24 (Spese nei casi di liquidazione e di
commissariamento)
1. Fermo restando quanto disposto dagli articoli 2513 e 2541 del
codice civile, le spese relative alle procedure di liquidazione
degli enti cooperativi disposte ai sensi degli articoli 2540 e 2544
del codice civile e dell'articolo 22 del d.l.c.p.s. 1577/1947,
nonché i compensi ai commissari liquidatori, sono posti a carico
dell'Amministrazione regionale quando dette procedure si chiudono
con totale mancanza di attivo.
2. Nei casi in cui l'attivo realizzato non sia sufficiente a
coprire le spese e i compensi indicati nel comma 1, agli stessi
provvede l'Amministrazione regionale per la differenza
necessaria.
3. Nei casi in cui, inoltre, venga comprovata l'assenza di
risorse finanziarie necessarie a garantire il rimborso integrale
delle spese affrontate dai liquidatori nominati ai sensi
dell'articolo 2545 del codice civile e, eccezionalmente, dai
commissari nominati ai sensi dell'articolo 2543 del codice stesso,
nonché l'impossibilità del pagamento del compenso in favore dei
medesimi nella misura fissata, anche con riferimento alle tariffe
minime professionali, dall'Amministrazione regionale a carico degli
enti cooperativi interessati, detti compensi e spese sono posti a
carico dell'Amministrazione regionale medesima integralmente o per
la differenza necessaria.
Articolo 25 (Elenco regionale delle società di revisione per la
certificazione dei bilanci)
1. È istituito, ai fini dell'applicazione dell'articolo 15,
comma 2, della l. 59/1992, presso la struttura competente, l'elenco
regionale delle società di revisione per la certificazione dei
bilanci delle società cooperative e dei loro consorzi e degli altri
enti cooperativi che vi siano tenuti.
Articolo 26 (Iscrizione all'elenco regionale delle società di
revisione per la certificazione dei bilanci)
1. L'iscrizione all'elenco regionale di cui all'articolo 25 ha
luogo a domanda delle società interessate, da presentare alla
struttura competente.
2. Alla domanda dev'essere allegata la documentazione attestante
il possesso dei requisiti previsti dalla normativa vigente per
l'effettuazione della certificazione dei bilanci. Detta
documentazione deve, altresì, essere presentata dalle società di
revisione all'inizio di ogni triennio successivo all'iscrizione e
dev'essere riferita al 31 dicembre dell'anno precedente.
3. La mancata presentazione della documentazione di cui al comma
2 e, comunque, la perdita del possesso dei requisiti determina la
cancellazione d'ufficio dall'elenco regionale.
Articolo 27 (Certificazione dei bilanci)
1. Gli enti cooperativi tenuti alla certificazione dei bilanci
ai sensi dell'articolo 15, comma 2, della l. 59/1992, vi provvedono
avvalendosi esclusivamente delle società di revisione iscritte
all'elenco regionale di cui all'articolo 25.
2. L'ente cooperativo, entro sessanta giorni dalla data di
approvazione del bilancio, deve trasmettere la relazione di
certificazione alla struttura competente.
Capo IV Fondi mutualistici per la promozione e lo sviluppo della
cooperazione
Articolo 28 (Fondi mutualistici gestiti dagli enti ausiliari
della cooperazione)
1. Gli enti ausiliari possono costituire i fondi mutualistici
per la promozione e lo sviluppo della cooperazione previsti
dall'articolo 11 della l. 59/1992, per gli scopi di cui al medesimo
articolo 11, commi 2 e 3. I fondi possono essere gestiti
direttamente dagli enti ausiliari, sulla base di apposito
regolamento, o, senza scopo di lucro, da società per azioni o da
associazioni.
2. Gli enti cooperativi aderenti alle organizzazioni di cui al
comma 1 devono destinare alla costituzione o all'incremento dei
fondi, costituiti dalle organizzazioni cui aderiscono, una quota
degli utili annuali pari al tre per cento. Per gli enti cooperativi
esercenti il credito la quota suddetta è calcolata sulla base degli
utili al netto delle riserve obbligatorie.
3. Gli enti cooperativi che aderiscono a più enti ausiliari
devono ripartire la quota degli utili, in misura uguale, per tutti
i fondi costituiti dalle organizzazioni cui aderiscono.
4. Deve altresì essere devoluto ai fondi di cui al comma 1 il
patrimonio residuo delle cooperative in liquidazione, dedotti il
capitale versato e rivalutato ed i dividendi eventualmente maturati
di cui all'articolo 26, comma 1, lett. c), del d.l.c.p.s.
1577/1947.
5. I fondi di cui al comma 1 possono essere alimentati anche da
contributi erogati da enti pubblici o da privati purché finalizzati
a finanziare specifici progetti predisposti dagli enti gestori dei
fondi medesimi, rivolti al perseguimento delle finalità previste
dall'articolo 11, commi 2 e 3, della l. 59/1992.
Articolo 29 (Costituzione dei fondi mutualistici per la
promozione e lo sviluppo della cooperazione)
1. Il capitale delle società per azioni di cui all'articolo 28,
comma 1, dev'essere sottoscritto, almeno per l'ottanta per cento,
dall'organizzazione che ne promuove la costituzione. Le azioni
emesse non sono trasferibili senza il preventivo consenso
dell'assemblea dei soci.
2. Delle associazioni di cui all'articolo 28, comma 1, fanno
parte di diritto tutti gli enti cooperativi aderenti alle
organizzazioni che ne hanno promosso la costituzione.
3. Gli statuti delle società per azioni senza scopo di lucro e
delle associazioni costituite dagli enti ausiliari, per la gestione
dei fondi mutualistici, nonché i regolamenti dei fondi mutualistici
gestiti direttamente da dette organizzazioni, sono soggetti
all'approvazione della Giunta regionale, sentita la commissione
regionale per la cooperazione. Gli statuti ed i regolamenti devono
espressamente indicare le modalità di utilizzo delle risorse, con
riferimento al perseguimento delle finalità precisate dall'articolo
11, commi 2 e 3, della l. 59/1992.
4. Gli enti ausiliari, entro trenta giorni dall'iscrizione della
società per azioni nel registro delle imprese o dalla costituzione
dell'associazione o dall'approvazione del regolamento del fondo,
sono tenuti a trasmettere, alla struttura competente, copia
autentica del relativo atto costitutivo e dello statuto o del
regolamento del fondo.
5. Ogni cambiamento nelle cariche sociali, la modificazione
dell'atto costitutivo, dello statuto o del regolamento del fondo,
la messa in liquidazione o lo scioglimento della società per azioni
o dell'associazione devono essere comunicati entro trenta giorni
alla struttura competente.
6. Le associazioni costituite per la gestione dei fondi
conseguono la personalità giuridica con decreto del Presidente
della Giunta regionale e ad esse si applicano le disposizioni di
cui agli articolo 14 e seguenti del codice civile.
7. Le società per azioni e le associazioni che gestiscono i
fondi mutualistici per la promozione e lo sviluppo della
cooperazione sono assoggettate ad annuale certificazione del
bilancio per mezzo di società di revisione iscritte nell'elenco
regionale di cui all'articolo 25. Gli eventuali utili di esercizio
devono essere utilizzati esclusivamente per la promozione e il
finanziamento di nuove imprese o per iniziative di sviluppo della
cooperazione. Non è ammessa alcuna distribuzione di utili.
8. Copia del bilancio certificato e copia del rendiconto della
gestione diretta del fondo da parte degli enti ausiliari devono
essere trasmesse, entro due mesi dalla loro approvazione, alla
struttura competente.
Articolo 30 (Istituzione del fondo regionale previsto
dall'articolo 11 della l. 59/1992)
1. È istituito, ai sensi dell'articolo 11, comma 7, della l.
59/1992, il fondo regionale per la promozione e lo sviluppo della
cooperazione.
2. Il fondo regionale di cui al comma 1 è alimentato da:
a) una quota, pari al tre per cento, degli utili annuali degli
enti cooperativi, ivi comprese le cooperative esercenti il credito,
non aderenti ad alcun ente ausiliario ovvero aderenti ad un ente
ausiliario che non ha provveduto all'istituzione dei fondi
mutualistici di cui all'articolo 28, comma 1;
b) il patrimonio residuo degli enti cooperativi in liquidazione,
non aderenti ad alcun ente ausiliario ovvero aderenti ad un ente
ausiliario che non ha provveduto all'istituzione dei fondi
mutualistici di cui all'articolo 28, comma 1, dedotto il capitale
versato e rivalutato ed i dividendi eventualmente maturati di cui
all'articolo 26, comma 1, lett. c), del d.l.c.p.s. 1577/1947.
3. Le risorse del fondo regionale possono essere utilizzate per
il perseguimento delle finalità precisate dall'articolo 11, commi 2
e 3, della l. 59/1992 e per la copertura delle spese derivanti
dall'attività di vigilanza di cui all'articolo 16, comma 3.
4. La destinazione delle risorse del fondo regionale è disposta
dalla Giunta regionale, su proposta dall'assessore regionale
competente in materia di industria.
Titolo III Disciplina delle cooperative sociali
Articolo 31 (Finalità)
1. La Regione, con il presente Titolo, dà attuazione alla l.
381/1991.
2. La Regione, a tal fine:
a) istituisce l'albo regionale delle cooperative sociali;
b) determina le modalità di raccordo delle attività delle
cooperative sociali con l'attività dei servizi pubblici
socio-sanitari, educativi, assistenziali, di formazione
professionale e con l'attività di sviluppo dell'occupazione;
c) fissa i criteri cui debbono uniformarsi le convenzioni tra le
cooperative sociali o loro consorzi e le amministrazioni pubbliche
che operano nell'ambito della regione.
Capo I Albo regionale delle cooperative sociali
Articolo 32 (Istituzione dell'albo regionale delle cooperative
sociali)
1. È istituito, presso la struttura competente, l'albo regionale
delle cooperative sociali.
2. Possono chiedere l'iscrizione all'albo le cooperative sociali
ed i loro consorzi che abbiano la propria sede legale ed operino
prevalentemente nel territorio della Regione e che risultino
iscritte nella sezione ottava del registro regionale di cui
all'articolo 3.
3. L'albo si articola nelle seguenti sezioni:
a) sezione A, nella quale sono iscritte le cooperative sociali
costituite per la gestione di servizi socio-sanitari, educativi ed
assistenziali;
b) sezione B, nella quale sono iscritte le cooperative sociali
che svolgono attività diverse, agricole, industriali, commerciali o
di servizio, finalizzate all'inserimento lavorativo di persone
svantaggiate;
c) sezione C, nella quale sono iscritti i consorzi costituiti
come società cooperative aventi la base sociale formata in misura
non inferiore al settanta per cento da cooperative sociali.
4. Le cooperative sociali di cui al comma 3, lett. b), che hanno
come scopo ed attività prevalente l'inserimento lavorativo di
persone svantaggiate, possono essere iscritte contemporaneamente
alle sezioni A e B dell'albo qualora:
a) nello statuto sociale sia esplicitamente indicato il
collegamento funzionale tra la tipologia di svantaggio dei
lavoratori da inserire e gli ambiti di attività socio-sanitari,
educativi ed assistenziali in modo che si possa postulare
l'esercizio di attività coordinate per l'efficace raggiungimento
delle finalità di cui all'articolo 1 della l. 381/1991;
b) al loro interno esista una divisione aziendale dotata di
autonomia organizzativa per la gestione di servizi socio-sanitari,
educativi e assistenziali in modo da consentire una corretta
applicazione delle agevolazioni previste dalla normativa vigente
per le attività di cui al comma 3, lett. b), e la determinazione
della sussistenza dei requisiti di cui all'articolo 4 della l.
381/1991.
5. Qualora le cooperative sociali svolgano attività idonee a
favorire l'inserimento e l'integrazione lavorativa di persone
handicappate, ai sensi dell'articolo 18 della legge 5 febbraio
1992, n. 104 (Legge-quadro per l'assistenza, l'integrazione sociale
e i diritti delle persone handicappate), l'iscrizione all'albo
soddisfa la condizione per accedere alle convenzioni di cui
all'articolo 38 della medesima legge.
Articolo 33 (Modalità per l'iscrizione all'albo regionale.
Diniego e ricorso)
1. Le cooperative sociali ed i loro consorzi, per ottenere
l'iscrizione all'albo regionale delle cooperative sociali, devono
presentare domanda, su modelli appositamente predisposti, alla
struttura competente.
2. Le cooperative sociali devono indicare nella domanda:
a) il numero di iscrizione al registro regionale degli enti
cooperativi e gli ambiti di attività in cui la cooperativa opera o
intende operare;
b) l'elenco nominativo dei soci, degli amministratori e dei
sindaci con l'indicazione della loro attività professionale e del
loro domicilio;
c) le caratteristiche professionali delle persone che operano
nella cooperativa o delle quali la cooperativa intende avvalersi
per la gestione dei servizi in relazione all'oggetto sociale o per
il supporto all'inserimento lavorativo di persone svantaggiate.
3. Le cooperative che chiedono l'iscrizione alla sezione B,
inoltre, devono indicare nella domanda il numero dei lavoratori
svantaggiati utilizzati o dei soci svantaggiati presenti nella
compagine sociale.
4. I consorzi devono indicare nella domanda:
a) il numero di iscrizione al registro regionale degli enti
cooperativi e gli ambiti di attività in cui il consorzio opera o
intende operare;
b) il numero di iscrizione all'albo regionale delle cooperative
sociali costituenti il consorzio.
5. Il dirigente della struttura competente, verificata la
completezza della documentazione, accertato che la denominazione
sociale della cooperativa contenga l'indicazione di cooperativa
sociale e che la medesima sia iscritta al registro regionale degli
enti cooperativi, dispone con proprio provvedimento, entro sessanta
giorni dalla data di presentazione della domanda, l'iscrizione
dell'ente cooperativo all'albo regionale delle cooperative
sociali.
6. Dell'avvenuta iscrizione è data comunicazione all'ente
cooperativo interessato. Il relativo provvedimento è pubblicato per
estratto nel Bollettino ufficiale della Regione.
7. La struttura competente può chiedere in qualunque momento
informazioni e precisazioni aggiuntive all'ente cooperativo
interessato.
8. In caso di documentazione incompleta o comunque
regolarizzabile, l'ente richiedente è invitato alla relativa
integrazione o regolarizzazione, con assegnazione di un termine di
sessanta giorni.
9. Se la documentazione incompleta non è integrata o se la
regolarizzazione non ha luogo nel termine di cui al comma 8, ovvero
se mancano comunque i requisiti previsti dalla normativa vigente,
l'iscrizione all'albo è negata.
10. Il diniego di cui al comma 9 è disposto dal dirigente della
struttura competente con proprio provvedimento ed è comunicato
all'ente interessato con lettera raccomandata con avviso di
ricevimento entro trenta giorni dalla sua adozione.
11. Avverso il provvedimento di cui al comma 10 è possibile
esperire ricorso amministrativo alla Giunta regionale entro trenta
giorni dalla data di ricevimento della relativa comunicazione.
12. La Giunta regionale, sentita la commissione regionale per la
cooperazione, decide sul ricorso di cui al comma 11 entro sessanta
giorni dalla data di ricevimento dello stesso.
Articolo 34 (Cancellazione dell'iscrizione all'albo)
1. La cancellazione dall'albo regionale delle cooperative
sociali è disposta dal dirigente della struttura competente con
proprio provvedimento, quando:
a) la cooperativa sociale o il consorzio siano stati cancellati
dal registro regionale degli enti cooperativi;
b) la cooperativa sociale o il consorzio perda i requisiti
necessari per l'iscrizione;
c) quando non sia stato possibile effettuare entro l'anno, per
cause dipendenti dalla cooperativa sociale o dal consorzio, la
revisione ordinaria di cui all'articolo 14, comma 3;
d) il consorzio abbia una base sociale formata in misura
inferiore al settanta per cento da cooperative sociali;
e) il numero dei soci volontari, di cui all'articolo 2, comma 2,
della l. 381/1991, superi la misura del cinquanta per cento dei
soci e la base sociale non venga riequilibrata entro sei mesi dalla
data di ricevimento di apposita diffida;
f) nelle cooperative sociali di cui all'articolo 32, comma 3,
lett. b), il numero dei lavoratori svantaggiati scenda al di sotto
della misura del trenta per cento dei lavoratori della cooperativa
e detto rapporto non sia ripristinato entro sei mesi dalla data di
ricevimento di apposita diffida.
2. Il provvedimento di cui al comma 1 dev'essere comunicato
all'ente cooperativo interessato mediante lettera raccomandata con
avviso di ricevimento entro trenta giorni dalla sua adozione ed è
pubblicato per estratto nel Bollettino ufficiale della Regione. Gli
effetti decorrono dalla data di ricevimento della relativa
comunicazione.
3. Avverso il provvedimento di cui al comma 1 è possibile
esperire ricorso amministrativo alla Giunta regionale entro trenta
giorni dalla data di ricevimento della relativa comunicazione.
4. La Giunta regionale, sentita la commissione regionale per la
cooperazione, decide sul ricorso di cui al comma 3 entro sessanta
giorni dalla data di ricevimento dello stesso.
5. La cooperativa sociale o il consorzio cancellato dall'albo
regionale non può presentare domanda per essere nuovamente
iscritto, a meno che non sia trascorso un anno dalla
cancellazione.
Capo II Modalità di raccordo con le attività dei servizi
socio-sanitari, educativi ed assistenziali, di formazione
professionale e con le politiche attive del lavoro
Articolo 35 (Raccordo con l'attività dei servizi socio-sanitari,
educativi ed assistenziali)
1. Nell'ambito degli atti di programmazione delle attività
socio-sanitarie, educative ed assistenziali, la Regione prevede le
modalità di specifico apporto della cooperazione sociale e
individua i settori di intervento nei quali le è riconosciuto un
ruolo prioritario in forza delle caratteristiche di finalizzazione
all'interesse pubblico, di imprenditorialità e di democrazia che la
caratterizzano.
Articolo 36 (Raccordo con le attività di formazione
professionale)
1. Nell'ambito degli atti di programmazione in materia di
formazione professionale, la Regione prevede strumenti volti a
favorire:
a) la realizzazione di uno stretto raccordo tra le strutture
formative regionali e le cooperative sociali, riguardo alla
formazione di base, alla riqualificazione e all'aggiornamento degli
operatori, anche attraverso l'individuazione, la definizione ed il
sostegno di nuovi profili professionali nell'ambito delle attività
di inserimento lavorativo di soggetti svantaggiati;
b) lo sviluppo, attraverso le cooperative sociali e i loro
consorzi, di specifiche iniziative formative a favore dei
lavoratori svantaggiati;
c) l'attuazione di autonome iniziative delle cooperative sociali
o loro consorzi volte all'aggiornamento professionale del proprio
personale e alla qualificazione manageriale degli amministratori,
attraverso adeguati riconoscimenti e supporti, con particolare
riferimento alle attività formative svolte in forma associata fra
le cooperative sociali medesime.
Articolo 37 (Raccordo con le politiche attive del lavoro)
1. La Regione riconosce nelle cooperative sociali un soggetto
privilegiato per l'attuazione di politiche attive del lavoro
finalizzate a nuova occupazione.
2. In particolare, possono essere previste, all'interno dei
piani triennali di politica del lavoro, forme di intervento
finalizzate a:
a) favorire l'affidamento alle cooperative sociali della
fornitura di beni e di servizi da parte di amministrazioni
pubbliche;
b) promuovere nell'ambito regionale lo sviluppo imprenditoriale
della cooperazione sociale.
Capo III Convenzioni tra le cooperative sociali, i loro consorzi
e le amministrazioni pubbliche
Articolo 38 (Partecipazione alle gare e scelta del
contraente)
1. La partecipazione alle gare per l'appalto dei servizi di cui
al presente Titolo è subordinata all'assenza di cause di esclusione
e, in particolare, al rispetto delle norme del contratto collettivo
di lavoro delle cooperative sociali, delle norme previdenziali e
assicurative nonché al possesso di requisiti di capacità
tecnico-organizzativa ed economico-finanziaria definiti con
provvedimento della Giunta regionale.
2. Gli appalti di servizi di cui al presente Titolo, sono
aggiudicati a favore dell'offerta economicamente più vantaggiosa,
valutabile in base ad elementi diversi variabili in relazione al
contratto, quali, tra l'altro, il merito tecnico, la qualità del
progetto e del servizio, le sue modalità di gestione ed il prezzo.
È in ogni caso da escludere l'aggiudicazione unicamente secondo il
criterio del prezzo più basso fermo restando che, fino
all'emanazione di un'apposita direttiva regionale che definisca gli
standard di qualità dei servizi di cui al presente Titolo, nella
scelta del contraente, l'elemento prezzo non può avere un peso
superiore al cinquanta per cento del punteggio complessivo previsto
per l'aggiudicazione.
3. Qualora la fornitura abbia ad oggetto beni o servizi diversi
da quelli socio-sanitari, educativi ed assistenziali, il progetto
di inserimento dei soggetti svantaggiati costituisce particolare
elemento di valutazione qualitativa, sulla base di criteri di
ponderazione determinati con il provvedimento della Giunta
regionale di cui al comma 1.
4. Il bando di gara o il capitolato d'oneri indica gli elementi
di valutazione che sono applicati e l'ordine d'importanza loro
attribuita.
5. La Giunta regionale, in conformità alla normativa statale e
comunitaria relativa agli appalti di servizi, definisce con il
provvedimento della Giunta regionale di cui al comma 1:
a) le cause di esclusione;
b) i requisiti per la partecipazione alle gare;
c) gli elementi per la valutazione della qualità
dell'offerta;
d) la documentazione probatoria;
e) la metodologia di attribuzione dei punteggi da assegnare agli
elementi di valutazione.
Articolo 39 (Convenzioni)
1. La Giunta regionale, in attuazione dell'articolo 9, comma 2,
della l. 381/1991, approva gli schemi di convenzione tipo tra le
cooperative sociali e loro consorzi e le amministrazioni pubbliche
operanti nell'ambito regionale, rispettivamente per:
a) la gestione di servizi socio-sanitari, educativi ed
assistenziali;
b) la fornitura di beni e servizi di cui all'articolo 5 della l.
381/1991.
2. Gli schemi di convenzione di cui al comma 1, lett. a) e b),
sono adottati, rispettivamente, su proposta dell'assessore
regionale competente in materia di cooperative sociali e
dell'assessore regionale competente in materia di industria,
sentita la commissione regionale per la cooperazione.
3. Le cooperative sociali ed i loro consorzi, per stipulare le
convenzioni con le amministrazioni pubbliche per la gestione dei
servizi e per le forniture di cui al comma 1, devono essere
iscritte all'albo regionale delle cooperative sociali di cui
all'articolo 32.
4. La cancellazione dall'albo comporta la risoluzione automatica
della convenzione salvo la facoltà, da parte dell'amministrazione
interessata, di disporre con proprio provvedimento la prosecuzione
del rapporto fino alla scadenza naturale. Detta facoltà può essere
esercitata solamente quando è necessario garantire l'espletamento
del servizio o il completamento della fornitura onde evitare i
possibili pregiudizi derivanti dall'interruzione del rapporto
medesimo.
5. I consorzi di cui all'articolo 32, comma 3, lett. c), possono
stipulare convenzioni ai sensi dell'articolo 5 della l. 381/1991
qualora le attività convenzionate siano esclusivamente svolte da
cooperative sociali di cui alla lett. b) del medesimo comma ad essi
associati ovvero siano gestite direttamente con personale
dipendente dei consorzi medesimi.
6. Le cooperative iscritte contemporaneamente alle sezioni A e B
dell'albo concorrono all'aggiudicazione della gestione dei servizi
socio-sanitari, educativi ed assistenziali secondo la disciplina
prevista in materia di contratti della pubblica amministrazione
utilizzando, nell'esecuzione del contratto, le specifiche strutture
operative predisposte per lo svolgimento dei servizi stessi.
7. La gestione di servizi di cui all'articolo 32, comma 3, lett.
a), è da intendersi quale organizzazione complessiva e coordinata
dei diversi fattori materiali, immateriali e umani che concorrono
alla realizzazione di un servizio, con esclusione delle mere
sostituzioni di manodopera.
8. I criteri per l'accesso e per la scelta del contraente di cui
all'articolo 38, nonché gli schemi di convenzione di cui al comma
1, si applicano, oltre che ai soggetti di cui all'articolo 32,
anche agli altri soggetti fornitori di servizi socio-sanitari,
educativi ed assistenziali.
Articolo 40 (Contenuti degli schemi di convenzione tipo)
1. Le convenzioni di cui all'articolo 39 debbono almeno
prevedere:
a) l'indicazione dell'attività oggetto della convenzione e della
sua modalità di svolgimento;
b) la durata della convenzione e il regime delle proroghe;
c) i requisiti di professionalità e gli standard del personale
impiegato e, in particolare, le caratteristiche professionali del
responsabile tecnico dell'attività;
d) l'eventuale partecipazione del personale ad attività
formative e relative modalità;
e) l'eventuale capacità di mobilitare risorse volontarie
individuali od organizzate laddove necessario in relazione alla
natura del servizio e il ruolo svolto dalle medesime in relazione a
quanto previsto dall'articolo 2, comma 5, della l. 381/1991;
f) gli standard tecnici relativi alle strutture e alle
condizioni igienico-sanitarie e di sicurezza;
g) l'indicazione delle norme contrattuali applicate in materia
di rapporti di lavoro;
h) la determinazione dei corrispettivi e le modalità di
pagamento;
i) le forme e le modalità di verifica e di vigilanza sullo
svolgimento dell'attività con particolare riguardo alla qualità dei
servizi, alla migliore utilizzazione delle risorse e alla tutela
degli utenti;
l) il regime delle inadempienze, le modalità e i tempi di
disdetta e le clausole di risoluzione;
m) l'obbligo e le modalità assicurative e previdenziali del
personale e degli utenti;
n) le modalità di raccordo con gli uffici delle amministrazioni
pubbliche competenti nella materia oggetto della convenzione;
o) qualora si tratti di cooperative di cui all'articolo 32,
comma 4, l'elenco nominativo dei lavoratori soci e non soci divisi
per tipologia di attività secondo le indicazioni di cui
all'articolo 1 della l. 381/1991, con relativa specificazione dei
lavoratori impiegati nell'attività prevista dalla convenzione
stessa.
2. L'ambito di riferimento per l'identificazione dei servizi
socio-sanitari, educativi ed assistenziali è definito in relazione
a quanto stabilito dalla normativa di settore, anche in attuazione
di norme statali.
3. Gli schemi di convenzione tipo relativi alla fornitura di
beni e di servizi di cui all'articolo 5 della l. 381/1991, oltre a
quanto previsto al comma 1, devono almeno:
a) prevede espressamente la finalità della creazione di
opportunità di lavoro e di formazione al lavoro per persone
svantaggiate;
b) indicare i criteri per determinare il numero di lavoratori
svantaggiati in relazione all'entità della fornitura affidata, al
grado di produttività e al fabbisogno formativo delle persone
svantaggiate inserite.
Articolo 41 (Durata delle convenzioni e tutela dell'utenza)
1. Al fine di garantire, attraverso la continuità, un adeguato
livello qualitativo dei servizi ed un efficace processo di
programmazione degli interventi, le convenzioni relative a servizi
caratterizzati da prestazioni ricorrenti devono avere,
possibilmente, durata triennale, con verifiche annuali.
2. Le convenzioni, inoltre, al fine di misurare il grado di
soddisfacimento dei bisogni, devono prevedere forme di verifica
della qualità delle prestazioni anche attraverso indagini
effettuate dalle amministrazioni interessate presso gli utenti.
Titolo IV Promozione, sostegno e consolidamento del movimento
cooperativo
Articolo 42 (Finalità)
1. Con il presente Titolo, la Regione si propone di promuovere,
sostenere e consolidare il movimento cooperativo mediante
interventi diretti a:
a) stimolare la costituzione di enti cooperativi;
b) incrementare lo sviluppo dell'attività degli enti cooperativi
e la loro capacità imprenditoriale e produttiva;
c) favorire il rafforzamento della professionalità e della
specializzazione degli operatori;
d) migliorare ed incrementare le attività di servizio volte al
sostegno del movimento cooperativo.
Capo I Interventi a favore delle società cooperative, delle
piccole società cooperative e dei loro consorzi
Articolo 43 (Soggetti beneficiari)
1. I benefici di cui al presente Capo sono diretti
esclusivamente a favore delle società cooperative, delle piccole
società cooperative e dei loro consorzi che:
a) svolgano la propria attività in misura prevalente nel
territorio della Regione;
b) perseguano effettivamente le finalità di cui all'articolo
2;
c) risultino iscritte nel registro regionale degli enti
cooperativi;
d) siano in possesso di tutti gli altri requisiti previsti dalla
presente legge e dalle norme statali in materia di
cooperazione.
2. Per le piccole società cooperative gli importi massimi di cui
agli articoli 45, 46, 47 e 48 sono ridotti del cinquanta per
cento.
3. Le società cooperative che abbiano goduto dei benefici di cui
agli articoli 45, 46, 47 e 48 e che successivamente si trasformino
in piccole società cooperative possono accedere ai medesimi
benefici solamente trascorsi tre anni dalla data dell'atto di
trasformazione.
4. Gli enti ausiliari organizzati in forma di società
cooperativa sono esclusi dai benefici di cui al presente Capo.
Articolo 44 (Modalità per l'ottenimento di contributi)
1. I soggetti beneficiari sono tenuti a presentare domanda, su
modelli appositamente predisposti, alla struttura competente.
2. La domanda dev'essere corredata da apposito progetto
finalizzato alla produzione di beni e alla prestazione di servizi
secondo criteri di efficienza e di economicità con equilibrio di
bilancio e remunerazione del lavoro.
3. Dal progetto deve risultare esattamente l'iniziativa per cui
si chiede il finanziamento, l'opportunità dell'operazione in
ragione dell'attività svolta e della situazione di mercato, i tempi
e i modi per la realizzazione degli obiettivi, l'incremento
dell'attività propria derivante dall'iniziativa e gli effetti di
tale incremento sul mercato e sull'occupazione.
4. Il progetto dev'essere commisurato alle effettive esigenze
dell'impresa cooperativa, dev'essere corredato dal piano degli
investimenti e dal piano finanziario relativo all'operazione per la
quale si chiede il contributo e deve dimostrare la conformità
dell'operazione rispetto all'oggetto e agli scopi statutari
dell'ente cooperativo medesimo.
5. La Giunta regionale, con proprio provvedimento, approva la
modulistica per la formulazione della domanda ed i criteri
applicativi per l'erogazione dei contributi di cui al presente
Capo.
Articolo 45 (Contributi per operazioni d'investimento di avvio
attività)
1. Sono considerate operazioni di investimento di avvio attività
le spese sostenute o assunte, in data successiva all'iscrizione al
registro regionale degli enti cooperativi ed entro due anni dalla
data d'iscrizione al medesimo registro, relative a:
a) acquisizione, costruzione, trasformazione, ampliamento o
ammodernamento di immobili necessari per l'esercizio dell'attività
statutaria, compreso l'acquisto di aree e di complessi
aziendali;
b) acquisizione o eventuale costruzione in economia di macchine,
attrezzature, arredi, marchi, brevetti e automezzi e, per le
cooperative di produzione e lavoro, anche acquisizione di scorte,
purché direttamente impiegati nel processo produttivo o nella
prestazione di servizi.
2. La Giunta regionale, per le operazioni di investimento di
avvio attività di cui al comma 1, può erogare, fino all'importo
massimo di lire 80 milioni, contributi a fondo perduto alle società
cooperative, alle piccole società cooperative o ai loro
consorzi:
a) di produzione e lavoro;
b) sociali, iscritti all'albo regionale;
c) iscritti alla sezione cooperazione mista, con almeno il
quaranta per cento di soci lavoratori.
3. L'ammontare dei contributi di cui al comma 2 è determinato
nella misura del triplo del capitale sociale sottoscritto e versato
dai soci alla data di presentazione della domanda e nel limite del
settantacinque per cento delle spese ritenute ammissibili a
finanziamento.
4. La Giunta regionale può, altresì, erogare, fino all'importo
massimo di lire 50 milioni, contributi a fondo perduto per le
operazioni di investimento di avvio attività alle società
cooperative, alle piccole società cooperative o ai loro
consorzi:
a) sociali anche se privi del requisito di cui al comma 2, lett.
b);
b) iscritti alla sezione cooperazione mista, anche se privi del
requisito di cui al comma 2, lett. c);
c) di trasporto;
d) di consumo.
5. L'ammontare dei contributi di cui al comma 4 è determinato
nella misura del doppio del capitale sociale sottoscritto e versato
dai soci alla data di presentazione della domanda e nel limite del
sessantasette per cento delle spese ritenute ammissibili a
finanziamento.
Articolo 46 (Contributi per nuovi investimenti)
1. Sono considerati nuovi investimenti le spese sostenute o
assunte, trascorsi almeno due anni dalla data di iscrizione al
registro regionale degli enti cooperativi, relative a:
a) acquisizione, costruzione, trasformazione, ampliamento o
ammodernamento di immobili necessari per l'esercizio dell'attività
statutaria, compreso l'acquisto di aree e di complessi
aziendali;
b) acquisizione o eventuale costruzione in economia di macchine,
attrezzature, arredi, marchi, brevetti ed automezzi purché
direttamente impiegati nel processo produttivo o nella prestazione
di servizi.
2. I nuovi investimenti devono essere destinati all'attuazione
di progetti di sviluppo finalizzati a:
a) incrementi occupazionali;
b) incrementi produttivi;
c) ammodernamento dell'impresa o acquisizione di complessi
aziendali.
3. I progetti di sviluppo devono essere finanziati anche da
apposito incremento di capitale sociale e sono ammissibili a
finanziamento se il rapporto tra il patrimonio netto, relativo
all'ultimo bilancio approvato, sommato al nuovo apporto di capitale
sociale sottoscritto e versato, e l'investimento complessivo
previsto, dedotto il contributo regionale richiesto, è pari o
maggiore di uno.
4. La Giunta regionale, per i nuovi investimenti di cui al comma
1, può erogare, fino all'importo massimo di lire 120 milioni,
contributi a fondo perduto alle società cooperative, alle piccole
società cooperative o ai loro consorzi:
a) di produzione e lavoro;
b) sociali, iscritti all'albo regionale;
c) iscritti alla sezione cooperazione mista, con almeno il
quaranta per cento di soci lavoratori.
5. L'ammontare dei contributi di cui al comma 4 è determinato
nella misura del triplo del nuovo apporto di capitale sociale
sottoscritto e versato e nel limite del settantacinque per cento
delle spese ritenute ammissibili a finanziamento.
6. La Giunta regionale può, altresì, erogare, fino all'importo
massimo di lire 80 milioni, contributi a fondo perduto per i nuovi
investimenti di cui al comma 1, alle società cooperative, alle
piccole società cooperative o ai loro consorzi:
a) sociali anche se privi del requisito di cui al comma 4, lett.
b);
b) iscritti alla sezione cooperazione mista, anche se privi del
requisito di cui al comma 4, lett. c);
c) di trasporto;
d) di consumo.
7. L'ammontare dei contributi di cui al comma 6 è determinato
nella misura del doppio del nuovo apporto di capitale sociale
sottoscritto e versato dai soci e nel limite del sessantasette per
cento delle spese ritenute ammissibili a finanziamento.
8. Sono ammesse a finanziamento le spese sostenute:
a) successivamente alla data di approvazione del nuovo apporto
di capitale sociale;
b) nei trecentosessanta giorni che precedono la data di
presentazione della domanda di contributo;
c) entro due anni dalla data in cui la Giunta regionale approva
la concessione del contributo.
Articolo 47 (Contributi per spese di organizzazione
aziendale)
1. La Giunta regionale può erogare, fino ad un importo massimo
di lire 20 milioni, contributi a fondo perduto alle società
cooperative, alle piccole società cooperative o ai loro consorzi,
di produzione e lavoro, sociali, di consumo, di trasporto o
iscritti alla sezione cooperazione mista, per le seguenti
spese:
a) di costituzione dell'ente cooperativo;
b) di partecipazione dei soci a corsi di formazione per
cooperatori;
c) di consulenza e di assistenza tecnica per l'elaborazione e la
realizzazione di progetti finalizzati alla produzione di beni o
alla prestazione di servizi.
2. L'ammontare dei contributi non può superare l'ottanta per
cento delle spese di cui al comma 1, lett. a), e il cinquanta per
cento di quelle di cui al comma 1, lett. b) e c).
3. Le spese di cui al comma 1, lett. a), sono ammesse a
finanziamento se la domanda è presentata entro due anni dalla data
di iscrizione al registro regionale degli enti cooperativi.
Articolo 48 (Contributi in conto interessi)
1. La Giunta regionale può erogare, fino ad un importo massimo
annuo di lire 20 milioni, contributi in conto interessi alle
società cooperative, alle piccole società cooperative o ai loro
consorzi, di produzione e lavoro, sociali, di consumo, di trasporto
o iscritti alla sezione cooperazione mista, su scoperti di conto
corrente autorizzati da istituti di credito per le spese derivanti
da:
a) esecuzione di commesse, contratti, convenzioni o appalti;
b) esportazioni;
c) importazioni di materie prime.
2. I contributi di cui al comma 1 sono ammessi su scoperti di
conto corrente di importo non superiore all'ottanta per cento del
corrispettivo derivante dallo svolgimento delle attività di cui al
comma 1, lett. a), e del fatturato o del costo di acquisto
dell'esercizio precedente derivanti, rispettivamente, dalle
attività di cui al comma 1, lett. b) e c).
3. L'ammontare dei contributi di cui al comma 2 è determinato
nella misura del cinquanta per cento degli interessi passivi a
carico dei soggetti beneficiari, con esclusione degli oneri
accessori e delle relative spese.
4. La Giunta regionale è autorizzata a stipulare convenzioni con
gli istituti di credito per l'erogazione dei contributi in conto
interessi.
Articolo 49 (Capitale versato)
1. Ai fini della concessione dei contributi di cui agli articoli
45 e 46, sono considerati capitale sociale versato anche i
conferimenti di beni mobili ed immobili con valore documentato, ai
sensi dell'articolo 2343 del codice civile, e la cessione totale o
parziale dei crediti relativi al trattamento di fine rapporto di
lavoro subordinato.
Articolo 50 (Procedure)
1. La domanda di ammissione ai contributi di cui agli articoli
45, 46, 47 e 48 dev'essere presentata alla struttura competente con
tutta la documentazione necessaria.
2. La struttura competente provvede all'espletamento
dell'istruttoria e acquisisce la valutazione tecnico-economica
della struttura regionale competente in materia di valutazione e di
controllo degli investimenti dell'assessorato regionale competente
in materia di industria in merito ai progetti presentati. Le
strutture suddette, dalla data di presentazione della domanda di
cui al comma 1, possono chiedere, in qualsiasi momento, ogni
documentazione o precisazione aggiuntiva agli enti cooperativi
interessati.
3. L'assessore regionale competente in materia di industria,
sulla base dell'istruttoria e della valutazione suddetti, propone
alla Giunta regionale l'approvazione o il diniego della concessione
dei contributi.
Articolo 51 (Vincoli e modalità di erogazione)
1. Per beneficiare dei contributi di cui al presente Capo, gli
enti richiedenti devono impegnarsi a non ridurre il capitale
sociale versato, salvo il caso di dimostrate perdite di esercizio.
Detti contributi non sono cumulabili con altri aiuti previsti allo
stesso titolo da norme comunitarie, statali e regionali. A tal
fine, il rappresentante legale dell'ente cooperativo, all'atto
della presentazione della domanda, deve dichiarare, sotto la
propria responsabilità, gli eventuali aiuti ricevuti nell'ultimo
triennio, ovvero le domande presentate per ottenerli e che si
trovano in fase istruttoria, specificandone la natura e la base
giuridica.
2. L'ammontare dei benefici concessi a ciascun ente cooperativo
ai sensi del presente Capo non può in alcun caso superare, in un
triennio, il limite massimo indicato dalla disciplina comunitaria
per l'applicazione del regime di aiuto de minimis. Qualsiasi altro
aiuto supplementare concesso al medesimo ente cooperativo a titolo
del regime di aiuto de minimis, sommato ai contributi richiesti ed
ottenuti in base al presente Capo, non deve superare il limite
massimo suddetto su un periodo di tre anni. A tal fine, il
rappresentante legale dell'ente cooperativo, all'atto della
presentazione della domanda, deve assumersi l'impegno di rispettare
il predetto limite di cumulo.
3. I beni mobili e immobili oggetto di finanziamento non
possono, a decorrere dalla data di emissione delle relative
fatture, essere alienati oppure destinati a finalità estranee
all'esercizio dell'impresa cooperativa per un periodo pari a cinque
anni per i beni mobili e a dieci anni per gli immobili, a meno che,
previa apposita istanza, non vi sia l'esplicita autorizzazione del
dirigente della struttura competente.
4. L'erogazione dei contributi può avvenire anche in più
soluzioni in misura proporzionale al grado di effettivo
sostenimento delle spese indicate nei progetti e ritenute
ammissibili a finanziamento, previa presentazione delle relative
fatture, regolarmente quietanzate.
Articolo 52 (Verifica e revoca dei contributi)
1. La struttura competente può disporre, anche a campione,
ispezioni amministrative e contabili presso i soggetti beneficiari
per la verifica del rispetto della corretta destinazione dei
contributi erogati e della veridicità di quanto dichiarato. A tale
scopo, i soggetti beneficiari dovranno consentire qualsiasi
controllo che sia loro richiesto.
2. Nel caso in cui sia comprovato il mancato rispetto dei
vincoli di cui al presente Capo o l'utilizzazione dei contributi in
maniera non conforme alle finalità di cui al medesimo Capo, la
Giunta regionale può, su proposta dell'assessore regionale
competente in materia di industria, disporre la revoca totale o
parziale del contributo concesso.
3. La revoca implica la restituzione del contributo alla
Regione, nel termine di trenta giorni dalla data del provvedimento
di revoca, maggiorato degli interessi legali calcolati con
riferimento a tutto il periodo in cui l'ente cooperativo
beneficiario ha usufruito del contributo medesimo.
Capo II Interventi a favore degli enti ausiliari della
cooperazione
Articolo 53 (Finanziamenti agli enti ausiliari della
cooperazione)
1. La Giunta regionale può erogare una sovvenzione annuale agli
enti ausiliari per le seguenti attività:
a) di rappresentanza, assistenza e tutela del movimento
cooperativo valdostano;
b) di diffusione dei principi cooperativi e di attività
promozionali;
c) di aggiornamento professionale dei quadri dirigenti delle
società cooperative e loro consorzi.
2. L'importo complessivo della sovvenzione di cui al comma 1 è
stabilito in lire 400 milioni annue. A partire dall'esercizio
finanziario 1999 detto importo può essere rideterminato con legge
finanziaria.
Articolo 54 (Ripartizione della sovvenzione)
1. La sovvenzione annuale di cui all'articolo 53 è ripartita
come segue:
a) una quota pari a lire 100 milioni in parti uguali;
b) la quota restante in misura proporzionale al numero degli
enti cooperativi aderenti al 31 dicembre dell'anno precedente.
2. Ai fini della ripartizione di cui al comma 1, gli enti
cooperativi che aderiscono contemporaneamente a più di un ente
ausiliario sono considerati come non aderenti.
3. Gli enti ausiliari della cooperazione, per essere ammessi a
beneficiare della sovvenzione annuale, devono presentare apposita
domanda alla struttura competente unitamente alla seguente
documentazione:
a) relazione, riferita all'anno precedente, sullo svolgimento
delle attività di cui all'articolo 53, comma 1, lett. a), b) e
c);
b) programma di attività per l'anno in corso;
c) elenco aggiornato al 31 dicembre dell'anno precedente degli
enti cooperativi aderenti;
d) bilancio di previsione o atto similare per l'anno in corso e
l'ultimo bilancio o conto consuntivo approvato.
Articolo 55 (Contributi per assistenza contabile, amministrativa
e fiscale)
1. La Giunta regionale può erogare agli enti ausiliari della
cooperazione, nonché alle società cooperative convenzionate con gli
enti suddetti, contributi per le spese sostenute per attività di
assistenza contabile, amministrativa e fiscale a favore di enti
cooperativi.
2. I contributi di cui al comma 1 sono concessi fino ad un
importo massimo pari al trenta per cento delle spese effettivamente
sostenute per le attività di cui al medesimo comma e sono erogati
su presentazione di apposita domanda e della relativa
documentazione giustificativa alla struttura competente.
3. L'importo complessivo del contributo è stabilito in lire 250
milioni annue. A partire dall'esercizio finanziario 1999 detto
importo può essere rideterminato con legge finanziaria.
4. La Giunta regionale, con proprio provvedimento, approva la
modulistica per la formulazione della domanda ed i criteri
applicativi per l'erogazione dei contributi di cui al presente
Capo.
Articolo 56 (Finanziamenti alle associazioni di rappresentanza
dei consorzi di miglioramento fondiario)
1. La Giunta regionale è autorizzata ad erogare alle
associazioni di rappresentanza, assistenza e tutela dei consorzi di
miglioramento fondiario una sovvenzione annuale per le spese di
assistenza contabile, amministrativa e legale.
2. L'importo complessivo della sovvenzione di cui al comma 1 è
stabilito in lire 100 milioni annue. A partire dall'esercizio
finanziario 1999 detto importo può essere rideterminato con legge
finanziaria.
3. Lo stanziamento annuale di cui al comma 2 è ripartito come
segue:
a) il venti per cento in parti uguali;
b) l'ottanta per cento in misura proporzionale al numero dei
consorzi di miglioramento fondiario ai quali è fornita assistenza
contabile, amministrativa, tecnica e legale.
4. Le associazioni di rappresentanza, assistenza e tutela dei
consorzi di miglioramento fondiario, per essere ammesse a
beneficiare della sovvenzione annuale, devono presentare domanda
alla struttura regionale competente in materia di agricoltura
unitamente alla seguente documentazione:
a) elenco aggiornato al 31 dicembre dell'anno precedente dei
consorzi di miglioramento fondiario ai quali è fornita assistenza
contabile, amministrativa, tecnica e legale;
b) bilancio di previsione per l'anno in corso e rendiconto delle
spese sostenute nell'anno precedente.
Titolo V Disposizioni transitorie e finali
Articolo 57 (Applicazione della normativa statale)
1. Per quanto non previsto dalla presente legge, si applicano le
leggi dello Stato.
Articolo 58 (Disposizioni transitorie)
1. Le eventuali disposizioni più favorevoli previste al Titolo
IV si applicano anche ai progetti presentati nell'anno precedente
la data di entrata in vigore della presente legge per i quali non
sia ancora intervenuto il provvedimento definitivo di liquidazione
del contributo ammesso.
Articolo 59 (Abrogazioni)
1. Sono abrogate le seguenti leggi regionali:
a) legge regionale 1° giugno 1984, n. 16 (Disciplina
dell'esercizio delle funzioni amministrative in materia di
vigilanza e tutela sulle società cooperative e loro consorzi);
b) legge regionale 17 agosto 1987, n. 80 (Interventi a favore
della cooperazione. Modificazioni della legge regionale 1° giugno
1984, n. 16, e della pianta organica del personale dell'Assessorato
Industria, Commercio, Artigianato e Trasporti);
c) legge regionale 7 aprile 1992, n. 17 (Modificazioni ed
integrazioni alla legge regionale 17 agosto 1987, n. 80,
concernente "Interventi a favore della cooperazione. Modificazioni
della legge regionale 1° giugno 1984, n. 16, e della pianta
organica del personale dell'Assessorato Industria, Commercio,
Artigianato e Trasporti");
d) legge regionale 26 aprile 1993, n. 20 (Norme di attuazione
della legge 8 novembre 1991, n. 381, recante "Disciplina delle
cooperative sociali" e modificazioni della legge regionale 1°
giugno 1984, n. 16, concernente "Disciplina dell'esercizio delle
funzioni amministrative in materia di vigilanza e tutela sulle
società cooperative e loro consorzi");
e) legge regionale 4 maggio 1994, n. 15 (Norme di attuazione
della legge 31 gennaio 1992, n. 59 (Nuove norme in materia di
società cooperative));
f) legge regionale 6 giugno 1994, n. 23 (Ulteriori modificazioni
alla legge regionale 17 agosto 1987, n. 80 (Interventi a favore
della cooperazione. Modificazioni della legge regionale 1° giugno
1984, n. 16, e della pianta organica del personale dell'Assessorato
Industria, Commercio, Artigianato e Trasporti), già modificata
dalla legge regionale 7 aprile 1992, n. 17).
Articolo 60 (Disposizioni finanziarie)
1. Gli oneri derivanti dall'applicazione della presente legge
trovano copertura negli stanziamenti già iscritti, ai sensi delle
leggi regionali 16/1984, 80/1987, 17/1992, 20/1993, 15/1994 e
23/1994, ai capitoli 44080, 46440, 46460, 46480, 46500, 46520,
46540 e 46560 della parte spesa del bilancio di previsione della
Regione per l'esercizio finanziario 1998 e triennale 1998/2000,
come di seguito ridenominati, e sui corrispondenti capitoli per gli
anni successivi:
cap. 44080 "Sovvenzione annuale alle associazioni di
rappresentanza dei consorzi di miglioramento fondiario";
cap. 46440 "Oneri per la vigilanza, le revisioni e la tutela
sugli enti cooperativi";
cap. 46460 "Contributi a enti cooperativi per operazioni
d'investimento di avvio attività e per nuovi investimenti";
cap. 46480 "Contributi a enti cooperativi per spese di
organizzazione aziendale";
cap. 46500 "Sovvenzione annuale agli enti ausiliari della
cooperazione";
cap. 46520 "Spese per il funzionamento della commissione
regionale per la cooperazione";
cap. 46540 "Contributi in conto interessi a enti cooperativi su
scoperti di conto corrente autorizzati da istituti di credito";
cap. 46560 "Contributi agli enti ausiliari della cooperazione
per attività di assistenza contabile, amministrativa e fiscale agli
enti cooperativi".
2. La quota degli utili d'esercizio ed il patrimonio residuo
degli enti cooperativi di cui all'articolo 30, comma 2, lett. a) e
b), sono introitati sul capitolo 13550 (Gestione fondo regionale
per la promozione e lo sviluppo della cooperazione) della parte
entrata del bilancio di previsione della Regione per l'esercizio
finanziario 1998 e triennale 1998/2000 e sul corrispondente
capitolo per gli anni successivi.
3. Le somme introitate ai sensi del comma 2 sono iscritte al
capitolo 72670 (Gestione fondo regionale per la promozione e lo
sviluppo della cooperazione) della parte spesa del bilancio di
previsione della Regione per l'esercizio finanziario 1998 e
triennale 1998/2000 e sul corrispondente capitolo per gli anni
successivi.
Articolo 61 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Président La parole au Conseiller Bavastro.
Bavastro (UV) Questa legge, che merita senz'altro la nostra
approvazione, ha il grosso pregio di portare ordine in una materia
in cui la legislazione regionale era particolarmente sovrabbondante
anche perché si era stratificata in vari periodi in cui le
competenze regionali al riguardo hanno avuto un'evoluzione per cui
il quadro di riferimento era estremamente frammentario, complesso e
di difficile interpretazione. Quindi questa legge, che abroga le
disposizioni di legge precedenti, costituisce un testo unico che
viene ad essere un riferimento molto più facile per chi opera in
questo settore.
Oltre a quest'indubbio merito, la legge semplifica tutte le
procedure di iscrizione, cancellazione e trasformazioni varie al
Registro delle società cooperative ed elimina anche alcuni organi
che avevano competenze parallele molto analoghe, competenze che
vengono tutte poi assorbite dalla Commissione regionale per la
cooperazione.
Al di là di questo, il contenuto della legge recepisce
naturalmente in buona parte il contenuto delle leggi precedenti che
con questa vengono abrogate. Vi sono comunque anche alcune
importanti novità: intanto vengono assoggettate alla disciplina di
questa legge anche gli enti mutualistici cooperativi e le piccole
cooperative che prima erano escluse dalla disciplina delle leggi
preesistenti; anche in materia di cooperative sociali vengono
apportate alcune novità e tra l'altro viene ribadito un concetto
importante, quello in base al quale gli incarichi a queste
cooperative devono essere conferiti non solo facendo riferimento
all'aspetto economico, quindi al miglior prezzo.
Quest'elemento deve essere tenuto presente, ma deve avere un
peso che non supera la metà delle considerazioni totali che vanno
fatte; deve essere tenuta quindi nel dovuto conto anche la qualità
del servizio prestato.
In materia di contributi non vi sono sostanziali novità rispetto
alla precedente legge che regolava la materia, la legge n.
80/87.
In conclusione, sia per i contenuti innovativi, sia per il fatto
di semplificare il quadro legislativo, questa è una legge che
sicuramente merita l'approvazione, quindi mi affido al vostro
voto.
Président La discussion générale est ouverte. Quelqu'un demande
la parole? Je déclare close la discussion générale. On passe à
l'examen du projet de loi dans le nouveau texte de la IIème
Commission.
On vote l'article 1er:
Présents, votants et favorables: 26
Président On vote l'article 2:
Présents, votants et favorables: 26
Président On vote l'article 3:
Présents, votants et favorables: 26
Président On vote l'article 4:
Présents, votants et favorables: 26
Président On vote l'article 5:
Présents, votants et favorables: 26
Président On vote l'article 6:
Présents, votants et favorables: 26
Président On vote l'article 7:
Présents, votants et favorables: 26
Président On vote l'article 8:
Présents, votants et favorables: 26
Président On vote l'article 9:
Présents, votants et favorables: 26
Président On vote l'article 10:
Présents, votants et favorables: 26
Président On vote l'article 11:
Présents, votants et favorables: 26
Président On vote l'article 12:
Présents, votants et favorables: 26
Président On vote l'article 13:
Présents, votants et favorables: 26
Président On vote l'article 14:
Présents, votants et favorables: 26
Président On vote l'article 15:
Présents, votants et favorables: 26
Président On vote l'article 16:
Présents, votants et favorables: 26
Président On vote l'article 17:
Présents, votants et favorables: 26
Président On vote l'article 18:
Présents, votants et favorables: 26
Président On vote l'article 19:
Présents, votants et favorables: 26
Président On vote l'article 20:
Présents, votants et favorables: 26
Président On vote l'article 21:
Présents, votants et favorables: 26
Président On vote l'article 22:
Présents, votants et favorables: 26
Président On vote l'article 23:
Présents, votants et favorables: 26
Président On vote l'article 24:
Présents, votants et favorables: 26
Président On vote l'article 25:
Présents, votants et favorables: 26
Président On vote l'article 26:
Présents, votants et favorables: 26
Président On vote l'article 27:
Présents, votants et favorables: 26
Président On vote l'article 28:
Présents, votants et favorables: 26
Président On vote l'article 29:
Présents, votants et favorables: 26
Président On vote l'article 30:
Présents, votants et favorables: 26
Président On vote l'article 31:
Présents, votants et favorables: 26
Président On vote l'article 32:
Présents, votants et favorables: 26
Président On vote l'article 33:
Présents, votants et favorables: 26
Président On vote l'article 34:
Présents, votants et favorables: 26
Président On vote l'article 35:
Présents, votants et favorables: 26
Président On vote l'article 36:
Présents, votants et favorables: 26
Président On vote l'article 37:
Présents, votants et favorables: 26
Président On vote l'article 38:
Présents, votants et favorables: 26
Président On vote l'article 39:
Présents, votants et favorables: 26
Président On vote l'article 40:
Présents, votants et favorables: 26
Président On vote l'article 41:
Présents, votants et favorables: 26
Président On vote l'article 42:
Présents, votants et favorables: 26
Président On vote l'article 43:
Présents, votants et favorables: 26
Président On vote l'article 44:
Présents, votants et favorables: 26
Président On vote l'article 45:
Présents, votants et favorables: 26
Président On vote l'article 46:
Présents, votants et favorables: 26
Président On vote l'article 47:
Présents, votants et favorables: 26
Président On vote l'article 48:
Présents, votants et favorables: 26
Président On vote l'article 49:
Présents, votants et favorables: 26
Président On vote l'article 50:
Présents, votants et favorables: 26
Président On vote l'article 51:
Présents, votants et favorables: 26
Président On vote l'article 52:
Présents, votants et favorables: 26
Président On vote l'article 53:
Présents, votants et favorables: 26
Président On vote l'article 54:
Présents, votants et favorables: 26
Président On vote l'article 55:
Présents, votants et favorables: 26
Président On vote l'article 56:
Présents, votants et favorables: 26
Président On vote l'article 57:
Présents, votants et favorables: 26
Président On vote l'article 58:
Présents, votants et favorables: 26
Président On vote l'article 59:
Présents, votants et favorables: 26
Président On vote l'article 60:
Présents, votants et favorables: 26
Président On vote l'article 61:
Présents, votants et favorables: 26
Président La parole au Conseiller Squarzino Secondina.
Squarzino (PVA-cU) Solo per sottolineare uno degli aspetti che
ritengo molto positivi di questa legge ed è proprio la previsione
delle modalità di raccordo con le attività dei servizi
sociosanitari, educativi ed assistenziali. Credo che con questo
disegno di legge si faccia chiarezza sui rapporti che devono
esserci fra i servizi sociosanitari, educativi e assistenziali e le
risorse professionali e di servizio che le cooperative sociali
possono dare. Mi premeva mettere in luce quest'aspetto che ritengo
estremamente positivo.
Président On vote la loi dans son ensemble:
Présents, votants et favorables: 26
Le Conseil approuve à l'unanimité.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK