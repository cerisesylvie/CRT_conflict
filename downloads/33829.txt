Consiglio Regionale della Valle d'Aosta - Oggetto del Consiglio n. 1870 del 22 giugno 2011 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1870 del 22 giugno 2011 - Resoconto
OGGETTO N. 1870/XIII - Disegno di legge: "Assestamento del
bilancio di previsione per l'anno finanziario 2011, modifiche a
disposizioni legislative e variazioni al bilancio di previsione per
il triennio 2011/2013".
CAPO I
ASSESTAMENTO DEL BILANCIO DI PREVISIONE PER L'ANNO
FINANZIARIO 2011
Articolo 1
(Aggiornamento dei residui attivi)
1. L'ammontare dei residui attivi, stimato dall'articolo 3
della legge regionale 10 dicembre 2010, n. 41 (Bilancio di
previsione della Regione autonoma Valle d'Aosta/Vallée d'Aoste per
il triennio 2011/2013), con riferimento ai volumi complessivi del
bilancio di previsione, è aggiornato, al 1° gennaio 2011, in euro
914.563.091,11.
Articolo 2
(Aggiornamento dei residui passivi)
1. L'ammontare dei residui passivi, stimato dall'articolo 3
della l.r. 41/2010 con riferimento ai volumi complessivi del
bilancio di previsione, è aggiornato al 1° gennaio 2011 in euro
999.490.322,09.
Articolo 3
(Aggiornamento delle previsioni di cassa)
1. Il totale delle entrate delle quali è prevista la
riscossione e il totale delle spese delle quali è autorizzato il
pagamento è aumentato di euro 60.000.000 per l'anno 2011.
CAPO II
DISPOSIZIONI IN MATERIA DI ENTRATE E DI SPESE. MODIFICAZIONI
DI DISPOSIZIONI LEGISLATIVE
Articolo 4
(Disposizioni in materia di personale regionale.
Modificazioni all'articolo 11 della legge regionale 10 dicembre
2010, n. 40)
1. Al fine di assicurare le risorse umane necessarie per il
funzionamento della sezione di controllo della Corte dei conti per
la Regione Valle d'Aosta/Vallée d'Aoste, istituita ai sensi del
decreto legislativo 5 ottobre 2010, n. 179 (Norme di attuazione
dello statuto speciale della regione autonoma Valle d'Aosta/Vallée
d'Aoste concernenti l'istituzione di una sezione di controllo della
Corte dei conti), la dotazione organica dell'Amministrazione
regionale, definita ai sensi dell'articolo 11, comma 1, della legge
regionale 10 dicembre 2010, n. 40 (Legge finanziaria per gli anni
2011/2013), è incrementata di dieci unità di personale. La
copertura dei posti è disposta in deroga a quanto stabilito
dall'articolo 7, comma 1, della l.r. 40/2010.
2. Il limite di spesa di cui all'articolo 11, comma 4, della
l.r. 40/2010, per l'anno 2011, previsto in euro 138.036.737 è
incrementato di euro 180.000.
3. Il comma 4 dell'articolo 11 della l.r. 40/2010 è
sostituito dal seguente:
"4. Per le finalità di cui all'articolo 6 della l.r. 22/2010,
i limiti di spesa relativi alla dotazione organica di cui al comma
1 sono definiti in euro 138.216.737 per retribuzioni, indennità
accessorie ed oneri di legge a carico del datore di lavoro, ivi
comprese le assunzioni a tempo determinato, di cui:
a) euro 133.509.200 per il personale amministrato dalla
Giunta regionale (UPB 1.2.1.10 Trattamento economico del personale
regionale), suddivisi in euro 132.760.700 per il personale
assegnato agli organici dipendenti dalla Giunta regionale, ivi
compresi euro 841.800 per il personale proveniente dal Ministero
delle infrastrutture e dei trasporti, euro 180.000 per il personale
assegnato alla Corte dei conti ed euro 748.500 per il personale
dell'Agenzia regionale del lavoro assunto con contratto di diritto
privato;
b) euro 4.707.537 per il personale assegnato all'organico del
Consiglio regionale (UPB 1.1.1.10 Consiglio regionale -
parz.).".
4. L'autorizzazione di spesa di cui all'articolo 11, comma
10, della l.r. 40/2010, per le finalità di cui all'articolo 53
della l.r. 22/2010, determinata in euro 120.000, è rideterminata, a
decorrere dall'anno 2011, in euro 176.000 (UPB 1.01.01.12
Istituzioni diverse).
5. Al finanziamento dell'onere di cui al comma 4 si provvede
mediante l'utilizzo delle risorse iscritte nello stato di
previsione della spesa del bilancio della Regione per il triennio
2011/2013 nell'UPB 1.3.1.10 (Servizi e spese generali) per euro
56.000 per l'anno 2011 e nell'UPB 1.02.01.10 (Trattamento economico
del personale regionale) per annui euro 56.000 per gli anni 2012 e
2013.
6. Per l'applicazione dei commi 4 e 5, la Giunta regionale è
autorizzata ad apportare con propria deliberazione, su proposta
dell'assessore regionale competente in materia di bilancio, le
occorrenti variazioni di bilancio.
Articolo 5
(Interventi in materia di finanza locale. Modificazioni alle
leggi regionali 40/2010 e 4 agosto 2006, n. 18)
1. L'ammontare delle risorse finanziarie destinate
dall'articolo 13, comma 1, della l.r. 40/2010, agli interventi in
materia di finanza locale è aumentato, per l'anno 2011, di euro
8.913.618,74 in applicazione dell'articolo 6ter della legge
regionale 20 novembre 1995, n. 48 (Interventi regionali in materia
di finanza locale).
2. Per l'anno 2011, in deroga a quanto previsto dalla l.r.
48/1995, una quota dell'importo di cui al comma 1, pari ad euro
1.100.000, è destinata al trasferimento ai Comuni al fine di
garantire agli stessi misure compensative per i mancati introiti
derivanti dalle esenzioni tributarie e tariffarie stabilite ai
sensi dell'articolo 6, comma 2, della l.r. 40/2010 (UPB 1.4.1.10
Trasferimenti correnti senza vincolo di destinazione agli enti
locali).
3. La somma di euro 8.913.618,74 è così ripartita:
a) euro 1.100.000 per gli interventi di cui al comma
2;
b) euro 7.813.618,74 per i trasferimenti finanziari con
vincolo settoriale di destinazione ripartiti ed autorizzati nelle
misure indicate nell'allegato A (UPB 1.4.2.10 Trasferimenti
correnti con vincolo di destinazione agli enti locali; UPB 1.4.2.20
Trasferimenti per spese di investimento con vincolo di destinazione
agli enti locali; UPB 1.15.1.10 - Oneri per interessi - parz.; UPB
1.15.1.30 - Quote capitale per ammortamento mutui - parz.).
4. La lettera c) del comma 1 e i commi 4 e 5 dell'articolo 7
della legge regionale 4 agosto 2006, n. 18 (Modificazioni di leggi
regionali e altre disposizioni in materia di enti locali), sono
abrogati.
Articolo 6
(Modificazione alla legge regionale 23 luglio 2010, n.
22)
1. Dopo il comma 6 dell'articolo 45 della l.r. 22/2010, è
aggiunto il seguente:
"6bis. Per le esigenze e con le modalità di cui al comma 6,
può inoltre essere disposto, di intesa tra gli enti interessati, il
distacco di personale dell'Azienda regionale sanitaria USL della
Valle d'Aosta presso le strutture regionali competenti in materia
di sanità e politiche sociali.".
Articolo 7
(Trasferimento agli enti locali per la copertura delle spese
relative ai rifiuti delle scuole di base)
1. Al fine di garantire ai Comuni misure compensative, per
gli anni 2006/2010, per la copertura delle spese a loro carico
relative ai rifiuti degli edifici scolastici che ospitano le scuole
di base, è autorizzata per l'anno 2011 la spesa di euro 576.000
(UPB 1.4.2.10 Trasferimenti correnti con vincolo di destinazione
agli enti locali - parz).
2. Al finanziamento dell'onere di cui al comma 1 si provvede
mediante risorse derivanti da trasferimenti con vincolo settoriale
di destinazione di cui al titolo V della l.r. 48/1995, secondo
criteri e modalità stabiliti con deliberazione della Giunta
regionale adottata previo parere del Consiglio permanente degli
enti locali.
Articolo 8
(Oneri per l'evoluzione del sistema contabile degli enti
locali)
1. Al fine di garantire la copertura delle spese connesse
alla fase preliminare dell'evoluzione del sistema contabile degli
enti locali, per l'anno 2011 è autorizzato il trasferimento al
Consorzio degli enti locali della Valle d'Aosta (CELVA) della somma
di euro 139.118,74 (UPB 1.4.2.10 Trasferimenti correnti con vincolo
di destinazione agli enti locali - parz).
Articolo 9
(Finanziamento di un piano pluriennale di interventi per la
realizzazione di opere di protezione da colate di detrito, frane e
inondazioni)
1. L'autorizzazione di spesa di cui all'articolo 19, comma 3,
della l.r. 40/2010, già determinata in complessivi euro 28.000.000,
di cui euro 6.000.000 per l'anno 2011, è rideterminata in
complessivi euro 30.900.000, di cui euro 8.900.000 per l'anno 2011
(UPB 1.4.2.20 Trasferimenti per spese di investimento con vincolo
di destinazione agli enti locali - parz.).
Articolo 10
(Disposizioni per la continuità assistenziale nella Casa di
riposo G.B. Festaz/Maison de repos J.B. Festaz)
1. Al fine di assicurare la continuità e la qualità
nell'erogazione dei servizi di assistenza alla persona e nel
rispetto degli obblighi di partecipazione della Regione agli
obiettivi complessivi di finanza pubblica, la Casa di riposo G.B.
Festaz/Maison de repos J.B. Festaz, di cui alla legge regionale 23
dicembre 2004, n. 34 (Disciplina delle istituzioni pubbliche di
assistenza e beneficenza, trasformate ai sensi dell'articolo 37
della legge regionale 15 dicembre 2003, n. 21 (Legge finanziaria
per gli anni 2004/2006). Abrogazione della legge regionale 12
luglio 1996, n. 18), nelle more del riassetto organizzativo dei
medesimi servizi, è autorizzata ad avvalersi, limitatamente agli
anni 2011 e 2012, del personale già assunto, per garantire la
costante erogazione dei servizi assistenziali, con contratti a
tempo determinato o di collaborazione coordinata e continuativa
sino alla scadenza inizialmente stabilita o a quella
successivamente prorogata.
2. Il comma 2 dell'articolo 12 della l.r. 34/2004 è
sostituito dal seguente:
"2. Per la gestione dei servizi socio-assistenziali, la
Regione assicura all'azienda un finanziamento annuale definito
sulla base del sistema di finanziamento delle strutture per anziani
gestite dagli enti locali. All'azienda è, inoltre, concesso un
contributo annuale non superiore al 30 per cento dei costi di
esercizio risultanti dal bilancio di esercizio, riferito all'anno
precedente, il cui ammontare è determinato, con deliberazione della
Giunta regionale, sulla base della stima previsionale dei costi,
relativa all'anno cui si riferisce il contributo, presentata
dall'azienda entro il 30 settembre di ogni anno. Contributi
straordinari per scopi determinati o interventi speciali possono
essere disposti con legge regionale.".
3. Le disposizioni di cui al presente articolo non comportano
complessivamente maggiori oneri per il bilancio regionale rispetto
agli stanziamenti ivi previsti, dovendo gli eventuali maggiori
oneri trovare copertura con le economie di spesa derivanti dal
riassetto organizzativo di cui al comma 1.
Articolo 11
(Finanziamento degli interventi per la riqualificazione di
Aosta quale moderno capoluogo regionale)
1. L'autorizzazione di spesa di cui all'articolo 4 della
legge regionale 2 marzo 1992, n. 3 (Interventi per la
riqualificazione di Aosta quale moderno capoluogo regionale), già
determinata dall'articolo 21 della l.r. 40/2010 in euro 2.600.000
per l'anno 2011, è rideterminata in euro 7.600.000 per la stessa
annualità (UPB 1.4.4.20 Interventi per altri investimenti di
finanza locale - parz.).
2. Per l'importo e per il periodo di cui al comma 1, la
Giunta regionale è autorizzata a contrarre mutui passivi (Parte
Entrata - UPB 1.5.1.10).
Articolo 12
(Finanziamento speciale al Comune di Saint-Vincent)
1. Ad integrazione e completamento degli interventi di
investimento previsti dall'articolo 9 della legge regionale 13
giugno 2007, n. 15 (Assestamento del bilancio di previsione per
l'anno finanziario 2007, modificazioni a disposizioni legislative,
variazione al bilancio di previsione per l'anno 2007), il
finanziamento speciale al Comune di Saint-Vincent per l'anno 2011,
determinato in euro 1.150.000 dall'articolo 15 della legge
regionale 10 dicembre 2008, n. 29 (Legge finanziaria per gli anni
2009/2011), è incrementato di euro 700.000 per la stessa annualità
(UPB 1.4.4.20 Interventi per altri investimenti di finanza locale -
parz.).
Articolo 13
(Trasferimento al CELVA. Modificazioni alla legge regionale
19 dicembre 2005, n. 34)
1. Il comma 3 dell'articolo 16 della legge regionale 19
dicembre 2005, n. 34 (Legge finanziaria per gli anni 2006/2008), è
sostituito dal seguente:
"3. L'erogazione delle somme è effettuata periodicamente,
secondo criteri e modalità stabilite con deliberazione della Giunta
regionale adottata previo parere del Consiglio permanente degli
enti locali.".
Articolo 14
(Trasferimenti alle scuole paritarie di finanziamenti per la
realizzazione di progetti)
1. Alle scuole paritarie della Regione sono concessi appositi
finanziamenti per l'adesione e la realizzazione di progetti di
educazione alimentare e sportiva a valenza regionale.
2. Per le finalità di cui al comma 1, è autorizzata la spesa
di annui euro 35.000 per ciascun anno del triennio 2011/2013. Alla
determinazione degli eventuali oneri per gli anni successivi si
provvede con la legge di bilancio (UPB 1.5.2.10 Contributi per il
funzionamento di istituzioni scolastiche non regionali).
3. Al finanziamento dell'onere di cui al comma 2, si provvede
mediante l'utilizzo per pari importo delle risorse iscritte nello
stato di previsione della spesa del bilancio della Regione per il
triennio 2011/2013 nell'UPB 1.5.1.10 (Trasferimenti correnti per il
funzionamento delle istituzioni scolastiche dipendenti dalla
Regione).
4. Per l'applicazione del presente articolo, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Articolo 15
(Associazione Forte di Bard - Legge regionale 17 maggio 1996,
n. 10)
1. L'autorizzazione di spesa per le finalità di cui
all'articolo 2, comma 3, della legge regionale 17 maggio 1996, n.
10 (Interventi per il recupero e la valorizzazione del forte e del
borgo medioevale di Bard), a favore dell'associazione Forte di Bard
per la valorizzazione del turismo culturale del Forte di Bard, già
determinata in euro 3.980.000 per l'anno 2011 dall'articolo 28
della l.r. 40/2010, è incrementata, per lo stesso anno, di euro
300.000.
2. L'autorizzazione per il triennio 2011/2013 è
complessivamente rideterminata in euro 11.080.000, annualmente così
suddivisa:
anno 2011 euro 4.280.000;
anno 2012 euro 3.400.000;
anno 2013 euro 3.400.000;
(UPB 1.7.2.10 Assegnazioni ad enti culturali per il
funzionamento - parz.).
Articolo 16
(Associazioni culturali valdostane. Modificazioni alla legge
regionale 9 dicembre 1981, n. 79)
1. All'elenco di cui all'allegato A alla legge regionale 9
dicembre 1981, n. 79 (Contributi alle associazioni culturali
valdostane), dopo il n. 10bis) è aggiunto il seguente:
"10ter) Centre d'études La maison des anciens
remèdes;".
2. L'onere derivante dall'applicazione del presente articolo
è determinato in euro 25.000 per l'anno 2011 (UPB 1.7.2.10
Assegnazioni ad enti culturali per il funzionamento -
parz.).
Articolo 17
(Assegnazione straordinaria alla Fondazione Courmayeur -
Centro internazionale di diritto, società ed economia)
1. Ai sensi dell'articolo 4, comma 4, della legge regionale
19 aprile 1988, n. 18 (Promozione di una fondazione per
l'attuazione di iniziative culturali e l'organizzazione di convegni
attinenti i rapporti tra diritto, società ed economia e contributo
regionale alla Fondazione medesima), la Giunta regionale è
autorizzata a concedere un'assegnazione straordinaria per l'anno
2011, pari a euro 300.000, a favore della Fondazione Courmayeur -
Centro internazionale di diritto, società ed economia, a titolo di
contributo finalizzato alla ristrutturazione e al restauro della
sede della Fondazione medesima (UPB 1.7.2.20 Assegnazioni ad enti
culturali per investimenti, istituita ai sensi dell'articolo
24).
Articolo 18
(Finanziamento della spesa sanitaria regionale di parte
corrente. Modificazione dell'articolo 34 della l.r.
40/2010)
1. La spesa sanitaria di parte corrente, già determinata per
l'anno 2011 in complessivi euro 272.681.270 ai sensi dell'articolo
34, comma 1, della l.r. 40/2010, è incrementata di euro
14.000.000.
2. All'alinea del comma 1 dell'articolo 34 della l.r.
40/2010, le parole "in euro 272.681.270 per l'anno 2011" sono
sostituite dalle seguenti "in euro 286.681.270 per l'anno
2011".
3. La lettera b) del comma 1 dell'articolo 34 della l.r.
40/2010 è sostituita dalla seguente:
"b) spese per il servizio sanitario regionale per complessivi
euro 20.885.270 per l'anno 2011, euro 6.937.370 per l'anno 2012 e
euro 6.981.970 per l'anno 2013 (UPB 1.9.1.11 Interventi per il
servizio sanitario regionale) così suddivisi:
1) rimborso al Fondo sanitario nazionale degli oneri connessi
alla mobilità passiva, euro 19.450.000 per l'anno 2011 e euro
5.450.000 annui per gli anni 2012 e 2013;
2) interventi diretti della Regione, euro 1.435.270 per
l'anno 2011, euro 1.487.370 per l'anno 2012 e euro 1.531.970 per
l'anno 2013.".
Articolo 19
(Modificazione all'articolo 57 della legge regionale 12
dicembre 2007, n. 32)
1. Dopo il comma 2 dell'articolo 57 della legge regionale 12
dicembre 2007, n. 32 (Legge finanziaria per gli anni 2008/2010), è
aggiunto il seguente:
"2bis. La Giunta regionale è autorizzata a prevedere un
regime di aiuto, ai sensi del regolamento (CE) n. 1998/2006 della
Commissione, del 15 dicembre 2006, relativo all'applicazione degli
articoli 87 e 88 del trattato agli aiuti di importanza minore (de
minimis), per far fronte agli oneri di cui al comma 2.".
2. Dopo il comma 2bis dell'articolo 57 della l.r. 32/2007,
come introdotto dal comma 1, è aggiunto il seguente:
"2ter. Il vincolo di cui all'articolo 70, comma 3, non si
applica agli aiuti previsti dal comma 2bis.".
3. L'onere per l'applicazione del comma 1 è determinato in
euro 100.000 per l'anno 2011 e in annui euro 600.000 per gli anni
2012 e 2013 (UPB 1.10.1.10 Politiche di sviluppo rurale -
Interventi di parte corrente - parz.).
Articolo 20
(Partecipazioni azionarie)
1. Per gli interventi da effettuarsi tramite la gestione
speciale di FINAOSTA S.p.A. di cui all'articolo 6 della legge
regionale 16 marzo 2006, n. 7 (Nuove disposizioni concernenti la
società finanziaria regionale FINAOSTA S.p.A.. Abrogazione della
legge regionale 28 giugno 1982, n. 16), è autorizzata la spesa di
euro 1.050.000, per l'anno 2011, per la sottoscrizione di quote di
capitale sociale della Autoporto Valle d'Aosta s.p.a. (UPB
1.11.1.21 Partecipazioni azionarie e conferimenti - parz.).
Articolo 21
(Interventi in materia di politica del lavoro)
1. L'autorizzazione di spesa, di cui all'articolo 36 della
l.r. 40/2010, per l'attuazione del piano triennale degli interventi
di politica del lavoro, delle azioni di formazione professionale,
di orientamento e sviluppo delle azioni per favorire l'impiego e
l'occupazione, approvato con deliberazione del Consiglio regionale
668/XIII del 15 luglio 2009, è incrementata di 1.200.000 euro per
l'anno 2011.
2. L'autorizzazione per il triennio 2011/2013 è
complessivamente rideterminata in euro 21.079.200, annualmente così
suddivisa:
anno 2011 euro 8.504.400;
anno 2012 euro 6.292.400;
anno 2013 euro 6.282.400;
(UPB 1.11.8.20 Fondo per le politiche del lavoro e la
formazione professionale; UPB 1.11.8.10 Interventi di politica del
lavoro a valere sul fondo per le politiche del lavoro - parte
corrente; UPB 1.11.8.11 Interventi di formazione professionale a
valere sul fondo per le politiche del lavoro).
3. La Regione assicura il finanziamento delle domande
pervenute entro il 31 dicembre 2010 per la concessione di
contributi alle imprese, previsti nell'ambito del Piano triennale
degli interventi di politica del lavoro, al fine di favorire
l'assunzione di lavoratori disabili e molto svantaggiati e
l'adattamento dei posti di lavoro, richiesti ai sensi del
regolamento (CE) n. 800/2008 della Commissione, del 6 agosto 2008,
che dichiara alcune categorie di aiuti compatibili con il mercato
comune in applicazione degli articoli 87 e 88 del trattato
(regolamento generale di esenzione per categoria).
4. Per le finalità di cui al comma 3, è autorizzata per
l'anno 2011 la maggiore spesa di euro 19.500, che trova
finanziamento nell'ambito dell'autorizzazione di cui al comma 1
(UPB 1.11.8.20 Fondo per le politiche del lavoro e la formazione
professionale).
Articolo 22
(Programmi di investimento oggetto di cofinanziamento
comunitario e statale)
1. La quota di cofinanziamento a carico della Regione per
l'attuazione degli interventi definiti nell'ambito del Programma
operativo competitività regionale 2007/2013, già determinata
dall'articolo 37, comma 3, lettera a), della l.r. 40/2010 in euro
3.914.954 per il triennio 2011/2013, di cui euro 1.279.229 per
l'anno 2011, è rideterminata per il triennio in euro 3.950.453,89,
di cui euro 1.314.728,89 per l'anno 2011 (UPB 1.11.9.20 Programma
competitività regionale 2007-2013 - parz.).
2. Gli oneri a carico del bilancio della Regione per
l'attuazione dei Programmi di cooperazione territoriale 2007/2013,
già determinati dall'articolo 37, comma 6, della l.r. 40/2010 in
euro 3.454.156 per il triennio 2011/2013, di cui euro 1.653.327 per
l'anno 2011, sono rideterminati per il triennio in euro 3.496.590,
di cui euro 1.695.761 per l'anno 2011 (UPB 1.11.9.21 Programmi di
cooperazione territoriale 2007-2013 - parz.).
Articolo 23
(Interventi regionali per la promozione dell'uso razionale
dell'energia)
1. La Regione è autorizzata al finanziamento delle domande di
agevolazione relative ad iniziative di installazione di sistemi ed
impianti effettuate entro il 31 dicembre 2010 per le finalità di
cui alla legge regionale 3 gennaio 2006, n. 3 (Nuove disposizioni
in materia di interventi regionali per la promozione dell'uso
razionale dell'energia), nei limiti delle disponibilità del fondo
di dotazione della gestione speciale di cui all'articolo 11 della
l.r. 7/2006, e, comunque, per un importo massimo di 600.000
euro.
Articolo 24
(Interventi sulla rete viaria statale)
1. Al fine di favorire l'esecuzione di interventi di
ammodernamento e messa in sicurezza della rete viaria statale
interessante il territorio della Regione, la Giunta regionale è
autorizzata ad erogare contributi a favore di ANAS s.p.a., sulla
base di apposite convenzioni regolanti i reciproci impegni.
2. L'entità del contributo di cui al comma 1 non può eccedere
il 30 per cento del costo complessivo di ciascun
intervento.
3. L'onere derivante dall'applicazione del comma 1 è
determinato per l'anno 2011 in euro 200.000. Alla determinazione
degli eventuali oneri per gli anni successivi si provvede con la
legge regionale di bilancio (UPB 1.13.1.20 Investimenti per la
viabilità - parz.).
Articolo 25
(Incentivi regionali per il rinnovo tecnologico del parco
auto e moto circolante in Valle d'Aosta)
1. La Regione assicura il finanziamento delle domande di
contributo relative ad iniziative di demolizione, acquisto o
riconversione effettuate entro il 31 dicembre 2010 ai sensi della
legge regionale 26 maggio 2009, n. 11 (Incentivi regionali, per
l'anno 2009, per il rinnovo tecnologico del parco auto e moto
circolante in Valle d'Aosta).
2. Per le finalità di cui al comma 1 è autorizzata per l'anno
2011 la maggiore spesa di euro 320.000 (UPB 1.14.1.20 Investimenti
per la tutela, recupero, valorizzazione dell'ambiente e del
paesaggio - parz.).
Articolo 26
(Autorizzazioni di maggiori spese recate da leggi
regionali)
1. Le autorizzazioni di spesa recate da leggi regionali, come
determinate dalla l.r. 40/2010, sono modificate, per il triennio
2011/2013, nella misura indicata nell'allegato B.
CAPO III
VARIAZIONE AL BILANCIO DI PREVISIONE PER IL TRIENNIO
2011/2013. DISPOSIZIONI FINANZIARIE
Articolo 27
(Istituzione di unità previsionale di base)
1. Nello stato di previsione della spesa per il triennio
2011/2013 è istituita la seguente unità previsionale di base:
"1.7.2.20 Assegnazioni ad enti culturali per
investimenti.".
Articolo 28
(Variazioni allo stato di previsione dell'entrata)
1. Allo stato di previsione dell'entrata del bilancio per il
triennio 2011/2013 sono apportate le seguenti variazioni:
a) in aumento:
1) UPB 0.0.0.0 "Avanzo di amministrazione"
anno 2011 euro 108.238.866,89;
2) UPB 1.5.1.10 "Accensione di prestiti a medio e lungo
termine"
anno 2011 euro 5.000.000,00;
b) in diminuzione:
1) UPB 1.5.1.10 "Accensione di prestiti a medio e lungo
termine"
anno 2011 euro 25.000.000,00.
Articolo 29
(Variazioni allo stato di previsione della spesa)
1. Allo stato di previsione della spesa del bilancio per il
triennio 2011/2013 sono apportate le seguenti variazioni:
a) in diminuzione:
1) UPB 1.1.1.10 (Consiglio regionale)
anno 2011 euro 864.000,00
anno 2012 euro 555.760,00
anno 2013 euro 555.760,00;
2) UPB 1.10.1.20. (Politiche di sviluppo rurale - interventi
di investimento)
anno 2012 euro 600.000,00
anno 2013 euro 600.000,00;
3) UPB 1.15.1.10 (Oneri per interessi)
anno 2011 euro 34.000,00
anno 2012 euro 944.240,00
anno 2013 euro 944.240,00;
b) in aumento, come indicato analiticamente nell'allegato C,
per complessivi euro:
anno 2011 euro 58.313.304,15
anno 2012 euro 2.100.000,00
anno 2013 euro 2.100.000,00.
Articolo 30
(Iscrizione di fondi derivanti da assegnazioni statali,
comunitarie, da spese vincolate o legate ad altre entrate a
destinazione vincolata e variazioni al bilancio)
1. I fondi derivanti da assegnazioni statali, comunitarie, da
spese vincolate o legate ad altre entrate a destinazione vincolata,
previsti nel bilancio di previsione per l'anno finanziario 2010 e
non impegnati alla chiusura dell'esercizio stesso, ammontano a euro
30.823.562,74 quali risultano analiticamente nella colonna A
dell'allegato D.
2. I fondi di cui al comma 1, già attribuiti alla competenza
finanziaria dell'anno 2011 ai sensi dell'articolo 29, comma 2,
della legge regionale 4 agosto 2009, n. 30 (Nuove disposizioni in
materia di bilancio e di contabilità generale della Regione
autonoma Valle d'Aosta/Vallée d'Aoste e principi in materia di
controllo strategico e di controllo di gestione), ammontano a
complessivi euro 24.663.293,62, quali risultano analiticamente
nella colonna B dell'allegato D.
3. I fondi di cui al comma 1 attribuiti con la presente legge
alla competenza finanziaria dell'anno 2011 ammontano ad euro
6.160.269,12, quali risultano analiticamente nella colonna C
dell'allegato D.
4. Allo stato di previsione della spesa del bilancio per il
triennio 2011/2013, limitatamente all'anno finanziario 2011, sono
apportate le variazioni in aumento per euro 6.160.269,12, quali
risultano analiticamente nella colonna C dell'allegato D.
Articolo 31
(Copertura finanziaria)
1. La copertura del maggiore onere di euro 88.238.866,89 per
l'anno 2011, derivante dalle autorizzazioni disposte dalla presente
legge, è assicurata dalle maggiori entrate autorizzate
dall'articolo 28.
Articolo 32
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Allegati
(omissis)
Presidente
- Il disegno di legge ha avuto parere
favorevole a maggioranza della II Commissione e noi analizzeremo il
nuovo testo di commissione; c'è il parere favorevole del Consiglio
permanente degli enti locali e sono stati presentati tre
emendamenti dall'Assessore Lavoyer.
Passiamo all'esame del nuovo testo.
La parola al Consigliere Louvin sull'articolo 1.
Louvin (ALPE)
- Riteniamo corretto e necessario
comunicare subito che, anche se il documento è in parte un
documento che ha una valenza tecnica di riallocazione di risorse in
modo necessario, facendo riferimento ad un reperimento di ulteriori
risorse che si è accertato con il consuntivo del 2010, la
variazione si innesta su un bilancio sul quale avevamo dato a suo
tempo e sul quale manteniamo un giudizio fortemente negativo.
Espliciteremo puntualmente su alcuni di questi capitoli delle
riserve, ma riteniamo necessario - vogliamo dirlo con franchezza -
esprimere un giudizio negativo nel complesso su questa variazione
di bilancio, proprio per le carenze rispetto alla selettività di
spesa ed alla migliore efficienza amministrativa che abbiamo
denunciato in sede di approvazione del conto consuntivo. Non mi
dilungo ulteriormente, ma vorrei che fosse colto il senso generale
di questo voto, a prescindere dal fatto che in alcuni casi si
tratta di spese che devono trovare necessaria copertura.
Presidente
- Pongo in votazione l'articolo 1:
Consiglieri presenti e votanti: 32
Favorevoli: 24
Contrari: 8
Il Consiglio approva.
Presidente
- Articolo 2: stesso risultato. Articolo 3:
stesso risultato. Articolo 4: stesso risultato.
La parola al Consigliere Louvin sull'articolo 5.
Louvin (ALPE)
- Grazie Presidente.
Vorrei tornare su una questione che abbiamo già discusso nel
corso dell'esame dei bilanci 2010-2011 ed è quella dell'esenzione
tributaria e tariffaria per il meccanismo secondo cui interveniamo
a copertura del mancato introito da parte dei Comuni di tributi e
tariffe, in particolare sul servizio idrico.
Qui non è per contestare la consequenzialità del pagamento
rispetto ad un impegno assunto in sede di bilancio, ma il punto è:
si continua o si sceglie un'altra via? Siamo stati critici nella
generalizzazione della misura, ci interessa sapere se è in
discussione un approccio diverso rispetto alla questione, perché
dire
tout court
non si paga la bolletta al di sotto di...non
è una risposta a nostro avviso corretta, non è una risposta
responsabilizzante anche. Riteniamo che ci possano essere in questo
campo degli interventi più mirati. Vogliamo sapere se è attualmente
in discussione con gli enti locali, se ci sono riflessioni sul
punto, oppure se si intende tendenzialmente riportare non solo fino
alla fine di quest'anno, ma anche prorogare ulteriormente un
sistema di esenzione tributaria e tariffaria che - così com'è
concepito - può lasciare un po' perplessi.
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Credo che le osservazioni del collega siano corrette. Noi, ad
oggi, registriamo una definizione di un accordo esistente, il che
non significa che questo deve protrarsi negli anni a venire, e
spiego brevemente venendo, nella sostanza, agli esiti di questo
intervento. Teniamo conto che questo è il terzo anno che manteniamo
questa formula, perché come tale all'inizio era stata vista
importante anche da parte dei Comuni; oggi anche con i Comuni si
sta facendo un'analisi per vedere gli effetti di queste misure.
Quindi ad oggi non c'è ancora allo studio una misura alternativa,
ma c'è un monitoraggio dell'insieme per capire quali possono
essere, nei fatti, le risultanze di un intervento che è abbastanza
cospicuo. Pertanto non ho oggi la soluzione, ma non è scontato che
questo sia, come tale, prorogato per gli anni a venire, anche
perché è legato alle misure anticrisi, la dichiarazione del sistema
di crisi deve essere recepita perché non è dichiarata da noi. Se,
per ipotesi, il 2012 non viene più riconosciuto a livello
comunitario come anno di crisi, tutta una serie di misure devono
essere cambiate. Questa non è necessariamente collegata, ma
indirettamente nel complesso...
(interruzione del Consigliere Louvin, fuori
microfono)
...sì, ma dico che è nella situazione generale del finanziamento
che va compreso questo punto. Quindi è un punto che è ancora
aperto, non ci sono soluzioni alternative, ma è un punto
aperto.
Presidente
- Articolo 5: stesso risultato. Articolo 6:
stesso risultato. Articolo 7: stesso risultato. Articolo 8: stesso
risultato. Articolo 9: stesso risultato. Articolo 10: stesso
risultato.
La parola al Consigliere Louvin sull'articolo 11.
Louvin (ALPE)
- Siamo di fronte ad una rideterminazione
del finanziamento per l'intervento di riqualificazione di Aosta
quale moderno capoluogo regionale. Chi siede in quest'aula da un
po' di anni lo ha già sentito questo
refrain
e non trova
nuova questa formula, perché risale ai primi anni '90 e ad un piano
che, come i fiumi carsici, ogni tanto riaffiora.
Qui è detto, al primo comma di questo articolo, che la spesa già
determinata in 2.600.000 euro è rideterminata in 7.600.000 euro,
cioè 5.000.000 di euro in più; ci sono state date delle risposte
non molto chiare...può darsi che all'esito della risposta la cosa
mi risulterà illuminata in modo diverso. Mi riservo di fare un
breve commento, se mi si chiarisce che questo aumento di 5.000.000
di euro è effetto di un assorbimento di risorse che erano
scadenziate su esercizi successivi oppure no; quindi non pronuncio
giudizi sulla questione, ma vorrei sentirlo ufficialmente in questa
sede che questi 5.000.000 di euro non sono un ulteriore versamento
di risorse su una legge ormai un po' logora e datata, e che invece
siano semplicemente un nuovo scadenziamento. Grazie.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Confermo - ed eventualmente posso produrre
uno schema della nuova ridistribuzione dei fondi - che questa
impostazione è solo una nuova ridistribuzione dei fondi che già
esistevano nella legge originaria. Comunque farò pervenire al
collega lo schema complessivo di questa ridistribuzione.
Presidente
- La parola al Consigliere Louvin.
Louvin (ALPE)
- Andremo a fondo quando esamineremo
insieme questo documento, Assessore. Mi sembra strano che ci
possano essere movimentazioni di queste dimensioni e che, a
distanza di soli sei mesi dall'adozione del bilancio, adesso si
anticipi una somma di questa importanza. Alzo le mani e mi arrendo
di fronte alla risposta, ma se non dovesse essere così, credo che
ci rammaricheremmo non poco.
Presidente
- Articolo 11: stesso risultato.
La parola al Vicepresidente Chatrian sull'articolo 12.
Chatrian (ALPE)
- Grazie. Nella legge n. 29/2008 si
prevedeva un finanziamento per la legge speciale di 1.150.000 euro;
all'articolo 11 c'è un incremento di 700.000 euro: volevamo avere
qualche ragguaglio in più su questo aumento di risorse.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Posso fornire al collega Chatrian la
tabella riassuntiva di tutti gli importi anno per anno, legati alla
legge di Saint-Vincent, quindi è una rimodulazione di cifre già
destinate a suo tempo. Le farò pervenire la tabella.
Presidente
- Articolo 12: stesso risultato. Articolo 13:
stesso risultato. Articolo 14: stesso risultato.
All'articolo 15 c'è l'emendamento n. 1 dell'Assessore Lavoyer
che recita:
Emendamento
Dopo il comma 2 dell'articolo 15 è aggiunto il
seguente:
"2bis. Per gli interventi di manutenzione straordinaria del
Forte di Bard, da effettuare per il tramite dell'Associazione Forte
di Bard, ai sensi dell'apposita convenzione stipulata tra la
Regione e l'Associazione stessa, è autorizzata per l'anno 2011 una
maggiore spesa di euro 300.000 che trova copertura nell'ambito del
fondo di dotazione della gestione speciale di cui all'articolo 11
della lr. 7/2006.".
Pongo in votazione l'articolo 15 nel testo così emendato:
Articolo 15
(Associazione Forte di Bard - Legge regionale 17 maggio 1996,
n. 10)
1. L'autorizzazione di spesa per le finalità di cui
all'articolo 2, comma 3, della legge regionale 17 maggio 1996, n.
10 (Interventi per il recupero e la valorizzazione del forte e del
borgo medioevale di Bard), a favore dell'associazione Forte di Bard
per la valorizzazione del turismo culturale del Forte di Bard, già
determinata in euro 3.980.000 per l'anno 2011 dall'articolo 28
della l.r. 40/2010, è incrementata, per lo stesso anno, di euro
300.000.
2. L'autorizzazione per il triennio 2011/2013 è
complessivamente rideterminata in euro 11.080.000, annualmente così
suddivisa:
anno 2011 euro 4.280.000;
anno 2012 euro 3.400.000;
anno 2013 euro 3.400.000;
(UPB 1.7.2.10 Assegnazioni ad enti culturali per il
funzionamento - parz.).
3. Per gli interventi di manutenzione straordinaria del Forte
di Bard, da effettuare per il tramite dell'Associazione Forte di
Bard ai sensi dell'apposita convenzione stipulata tra la Regione e
l'Associazione stessa, è autorizzata per l'anno 2011 una maggiore
spesa di euro 300.000 che trova copertura nell'ambito del fondo di
dotazione della gestione speciale di cui all'articolo 11 della
legge regionale 16 marzo 2006, n. 7 (Nuove disposizioni concernenti
la società finanziaria regionale FINAOSTA S.p.A.. Abrogazione della
legge regionale 28 giugno 1982, n. 16).
Stesso risultato. Articolo 16: stesso risultato. Articolo 17:
stesso risultato.
La parola al Consigliere Louvin sull'articolo 18.
Louvin (ALPE)
- Grazie Presidente.
Mi hanno incuriosito le osservazioni del collega Lattanzi questa
mattina, che sono state molto critiche sulla crescita di spesa
sanitaria per quanto riguarda la mobilità passiva, è stato molto
duro sulla questione, e credo che questo debba andare a merito
dell'onestà intellettuale di chi ritiene essere, questo, un dato
negativo e quindi lo sottolinea anche dai banchi della maggioranza,
ma oggi non è questo il punto.
Qui abbiamo 14.000.000 di euro in più di mobilità sanitaria come
incremento, il che vuol dire, sulla spesa sanitaria complessiva, un
4,5 percento in più della spesa sanitaria regionale, è una botta
piuttosto consistente. Ed è una botta che viene data solo per
l'anno 2011, perché nello scadenziamento del triennale rimaniamo
ancorati a 5.500.000 per il 2012 e il 2013. Intanto non mi è molto
chiaro com'è possibile che ci sia tutta questa mobilità sanitaria
sul 2011 e non ce ne sia per gli anni successivi nella stessa o in
analoga misura, perché qui andiamo da 3 a 1; c'è un periodo di
crisi congiunturale della sanità valdostana oppure c'è qualcosa che
ci sfugge, un pregresso probabilmente da sanare anche in questo
senso? Ma raggiungo sicuramente il collega Lattanzi nella
preoccupazione, perché questo è un indicatore che dovrebbe essere
stabile o non avere delle variazioni significative. La sua forte
crescita in questi ultimi tempi è una spia, un possibile segnale di
allarme di forti problematicità in alcuni settori del nostro
servizio sanitario. Noi andremo a vedere dove vanno, quali sono
naturalmente i settori che hanno maggiormente incrementato questa
spesa sanitaria, però è possibile che ci vengano dati in questa
sede dei ragguagli e non è sbagliato credo chiederli, perché il
dato non può essere assimilato ad una semplice variazione tecnica.
Quando dicevamo all'inizio che questo non è un documento che copre
soltanto i buchi che si vengono a creare...ci sono dei buchi che
sono preoccupanti o che possono manifestare delle acute
problematicità.
Poi, e concludo perché non farò replica a quello che sarà detto
dalla Giunta, vado nel senso di dire che la mobilità sanitaria non
è necessariamente negativa al 100 percento, crediamo che vada presa
in conto e che un sistema sanitario come il nostro debba assumere
una quota di mobilità sanitaria. Suggerirei però all'Assessore di
studiare con attenzione quello che sta succedendo in questo momento
a livello di Euroregione Tirolo, dove si sta studiando un sistema
di mobilità sanitaria interna all'Euroregione, che potrebbe avere
significato anche nel nostro contesto, non solo verso il sistema
sanitario nazionale, ma anche in un quadro frontaliero. Credo che
la Valle d'Aosta non possa ambire ad avere la copertura totale di
spesa sanitaria localizzata, non ha le competenze, non ha le
risorse specialistiche per poterla affrontare in tutto, ma dobbiamo
uscire da una logica di eccessi ed avere chiara una soglia
ragionevole, sostenibile di mobilità sanitaria, andandola ad
identificare in sede di pianificazione e non in sede di semplici
variazioni di bilancio dell'importo - ripeto - di 14.000.000 di
euro come viene fatto con questo articolo. Grazie.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Grazie Presidente.
Mi fa piacere poter intervenire sul discorso della mobilità
sanitaria. Anzitutto quando si parla di "mobilità", si parla sia di
acconto che di saldo, che avviene per gli anni passati, mentre
l'acconto riguardante i 14.000.000 di euro si riferisce ai
7.000.000 per il 2010 e i 7.000.000 per il 2011, quindi la mobilità
sanitaria è in linea con quanto successo finora. Ecco alcuni dati:
negli ultimi 7-8 anni c'è stato un trend di miglioramento per
quanto riguarda la mobilità sanitaria attiva rispetto alla passiva.
Mobilità sanitaria che comunque ci sarà sempre nella nostra
Regione, come già affermato, perché abbiamo un sistema sanitario
che si è dotato di un'organizzazione che eccede gli standard.
Proprio l'altro giorno, a Roma, si parlava e ci si confrontava con
le Province autonome di Trento e Bolzano e con il direttore
dell'Agenzia nazionale sanitaria: noi ad esempio con un totale di
120.000 persone, lo stesso DEA (dipartimento di emergenza) di
secondo livello non sarebbe giustificato per i nostri numeri. In
Valle possediamo la neurochirurgia e la cardiologia interventistica
con l'emodinamica. Invece tutta una serie di interventi di terzo
livello e di secondo livello specialistico particolare dobbiamo
farli fuori Valle. Pertanto nel nostro ambito - senza parlare della
radioterapia, tomoterapia e radioterapia interventistica - abbiamo
un sistema sanitario che eccede di molto gli standard.
Visto che è stata richiamata la realtà di Bolzano, una realtà in
cui vi è mobilità sanitaria attiva, ma dove non si tiene conto del
fatto che loro hanno dai 6 ai 7.000.000 di euro di mobilità
sanitaria verso Innsbruck e questo non viene mai calcolato. In
questo ambito vi è una necessità di muoversi all'esterno perché il
trend di dati emersi è sempre in assestamento. Per quanto riguarda
gli accordi per la mobilità sanitaria, quest'anno le richieste del
Ministero dell'economia sono arrivate a marzo 2011 per quanto
riguarda tutta la rendicontazione. Grazie.
Presidente
- La parola al Presidente della Regione,
Rollandin.
Rollandin (UV)
- Credo che le spiegazioni date
dall'Assessore, che vorrei sottolineare, stanno a dire che non c'è
un buco, perché letto così sembra che di colpo ci siamo accorti che
dobbiamo pagare in più 7.000.000 per il 2010 e altrettanti per il
2011... Il sistema è piuttosto farraginoso, perché fra le Regioni
c'è una comunicazione che avviene in due tempi, con un anticipo e
con un rendiconto. Siccome abbiamo avuto delle difficoltà negli
anni, siamo ancora a regolare la nostra situazione di alcuni anni
addietro che non è ancora finita. Oggi entriamo a regime su questi
due anni, dopodiché possiamo dire: 2010 e 2011 sono pagati. Sugli
altri anni indietro abbiamo ancora dei conti da saldare, questo è
il saldo...
(interruzione del Consigliere Louvin, fuori
microfono)
...l'acconto è quello che c'è, solo per chiarirsi...nel bilancio
c'erano già delle voci per questo, che erano riferite all'acconto,
questa è la parte relativa al saldo di due anni.
Il tema è che il raccordo cosa porta? Delle Regioni come la
Lombardia sono sempre in attivo perché la cardiochirurgia...dove
vai a farti operare al cuore? Prima andavi dove volevi, adesso
hanno indirizzato verso dei centri ottimali; per la neurochirurgia
è la stessa cosa, e non è giustificato avere qualcosa qui in Valle,
quindi noi saremo sempre in questa situazione.
Quello di cui dobbiamo tener conto è che nella logica con cui ci
prepariamo ad attivarci anche per il futuro...se noi andiamo a
Lione non è che ci andiamo gratuitamente, ma invece di pagarlo alla
Lombardia lo paghiamo a Lione. Legittimo, quindi vorrei dire che
qui non è che di colpo abbiamo scoperto un buco; di colpo ci hanno
inviato il rendiconto relativo all'anno per il saldo, con una
sottolineatura. Ci sono alcune Regioni che hanno giocato sul fatto
seguente: ogni operazione ha un costo, cioè se faccio l'operazione
di appendicite ad Aosta - banalizzo - perché sono un turista che
viene qui e mi ricoverano d'urgenza, io segnalo che ho operato
Tizio che arrivava da...e lo segnalo alla Regione di appartenenza.
Quanto costa l'appendicite? Non è che ad Aosta posso farla costare
1.000 euro o 5.000 euro e a Milano mi costa 2.000; le DRG sono
fatte in modo tale che il costo per tutti gli interventi è
uniforme, così che alla fine si può confrontare. Su questo c'è
stata una discussione molto accesa fra le Regioni, perché molte
volevano far valere un discorso di qualità, purtroppo non in tutte
le Regioni è uguale, per cui se io mi trovo in una regione come
turista e devo essere ricoverato d'urgenza, non c'è dappertutto lo
stesso trattamento. Per dire che questa è una materia molto
complessa in cui a livello di rimborsi c'è sempre stata una grande
difficoltà a far quadrare i conti, perché il ministero si è assunto
l'onere di fare da punto di riferimento di qual è il credito ed il
debito. Oggi chi ha un credito...c'è Bolzano - dicevo prima che lo
ha nei confronti delle Regioni del nord -, che è però debitore a
sua volta nei confronti del Tirolo, ma sono fatti suoi, perché nel
sistema italiano figura come attivo.
Volevo solo sottolineare che non è che di colpo abbiamo fatto un
buco che prima non c'era e devono ancora arrivare le note relative
a questi anni e le cifre sono più o meno queste, dai 12 ai
13.000.000 di euro; ad alcuni abbiamo dati acconti, per altri
dovremo saldare man mano che ci arrivano.
Presidente
- Articolo 18: stesso risultato. Articolo 19:
stesso risultato. Articolo 20: stesso risultato. Articolo 21:
stesso risultato. Articolo 22: stesso risultato. Articolo 23:
stesso risultato.
La parola al Consigliere Louvin sull'articolo 24.
Louvin (ALPE)
- Grazie Presidente. Non ho memoria di
precedenti, forse sbaglio, ma di convenzionamenti con l'ANAS per
erogare all'ANAS dei contributi per l'ammodernamento e la messa in
sicurezza della rete viaria statale, io non ne ho memoria! Qui
siamo sul terreno del federalismo per abbandono...lo Stato ormai ha
abbassato le braccia e sappiamo che cosa vuol dire, sappiamo anche
che questo può rappresentare e rappresenta una spina dolorosa per
quanto riguarda la viabilità ed il fatto che per convenienza possa
risultare più comodo per lo Stato lasciare addirittura chiuse delle
arterie molto delicate e molto vitali per periodi prolungati.
Vogliamo quindi soltanto capire e capirci con il Governo
regionale per sapere cosa sta succedendo: ci sono idee precise,
questa è un'iniziativa a spot per regolare un problema? Anche
perché l'importo non mi pare che sia un importo di straordinaria
entità rispetto alle cifre che vengono movimentate per interventi
robusti sulla rete viaria; qui stiamo parlando di contributi al 30
percento con una rideterminazione di 200.000 euro per l'anno 2011.
Francamente sembra, nei rapporti con un colosso come dovrebbe
essere l'ANAS, di stare un po' - come direbbe un famoso leader di
partito - a "pettinare le bambole", qui non sono cifre così
importanti da giustificare che una Regione faccia un
convenzionamento con l'ANAS per darti un contributo. È una cosa
veramente singolare, allora vorrei che si esplicitasse questo
momento politico. Avremo da intervenire ed in modo più massiccio
sulla rete viaria statale? Se sì, prenderemo determinati
provvedimenti.
Noi riteniamo che questo tipo di convenzionamento e di
trattativa con l'ANAS per dare un piccolo contributo per fare un
intervento, sia obiettivamente una cosa alquanto discutibile.
Grazie.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Grazie Presidente.
Diciamo che l'argomento non può essere trattato con il taglio
con cui lo ha impostato il collega Louvin. Per la precisione, qua
si dà la possibilità di avere un contributo legato agli aspetti
progettuali come lavori di architettura e di ingegneria, lavori che
praticamente possono avere delle ricadute estremamente
positive...
(interruzione del Consigliere Louvin, fuori
microfono)
...se guarda solo la relazione c'è scritto, e dice testualmente:
"autorizza la Regione ad erogare contributi in misura non
superiore al 30 percento dell'ammontare complessivo di ciascun
investimento, comprensivo di oneri relativi ai servizi attinenti
architettura ed ingegneria, previa stipula di apposite convenzioni
finalizzate".
Però in questo caso specifico il contributo di 200.000 euro va
per un intervento di 92.700.000 di euro, relativo alla costruzione
della variante sulla strada 26, nella galleria sotto il Forte di
Bard. Il fatto di avere una convenzione è perché all'interno di
questo intervento la Regione chiede determinati requisiti che
possono essere favorevoli anche all'organizzazione stessa
dell'intervento; quindi, a fronte di un intervento di 92.700.000
euro, ci esponiamo per 200.000 euro...penso sia un'azione
estremamente positiva per quanto riguarda le ricadute
successive.
Presidente
- La parola al Consigliere Louvin.
Louvin (ALPE)
- Grazie Presidente.
Le ragioni possono essere anche funzionali in questo momento, io
le trovo molto singolari. Trovo molto singolare che nel rapporto
con un ente come l'ANAS ci sia la necessità di andare a fare un
convenzionamento per un contributo di questo importo. La sua
indicazione per cui questo sarebbe limitato ad oneri progettuali
non tiene rispetto al testo di questo articolo come è formulato, ma
a prescindere da questo, ritengo che sia un precedente
problematico.
Noi con ANAS dobbiamo avere un altro rapporto e non un rapporto
di mercanteggiamento su piccole questioni; credo sia abbastanza
singolare che ci si avvii su questa china e potrebbe giustificare
ulteriori sollecitazioni e richieste da parte dell'ANAS, che mi
pare stenti già abbastanza ad intervenire con sollecitudine e nella
misura richiesta su buona parte della rete viaria di competenza in
Valle d'Aosta.
Presidente
- La parola all'Assessore alle opere
pubbliche, difesa del suolo e edilizia residenziale pubblica, Marco
Viérin.
Viérin M. (SA-UdC-VdA)
- Solo per precisare due aspetti:
sono decine di anni che questo Consiglio e i passati Governi fanno
convenzioni con ANAS, dai piani rotonde di 5-6-7 anni fa a quelli
di 4 anni fa, e così via, dove la Regione si è impegnata
finanziariamente, per le spese totali di certe rotonde mentre
altre, invece, sono completamente a carico di ANAS...e ne potrei
citare tantissime altre! Su questo preciso intervento la Regione
crede di investire, secondo me in senso logico, per verificare se
si può fare questo intervento e così mettere ANAS di fronte alla
fattibilità dell'intervento. Che poi l'ANAS - lo sa tutto il mondo
-, abbia un momento di difficoltà generalizzato su tutto il
territorio nazionale, credo sia una cosa pacifica che non riguarda
solo la Valle d'Aosta, bensì in senso generale la situazione
viaria.
Presidente
- Articolo 24: stesso risultato. Articolo 25:
stesso risultato.
C'è l'emendamento n. 2 dell'Assessore Lavoyer che recita:
Emendamento
Dopo l'articolo 25 è aggiunto il seguente:
"Articolo 25 bis
(Modificazione alla legge regionale 20 dicembre 2010, n.
44)
1. Al comma 4 dell'articolo 10 della legge regionale 20
dicembre 2010, n. 44 (Costituzione di una società per azioni per la
gestione di servizi alla pubblica amministrazione regionale), le
parole "i cui oneri sono rimborsati alla Regione dalla società di
servizi" sono abrogate.".
Lo pongo in votazione: stesso risultato. Articolo 26: stesso
risultato. Articolo 27: stesso risultato. Articolo 28: stesso
risultato. Articolo 29: stesso risultato. Articolo 30: stesso
risultato. Articolo 31: stesso risultato. Articolo 32: stesso
risultato.
All'allegato A c'è l'emendamento n. 3 dell'Assessore Lavoyer che
recita:
Emendamento
L'allegato A è così modificato:
"Nell'ambito dell'U.P.B. 1.4.2.10 (Trasferimenti correnti con
vincolo settoriale di destinazione agli enti locali):
1. l'importo in aumento per l'anno 2011 di euro 400.000
relativo alla legge regionale 10 dicembre 2010, n. 40, art. 20, è
modificato in euro 600.000.
2. è inserita la legge regionale 15 dicembre 1982 n. 93
(Testo unico delle norme regionali in materia di promozione di
servizi a favore delle persone anziane e inabili), per un importo
in riduzione per l'anno 2011 di euro 200.000.
Lo pongo in votazione: stesso risultato. Allegato B: stesso
risultato. Allegato C: stesso risultato. Allegato D: stesso
risultato.
Pongo in votazione la legge nel suo complesso:
Consiglieri presenti e votanti: 33
Favorevoli: 25
Contrari: 8
Il Consiglio approva.
Presidente
- Prima di tornare all'inizio dell'ordine del
giorno, se siete d'accordo pongo in discussione il punto 20
all'ordine del giorno.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK