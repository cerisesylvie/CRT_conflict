Consiglio Regionale della Valle d'Aosta - Oggetto del Consiglio n. 85 del 28 febbraio 1973 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 85 del 28 febbraio 1973 - Resoconto
OGGETTO N. 85/73 - Autorizzazione all'entrata in vigore di
piani regolatori e di programmi di fabbricazione di alcuni comuni
in attesa dell'approvazione del piano urbanistico regionale.
(Rinvio)
Montesano (P.S.D.I.)
- La parola all'Assessore
Milanesio.
Milanesio (P.S.I.)
- Anche qui nulla di nuovo sotto il
sole.
Ci si riferisce a delle deliberazioni già adottate; è stata
allegata una relazione semplicissima e molto esauriente. Ricordo al
Consiglio che i Comuni che alla data odierna hanno provveduto ad
adottare uno strumento urbanistico, non ancora approvato dalla
Giunta regionale sono i seguenti: Antey-St-André, Arvier, Avise,
Bionaz, Charvensod, Introd, La Magdeleine, La Salle, Nus,
Pont-St-Martin, St. Marcel, St. Nicolas, St. Rémy, Sarre,
Valgrisanche, Valpelline, Valsavaranche, Verrès e i programmi di
fabbricazione: Brissogne, Champdepraz, Lillianes, Ollomont, Ayas,
Pollein, Pontey, Rhêmes-St-Georges, Roisan, Verrayes, Villeneuve.
Noi abbiamo come ufficio urbanistico, espresso il parere sui
seguenti strumenti urbanistici Antey-St-André, Arvier, La
Magdeleine, La Salle, Pont-Saint-Martin, St. Marcel, St. Nicolas,
Sarre, Valpelline, sui seguenti programmi di fabbricazione
Brissogne, Ollomont, Pontey, Roisan, Verrayes, Villeneuve.
Ora, questi, sono quelli esaminati dall'Ufficio.
Voi sapete che per poter esprimere un voto, la Giunta regionale
deve avere una relazione, deve essere fatta all'ufficio
competente.
È nota a tutto il Consiglio. La situazione così, diciamo
deficitaria, in cui versa l'organico, l'apparato dell'Ufficio di
Urbanistica, situazione, direi, di impossibilità indenica di
produrre dei risultati concreti nel giro di poco tempo perché vi è,
praticamente, un solo urbanista che è l'Architetto Bellone, poi
esiste un geometra con le dimissioni dell'ex dirigente dell'Ufficio
e senza l'assunzione di nuovo personale, evidentemente il lavoro
procede come può procedere, quindi i piani regolatori già esaminati
per i quali esiste una relazione, sono quelli che ho detto e ve ne
sono altri che sono, diciamo così, autorizzati dal Consiglio per
l'entrata in vigore per l'esame delle Giunta e altri che, invece,
già esaminati dall'Assessorato, dal Servizio, potrebbero ricevere
una decisione ma non sono stati autorizzati dal Consiglio per
l'entrata in vigore.
Quindi, chiediamo che il Consiglio, come già fatto in
precedenza, decida di dare alla Giunta delega per esaminare
sull'entrata in vigore prima dell'approvazione del Piano Regolatore
Regionale anche per i Piani Regolatori di La Magdeleine, La Salle,
St. Marcel, e per i programmi di fabbricazione di Brissogne,
Ollomont, Pontey, Roisan, Verrayes, e Villeneuve, per i quali la
Giunta non ha l'autorizzazione di questo Consiglio e quindi anche
volendo autorizzare l'entrata in vigore non potrebbe farlo in
questo momento.
Dayné
(U.V.)
- Mi permetterei di chiedere un
chiarimento all'Assessore competente.
Dunque, qui, non è ben chiarito l'oggetto: "Autorizzazione
all'entrata in vigore dei Piani Regolatori dei programmi di
fabbricazione di alcuni Comuni, in attesa dell'approvazione del
Piano Urbanistico".
Ma allora, questi Piani, hanno un valore definitivo o se è solo
un valore provvisorio in attesa dell'entrata in vigore del Piano
Urbanistico Regionale.
Manganoni (P.C.I.)
- Una spiegazione.
Innanzitutto noi ci dobbiamo compiacere che, dopo anni di
solleciti e di mozioni e di interpellanze da parte nostra,
finalmente ci si decida a portare in Giunta questi Piani
Regolatori, sì a portare in Consiglio - anche se in ritardo,
comunque meglio tardi che mai.
Fatta questa premessa, io volevo solo questa spiegazione: a pag.
3 - "
Fra gli strumenti urbanistici già esaminati dall'Ufficio
Urbanistico risultano ancora privi di autorizzazione
".
Ma privi di autorizzazione perché? Perché non si è ancora avuto
tempo di esaminarli?
Ecco, allora io vorrei che mi si spiegasse la ragione per cui
sono ancora privi di autorizzazione e... ecco, ma allora, forse, in
conseguenza di questo, tutto il mio ragionamento, comunque io lo
faccio, ma forse è tutto collegato a questo fatto.
Piani Regolatori a pag. 4 - Ne hanno presentati 18, esaminati 9
e ne approvano solo 3, cioè, autorizziamo la Giunta ecc.
E così vale per gli altri programmi di fabbricazione: presentati
11- esaminati 6 - approvati solo 3.
Quindi qui il numero corrisponde.
Invece, sopra, esaminati 9, approvati solo 3.
E poi vorrei ancora chiedere, per gli altri, parlo di quelli già
presentati dai Comuni, quand'è che si prevede, molto
approssimativamente, naturalmente, non chiedo una data esatta, di
mandare avanti anche gli altri in modo che si possa autorizzare la
Giunta ad approvare con gli altri.
Savioz (P.C.I.)
- Allora mi permetterei solo di fare una
osservazione di carattere particolare, ed è esattamente sul Piano
Regolatore di La Magdeleine.
Vorrei pregare l'Assessore di tenere conto del centro storico di
La Magdeleine e dei famosi mulini che sono gli unici ancora
esistenti con quelle particolari caratteristiche lassù a La
Magdeleine.
Dei 22 mulini che c'erano sul torrente, ce ne sono ancora una
decina che sono in buone condizioni. Ci sono gli altri invece che
sono semi-abbandonati o addirittura quasi demoliti un qualche cosa
e una attrattiva che è unica in tutta la Valle d'Aosta.
Quindi mi permetto di inserire affinché la Giunta, l'Assessore
competente Antichità Belle Arti, soprattutto vedano di
salvaguardare in centro in questo Comune e particolarmente questi
mulini di cui c'era già stata a suo tempo una mozione presentata
dal sottoscritto, con delle assicurazioni di provvedere in
merito.
Mi raccomanderei, in modo particolare, ripeto che è l'unico
posto nella Valle d'Aosta, ma lì, in modo particolare, se
attrezzati, ripristinati in modo particolare, adibiti a quello che
può essere l'espansione turistica, possono diventare
un'attrattiva.
Manganone (D.C.)
- A noi non sta che ripetere ciò che da
anni ripetiamo in questa aula, e diciamo ancora una volta che non
possiamo delegare la Giunta e lasciare entrare in vigore questi
Piani Regolatori, quando su questi Piani Regolatori la Giunta non
si è ancora espressa.
Una verità di fondo è questa: che da anni vengono inoltrate alla
Giunta e all'Assessore al Turismo dei Piani Regolatori e da anni la
Giunta non si degna di guardarli.
Noi non conosciamo neanche il parere dell'Ufficio di
Urbanistica.
Quindi diciamo senza tanti commenti e senza portare a lungo la
discussione, diciamo no a questa deliberazione, perché pensiamo che
si usino due pesi e due misure diverse valide qualche irregolarità
edilizia.
Perché noi non conosciamo quali saranno i provvedimenti che la
Giunta adotta.
Ci potrebbe essere in determinati Comuni delle zone a vincolo
... e la Giunta in questo frangente, con la nostra autorizzazione
potrebbe renderle efficabili, oppure al contrario.
Noi pensiamo e ce ne ricordiamo che la Giunta non ha tenuto
conto di un emendamento che noi avevamo votato nel giugno del 1971,
emendamento che ha posto in crisi la Giunta - tutti ce ne
ricordiamo - l'emendamento partiva dal Consigliere Savioz ed era un
emendamento che modificava sostanzialmente l'art. 18.
Ora, dopo aver dichiarato il "no" a questa deliberazione, io
sottopongo un ordine del giorno di cui chiedo la votazione a
scrutinio segreto a nome dei componenti del mio gruppo.
Questo ordine del giorno resta così: "Il Consiglio regionale
valdostano, preso atto che da parte della Giunta vi è la volontà di
approvare i piani regolatori di La Magdeleine, La Salle, St. Marcel
e letto anche i piani di pubblicazione anche se non sono
contemplati nell'art. 18 già adottato dai Consigli comunali, ai
sensi della legge del 7 - 6 - 5, decide che tali piani siano
approvati e modificato eventualmente dalla Giunta e,
successivamente, portati all'esame del Consiglio, il quale
deciderà, se tali piani dovranno entrare in vigore prima
dell'attuazione del Piano Urbanistico Regionale".
E questo, è evidentemente allo scopo di non voler fare
discriminazioni tra Comuni diversi.
Io chiedo la votazione segreta, su questo mio ordine del
giorno.
Andrione (U.V.)
- Anch'io sono stato stupito
dall'affermazione dell'Assessore Milanesio, che ha detto che non
c'è nulla di nuovo sotto il sole, in quanto, se la memoria non mi
tradisce nell'applicazione della legge del '60, in materia
urbanistica e cioè, nell'autorizzazione che il Consiglio può dare a
questi Piani Regolatori, di entrare in vigore prima
dell'applicazione dei Piani Regolatori Regionali, perlomeno, il
Consiglio aveva potuto vedere i Piani Regolatori di Aosta e di St.
Vincent per dare la sua ...
Qui ci troviamo di fronte ad una proposta di delega fatta a
scatola chiusa, se non fosse per altri motivi, il fatto che il
Consiglio non sa come siano fatti questi Piani Regolatori se non
fosse per un altro motivo, per il fatto che non c'è nessuna
relazione tecnica, questi Piani Regolatori dovrebbero contenere
qualsiasi cosa.
Io personalmente mi rifiuto, e credo anche a nome del mio
Gruppo, di dare una delega di questo genere, perché che cosa
significa l'articolo che qui è citato in questa brevissima
relazione, l'articolo della legge del '60.
Significa questo, che il Piano Regolatore Comunale, per entrare
in vigore, deve essere conforme alle norme del Piano Regionale e la
Giunta, come organo di tutela, controlla questa conformità, e se
questa conformità non è della Giunta c'è uno specifico diritto di
ricorso, c'è una specifica procedura che si instaura, ma in questo
caso qui, nel vuoto assoluto, il Consiglio regionale autorizzerebbe
l'entrata in vigore dei piani regolatori senza sapere quello che
fa, delegando l'organo esecutivo a fare esattamente quello che
vuole perché in pratica si tratta di un discorso fatto tra
Amministrazioni Comunali, e non Consiglio comunale ma Organo
esecutivo comunale e Organo esecutivo regionale.
Ora, come possiamo dire noi, Savioz ha fatto una osservazione
sul Piano Regolatore di La Magdeleine, ma né Savioz, né io, né
tutti i Consiglieri qui presenti sanno che cosa si è stabilito in
quella specifica materia e noi dovremmo delegare la Giunta a
stabilire quello che si fa a La Magdeleine, a La Salle, a St.
Marcel, senza sapere che cosa si fa.
Allora si gioca al sistema delle scatole chiuse, qui noi siamo
chiamati a dire di sì preventivamente, sapendo quello che avverrà
dopo e gli strumenti urbanistici all'ora attuale hanno una
importanza tale per cui la competenza del Consiglio non è stata
stabilita per caso, non è che il Consiglio sia competente soltanto
per passare lo spolverino su decisioni che sono prese altrove.
Il Consiglio è competente, perché è materia di interesse
regionale, e ci deve essere il controllo della minoranza, ci deve
essere un controllo specifico di tutte le forze politiche.
Non si può dire "io delego alla persona x" anche questa persona
è rispettabile di per sé, di stabilire come sarà fatto il Piano
Regolatore della città di Aosta, e il Piano Regolatore di
Pont-St-Martin o di un altro Comune, noi vorremmo sapere quale è la
relazione tecnica fatta su questi Piani Regolatori, quali sono le
proposte di modifica, quali sono le correzioni che si vogliono
portare, a meno che il Consiglio regionale abdichi completamente
alle sue competenze e che lasci ai cittadini fare i ricorsi che
credono di fare una volta che il Piano Regolatore sarà pubblicato
con le normali procedure, e rendiamoci conto che con questo sistema
e, contrariamento alla legge sulle comunità montane che abbiamo
discusso ieri, contrariamente a quello che si afferma normalmente
in questo Consiglio regionale, in realtà il Consiglio è tagliato
fuori dalle decisioni più importanti, e di queste decisioni vengono
adottate soltanto dall'esecutivo.
Ora, rendiamoci conto che noi Consiglieri dobbiamo sapere e
dobbiamo prenderci la nostra responsabilità nei confronti dei Piani
Regolatori, con queste due paginette di relazione si stabilisce che
ci sono tre Piani Regolatori e cinque, mi sembra sei, programmi di
fabbricazione che a detta della Giunta sono maturi per essere
approvati.
E noi, con gli occhi bendati senza sapere di che cosa si tratta,
senza sapere come sono fatti questi Piani Regolatori, seguendo
quanto dice l'Assessore Milanesio, che non c'è niente sotto il
sole, diciamo di sì.
Bene, per quanto riguarda la mia persona e credo, il mio Gruppo,
noi diciamo di no, non siamo d'accordo di questa delega, vogliamo
sapere di che cosa si tratta, come sono fatti questi Piani
Regolatori, se sono conformi a quella che, per nostro conto deve
essere la politica urbanistica regionale, se c'è una conformità tra
queste decisioni e il Piano Regionale anche se è premessa di una
bozza cui si è discusso.
Non possiamo a nostro avviso andare avanti con un sistema nel
quale la discussione sui grandi principi è tenuta a un livello
australe, e di fatto si negano al Consiglio quei controlli che per
legge sono demandati al Consiglio.
In questa situazione, approvare una delega di questo genere vuol
dire chiudere gli occhi di fronte alla politica urbanistica che è
competente del Consiglio; vuol dire rinunciare a delle provocazioni
consiliari. Di conseguenza, noi annunciamo il nostro voto
contrario, con riserva di motivare ...
Milanesio (P.S.I.)
- Quello che più colpisce in materia
urbanistica in questo Consiglio è l'assenza di memoria.
Io ho parlato prima nell'illustrare questo provvedimento usando
una espressione che il Consigliere Andrione ha ripreso, quasi a
dimostrare la erroneità di certe mie affermazioni.
Ho detto che non vi era nulla di nuovo sotto il sole; questo
voleva significare che avrei potuto usare un'altra espressione,
cioè dire: come da prassi ormai consolidata, non ho voluto usare
quella espressione ma la posso usare adesso, perché dico: da prassi
ormai consolidata, perché non c'è stato l'episodio isolato del
Comune di Aosta.
A pag. 2 di quello striminzito allegato che evidentemente non
poteva che essere striminzito, perché questi Piani Regolatori
esistono, sono in visioni, esistono nelle relazioni tecniche, mica
per niente giudichiamo che sono maturi per essere esaminati dalla
Giunta, mica per niente chiediamo l'autorizzazione ad esprimere un
giudizio.
Questo giudizio può essere anche negativo.
Chiedere l'autorizzazione all'entrata in vigore può anche
significare l'autorizzazione a rinviare il Piano Regolatore.
Ma la Giunta deve essere abilitata ad assumere una decisione che
via valida, che sia autorevole che non sia solo e comunque una
decisione a carattere interlocutorio.
Ebbene noi, in più sedute, in due sedute almeno, in una abbiamo
autorizzato il Piano Regolatore del Comune di Aosta, diversi anni
fa, in attesa del Piano Urbanistico Regionale, perché la legge del
'60 prevedeva, l'esistenza del Piano Urbanistico Regionale e poi,
l'esistenza della pianificazione territoriale a livello comunale
che doveva inserirsi in questo quadro e doveva esserne là, diciamo
così la logica derivazione.
In realtà le cose sono andate diversamente e allora abbiamo
dovuto studiare il ... dell'autorizzazione alla Giunta da parte del
Consiglio, affinché si potesse approvare l'entrata in vigore di
certi Piani prima del Piano Urbanistico Regionale.
Piano Urbanistico Regionale che come tutti sapete, non c'è
ancora, anche se è stata presentata una bozza che da alcuni giorni
è stata definita "introduzione alla bozza", io non voglio
dilungarmi su questo, però sta di fatto che il Consiglio in quella
sede, solo da parte di alcuni Consiglieri ha visto accendersi una
discussione urbanistica mentre altri hanno detto, compreso il
Consigliere Andrione, ma questa qui è una materia di competenza
della Giunta.
La Giunta presenti una bozza qui al Consiglio; la Giunta faccia
il piano poi ce lo sbatta qui e noi diremo se va bene o va
male.
Questo è la sostanza di quello che dice il Consigliere
Andrione.
In questo caso invece, dice: ah ma no, ma questa è competenza
del Consiglio, un momento, noi dobbiamo delegare queste cose alla
Giunta.
Io dico solo che non c'è molta memoria in materia di
urbanistica.
Non voglio aggiungere altro.
Voglio solo dire che in un'altra seduta il Consiglio regionale
ha autorizzato la Giunta ad esaminare per l'eventuale entrata in
vigore i piani di St. Vincent, Antey-St-André, Arvier,
Pont-St-Martin, St. Nicolas, Sarre, Valpelline.
Ecco, perché ho detto che non c'era nulla di nuovo sotto il
sole.
In questo momento si chiedeva semplicemente al Consiglio analoga
delega per esaminare quei Piani che sono stati così, diciamo,
corredati da relazioni tecniche e che sono quelle di La Magdeleine,
La Salle, St. Marcel, e i programmi di fabbricazione di Brissogne,
Ollomont, Pontey, Roisan, Verrayes, Villeneuve.
Ecco perché mi sono permesso di dire questo.
Che questo sia un modo opportuno, che sia un modo giusto, un
modo intelligente per procedere, ma ho anch'io i miei dubbi le mie
riserve, ma è il modo che abbiamo già seguito tutti, Andrione.
Tu quando eri nell'Amministrazione, perché il Piano Regolatore
del Comune di Aosta, venne approvato dalla Giunta Regionale quando
tu eri Assessore, probabilmente, e se segui questa procedura per i
Piani Regolatori di St. Vincent, Antey, ecc... abbiamo seguito
analoghe procedure per un'altra Amministrazione ero io,
combinazione, Assessore.
E adesso continuiamo a seguire questa procedura, io ritengo che
non ci sia nulla di scandaloso, queste tue considerazioni che hai
fatto sono valide ma, ripeto, questo Consiglio non ha memoria
allora, perché allora la ha adottate e le hai adottate anche
tu.
Adesso perché non fa più comodo votarlo, uno, sai, ....
lecitissima che però non ha il dono della coerenza, se non
altro.
Io, non voglio aggiungere altro, non ho mica detto semplicemente
che era un provvedimento che avevamo già adottato in altre
circostanze, anzi, non mi sono sprecato neanche un attimo per dire
che era una procedura intelligente; una procedura estremamente
democratica, mi sono guardato bene dal dire questo. Però io chiedo
ai Consiglieri, quello che hanno votato in passato, quello che
hanno votato perlomeno e quindi quando fanno degli interventi che
si riferiscono a quello che erano prima e non solo alle cose come
le vedono in determinate circostanze ed in certe contingenze
politiche.
Questo, non per polemizzare, Andrione, semplicemente per dire
che non voluto contrabbandare questo provvedimento come un
provvedimento di nessun conto, che non ho voluto assolutamente
falsare una situazione, ho detto quello che era stato detto in
precedenza e no sono riferito a una prassi, abbastanza consolidata,
tanto è vero che è stata seguita da due Giunte diverse.
E noi in questo caso proponiamo che si segua la stessa per poter
esaminare e non è detto per essere approvati i Piani di La
Magdeleine, quelli di La Salle, quelli di St. Marcel e tutti gli
altri programmi di fabbricazione perché alcuni di questi, i Piani
Regolatori, come sempre sono a disposizione di tutti i Consiglieri
con le relazioni tecniche, è spiegato qui dentro e su questi Piani
esistono le relazioni tecniche e, comunque è sempre è stata prassi
di mettere in visione dei Consiglieri, questi Piani Regolatori, in
genere proprio perché son prassi, tanti perché bisogna spiegarli,
non si son mai portati qua, sono sempre.
Non si sono mai portati qua, sono sempre stati presso gli uffici
e forse questa volta nell'allegato non era scritto, ma è sempre
stato così.
Ad ogni buon conto l'intenzione è solo quella di consentire alla
Giunta di esaminare questi Piani Regolatori per garantirne o meno
l'entrata in vigore, se questa delega non viene data da parte del
Consiglio, va bene, non importa, vorrà dire che questi Piani
Regolatori rimangono lì in attesa dell'approvazione del Piano
Urbanistico Regionale.
Se il Consiglio vuole esaminarli e va bene, avrebbe dovuto
volerlo anche prima, io non posso mica negare al Consiglio il
diritto di contraddirli, è un diritto anche questo, però voglio
solo ricordare che in altri casi si è deciso diversamente.
Risponderò brevemente alle richieste che sono state formulate;
il Consigliere Dayné ha detto: ma noi se la Giunta approva questi
Piani Regolatori cosa succede? Una volta approvato il Piano
Urbanistico Regionale questi Piani Regolatori devono essere
modificati, a rigor di logica se il Piano Urbanistico Regionale
contraddice questi Piani sì, dovrebbero essere modificati a rigor
di logica, perché si ipotizza una pianificazione territoriale che
prevede il Piano Urbanistico Regionale che è al di sopra per certe
scelte di questi, e quindi i Piani Regolatori comunali devono
adattarsi alle grosse scelte del Piano Urbanistico Regionale.
Manganoni ha svolto una lunga serie di considerazioni dicendo
che finalmente arrivano, ecc. e va beh, arrivano con tutte quelle
incongruenze che sappiamo, però Manganoni su questi qui esistono,
esiste una relazione, su questi come su altri, tu hai letto bene
l'allegato, esiste una relazione, ripeto: l'Ufficio lavora nelle
condizioni in cui può lavorare, esaminare un Piano Regolatore non è
una cosa semplice, l'Architetto Bellone è un ottimo Architetto, si
dà da fare, fa tutto quello che è possibile, però è uno e non ha il
dono né dell'ubiquità né della infaticabilità, e quando gli altri
Piani giungeranno a maturazione io non lo so, onestamente, il
problema è grosso, è quello di avere un Ufficio Urbanistico più
cospicuo, più, diciamo così, più dotato, non tanto sotto il profilo
qualitativo ma quantitativo per poter svolgere questi esami.
Il Consigliere Savioz, se non vado errato, si è riferito alla
questione di La Magdeleine, beh, nel Piano Regolatore di La
Magdeleine, questo glielo posso dare per scontato, quella zona è
prevista zona di restauro conservativo, quindi sono ritenuti, tra
l'altro erano, avevano già costituito oggetto di uno studio
precedente, di un rilievo, di uno studio - sono ritenuti
testimonianze importantissime di una architettura rurale e quindi
hanno un valore storico-ambientale.
Manganone, Manganone la tua polemica è un po' sempre la stessa,
abbiamo polemizzato da un po' di tempo, e mi pare che la Giunta
regionale in certi casi ha rinviato, anzi, la Giunta regionale in
questo momento ha approvato due soli Piani, quello di Aosta e
quello di St. Vincent, gli altri Piani Regolatori li ha o
restituiti con delle osservazioni, o, diciamo così, respinti
addirittura ed è in atto un dialogo con alcune Amministrazioni per
poter, seguendo il sistema democratico del colloquio, rivedere
certe impostazioni, è successo esattamente il contrario di quello
che hai accennato tu, non è mai successo che dove c'era un'area
verde dell'Amministrazione regionale abbia detto di trasformarle in
zone edificabili, caso mai è successo che dove c'erano delle aree
edificabili, l'Amministrazione regionale ha chiesto che venissero
fatte delle aree verdi o delle pubbliche attrezzature, questo a
onor del vero.
Comunque questo tipo di provvedimento ha i difetti che tutto il
Consiglio sa ma che ha sempre avuto, il Consiglio può benissimo da
oggi decidere di comportarsi diversamente.
Io comunque invito i Consiglieri a votare questo tipo di
provvedimento perché solo in questo modo si può consentire oggi,
ragionevolmente, di approvare quei Piani Regolatori che possono
essere approvati. È una delega a scatola chiusa, entro certi limiti
sì, però se ci sono proposte, osservazioni, suggerimenti come
quelli che ha fatto Savioz, che io ho accolto pienamente, siamo qui
per questo. Se non si vuole adottare questo tipo di provvedimento
non vi è altra soluzione che aspettare di approvare il Piano
Urbanistico Regionale. Mi pare che sia una strada abbastanza,
oppure riportare tutti questi Piani Regolatori in Consiglio, se il
Consiglio vuole che li portiamo tutti io non ho nessuna difficoltà,
per me va bene così, portiamoli tutti in Consiglio, credo che in
questo scorcio di legislatura però noi non riusciremo ad approvare
neanche un Piano Regolatore, ne sono più che convinto. Del resto
questa è una prassi che abbiamo seguito anche prima.
Andrione (U.V.)
- Vorrei rassicurare l'Assessore
Milanesio, forse per il fatto che sono molto grosso, che ho una
memoria da elefante anche se non raggiungo in materia l'eccellenza
del mio amico Fosson, e che mi ricordo bene di come sono avvenute
le discussioni in materia, e mi ricordo che per esempio in materia
di Piano Regolatore del Comune di Aosta si è discusso durante mezza
giornata in questo Consiglio e si è entrati nel merito e che il
Presidente della Giunta, per quanto riguarda il Piano Regolatore di
Antey, ha precisato che lui personalmente non era d'accordo su
certe soluzioni, dopo un pesante - e sono io che lo dico -
intervento dell'Avv. Caveri, e che per quanto riguarda il Piano di
Pont-St-Martin sono state fatte delle lodi in questo Consiglio di
quel dato di Piano, ma ripeto che qui ci troviamo di fronte a una
richiesta senza assoluta presenza di qualche documentazione e
ripeto che è a scatola chiusa, non solo, ma su una pretesa
contraddizione che ci sarebbe tra la nostra posizione in materia di
Piano Regolatore Regionale e in questa materia non dicendo che la
contraddizione non solo non esiste, ma è esattamente il contrario,
perché noi avevamo detto che è compito della Giunta regionale
proporre delle soluzioni in materia di urbanistica e che il
Consiglio regionale deve discutere di queste soluzione e non
proporre del fumo, non proporre delle discussioni generiche, ma
quando invece si entra nel concreto, si entra nelle scelte
specifiche, allora è competenza del Consiglio regionale.
E per riprendere il famoso esempio che è stato sollevato da
Savioz, quello che è stato detto per La Magdeleine dovrebbe essere
detto per La Salle e per St. Martin e per gli altri Comuni, bisogna
sapere di che cosa si tratta.
Io non posso essere competente per tutti i Comuni, però la
rappresentanza del Consiglio è proprio fatta perché su ogni Piano
Regolatore ci possa essere una discussione e ci possa essere
l'apporto del Consiglio. Qui invece la procedura che l'Assessore,
di questo gli diamo atto, si è premurato di dire che è quella che
è, perché lui lì sopra non prende responsabilità, la procedura è
quella di esautorare il Consiglio da questa competenza, nel merito,
nella concretezza, mentre invece il Consiglio discute per mezza
giornata di grandi opzioni, di grandi scelte che rimangono però a
mezz'aria, tra le nuvole e la terra, e su questa competenza noi non
è che diciamo che non è competenza del Consiglio, diciamo soltanto
che noi aspettiamo delle proposte concrete e di discutere su
proposte concrete e non su parole.
Ora, nel problema specifico di questi Piani Regolatori perché
noi abbiamo dei dubbi? Perché non vogliamo che sia una delega a
scatola chiusa? Perché secondo noi - e lo ripetiamo - si tratta di
materia di estrema delicatezza, dove la nostra responsabilità come
Consiglieri regionali è impegnata, e dove quello che noi facciamo
oggi deve contare per l'avvenire, deve significare qualche cosa di
serio, di stabilire nell'urbanistica regionale qualche cosa di
serio, di stabile nell'urbanistica regionale. Come possiamo dirlo?
Come possiamo fare in questo caso? È vero che il Presidente della
Giunta e l'Assessore ci invitano ad andare a vedere quei Piani, può
essere una buona soluzione. Noi oggi come oggi questi Piani non li
abbiamo visti, almeno io personalmente riconosco di non avere avuto
nessuna delucidazione in materia, nessuno studio tecnico e di non
avere visto come sono fatti, in queste condizioni, ripeto, non mi
sento di dare una delega.
Montesano (P.S.D.I.)
- La parola al Consigliere
Manganone.
Manganone (D.C.)
- Mah, io non voglio far polemica, ma
vorrei dire all'Assessore Milanesio di portarmi un caso, un caso
solo in cui in questa materia mi sia contraddetto.
Ma io porto 1.001 casi, sfogliando queste pagine, avendo sentito
l'intervento di Milanesio che si è sempre ovunque contraddetto, e
noi che non abbiamo memoria, che non abbiamo testa, che siamo qui
relegati a mo' di pezzenti da parte vostra, ma che pezzenti non lo
siamo, abbiamo memoria, che nessune delibera riguardante dei Piani
di fabbricazione è stata mai portata in Consiglio regionale. Noi
Consiglio regionale non abbiamo mai delegato la Giunta di approvare
o di fare entrare in vigore i Piani di fabbricazione, vero o non è
vero? Primo questo, Milanesio.
Ma voglio leggerti cosa tu dicevi in base all'articolo 18 e lo
dicevi questo il 15 giugno del 1971, quando volevi portare in
questo articolo anche i Piani di fabbricazione, che però non sei
riuscito a portare perché noi abbiamo giustamente votato un
emendamento del Partito Comunista, questa è la verità di fondo, e
abbiamo messo in crisi quella sera la Giunta, tutti ce ne
ricordiamo, vero? Abbiamo buona memoria mentre la tua è alquanto
stramba.
È scritto qui sopra. Noi volevamo portare le modifiche all'art.
18, noi eravamo contro queste deleghe date in bianco e quindi ti
pregherei di prenderti in verbali come ho fatto io, semplice
pezzente Consigliere, e di rileggere le tue grandi
contraddizioni.
Ma ti leggo cosa tu hai detto in base a questo articolo 18, tu
dicevi: "
l'articolo 18 che recitava prima Norme transitorie è
soppresso ed è sostituito dal seguente nuovo articolo. I Piani
Regolatori Comunali, i regolamenti edilizi con annessi programmi di
fabbricazione adottati dai Comuni e da approvare con deliberazione
della Giunta regionale, potranno entrare in vigore con
deliberazione del Consiglio regionale anche prima dell'approvazione
del Piano Regolatore Regionale
".
Questo articolo è stato bocciato, noi non volevamo dare questa
delega alla Giunta e tu di questo non ti sei ricordato, non ti sei
ricordato, e noi abbiamo bocciato questo articolo, e tu ci hai
portato nuovamente, con la tua mancanza di memoria che sei solito
usare, hai portato nuovamente qui i programmi di fabbricazione.
Adesso io ti dico: è serio da parte tua, da parte della Giunta,
tenere un comportamento simile verso il Consiglio? Ma è da anni che
ci prendete per il ladro e per i fondelli, basta! Basta! Io mi
infervoro sempre quando prendo questa discussione, mi infervoro
perché tutti potranno affermare che io sono sempre stato di una
correttezza esemplare di interpretazione di queste leggi, mentre
tu, la Giunta non lo è mai stata; io ho anche detto che voi volete
porre e attuare rigidamente e pedestremente i dettami della 765.
Questa è la riprova e la conferma.
Ma insomma! Io penso che anche il Partito Comunista, dopo aver
sentito questo mio bello o brutto intervento, non si potrà
smentire, non si potrà smentire perché io faccio mie, adesso,
leggendo queste righe, perché non ho tanta buona memoria, quindi
consentitemelo, faccio mie le proposte del Consigliere Savioz, il
suo emendamento, di quel famoso emendamento che ha marchiato la
Giunta e mi ricordo di questo: alla fine della votazione c'è stato
il Presidente Dujany che ha fatto un rimprovero perché la
Democrazia Cristiana aveva avuto un abbinamento col Partito
Comunista, vero Consigliere Ramera?
Quindi io vorrei dar lettura di quel che diceva il Consigliere
Savioz allora, su questo articolo, sull'articolo che poi noi
dovremo delegare alla Giunta:
Quindi è una questione sostanziale a tutti gli effetti, perché
l'articolo 18 della legge del 1970 era molto chiaro, il primo
comma, cioè l'ultimo che è rimasto in vigore perché il resto è
stato abrogato dalla legge, da una decisione della Corte
Costituzionale del 22 febbraio 1962, le norme transitorie dicono:
"
Il Piano Regolatore della Città di Aosta, già adottato dal
Consiglio Comunale, e i Piani Regolatori degli altri Comuni della
Valle d'Aosta adottati dai Consigli Comunali potranno entrare in
vigore anche prima dell'approvazione del Piano Regolatore Regionale
con deliberazione del Consiglio regionale
". Quindi è chiaro -
diceva Savioz - non c'è mica da stupirsi, questo è chiarissimo, mi
sembra che il Consiglio regionale debba entrare nel merito di
approvare o meno, di dare la possibilità all'entrata in vigore; noi
ripetiamo le medesime cose di Savioz.
È prerogativa del Consiglio regionale di poter fare entrare o
meno in vigore i Piani Regolatori e i programmi di
fabbricazione.
Poi il Consigliere Savioz ha presentato un emendamento che è
quell'emendamento su cui mi sono soffermato prima.
Quindi rimane tacito ed implicito che ancora una volta noi
diciamo no a questo e stigmatizziamo il comportamento strano,
contradditorio, provocatorio dell'Assessore Milanesio.
Montesano (P.S.D.I.)
- La parola al Consigliere
Savioz.
Savioz (P.C.I.)
- Il Piano Regolatore di Urbanistica da
noi sollecitato molti anni fa, da noi richiesto continuamente,
sempre perché nella nostra visione era chiaro che prima di tutto
doveva esserci un Piano Regionale di Urbanistica e poi dovevano
essere casellati nel medesimo i Piani Regolatori e gli altri Piani
relativi ai Comuni, non poteva essere altrimenti affinchè la
costruzione della Valle d'Aosta avvenisse con una linearità e con
una regolarità che si addice a tutte le costruzioni che devono
essere fatte, cioè ad incominciare dalla fondamenta per poi
arrivare al tetto.
Le situazioni, le circostanze, la politica contemporanea e le
necessità della Valle d'Aosta purtroppo hanno portato delle
conseguenze che sono state diametralmente l'opposto, tanto è vero
che i Piani Regolatori comunali furono imbarcati, impostati fin dal
1953 - 1953 - 1954 e successivamente, attraverso le varie Giunte,
le varie rappresentanze, questi Piani Comunali continuarono ad
andare avanti e si moltiplicarono, pochissimi arrivarono al dunque,
però l'impostazione era errata fin dal principio, e questo noi
tutti lo dobbiamo riconoscere e quindi non possiamo qui lanciare
accuse a nessuno, perché siamo tutti coinvolti in questo sistema di
impostazione che è un sistema non coerente, non giusto e nemmeno
giuridicamente a posto.
Che cosa è avvenuto successivamente? Ripeto, attraverso mozioni,
interpellanza, insistenze, abbiamo continuamente, il nostro Gruppo
in particolare, ha sempre insistito perché si demandasse lo studio
del Piano Regolatore Regionale e perché in seguito su questo si
imperniassero i Piani Regolatori Comunali. La competenza? È
indubbio che la competenza deve essere del Consiglio, su questo è
un altro punto su cui siamo tutti d'accordo, se il Consiglio è
chiamato ad approvare e a mettere in vigore il Piano Regionale di
Urbanistica altrettanto è di sua competenza i Piani Regolatori
Comunali.
Mancanza di documentazione si dice, ma certo signori! Non si può
e certamente non è ammissibile poter chiedere a dei Consiglieri di
approvare o non approvare, di mandare avanti o non mandare avanti
contemporaneamente tutta una selva di Piani Regolatori come vengono
presentati in questo momento! perché francamente se i tecnici ci
mettono dei mesi, e in qualche caso degli anni, per redigere un
Piano Regolatore, non si può pretendere che un Consigliere, non
sempre preparato in materia, possa diligentemente esaminare questo
Piano Regolatore per poter dare un parere se va bene o se male, al
massimo noi possiamo intervenire e chiedere che sia fatto un
qualche cosa di diverso in determinate, particolari condizioni e
circostanze.
Ma arrivati a questo punto io mi chiedo, in tutta coscienza, e
mi permetto di tenervi presente che sono sempre stato contrario a
questo sistema e che ho insistito non poco perché venisse
modificato - però oggi come oggi, io, Consigliere regionale, cosa
posso fare in questo momento? Io ho la facoltà, posso dirvi no, io
non accetto, non sono d'accordo, respingo tutto e tutto ritorna
indietro se gli altri sono del mio parere. Ma allora
coscienziosamente mi chiedo se faccio bene o se faccio male, perché
ad un certo punto io devo ricordarmi che quando ero Assessore,
assieme agli altri mi sono assunto la responsabilità di chiedere al
Consiglio l'autorizzazione a mandare avanti dei Piani Regolatori
pur non avendo né più né meno di oggi le possibilità di farlo. Ero
nelle stesse condizioni in cui si trovano gli Assessori di oggi,
eppure io sono venuto in Consiglio, nolente, non soddisfatto, non
contento, non ero d'accordo, ma l'ho chiesto lo stesso, perché se
non l'avessi chiesto, Signori, saremmo ancora ad aspettare di
approvare il Piano Regolatore di Aosta ed il Piano Regolatore di
St. Vincent e tanti altri.
Ora, se oggi noi non diamo il parere, cioè non diamo il parere
favorevole alla Giunta perché mandi avanti questi pochi Piani
Regolatori di cui i tecnici dicono che sono maturati e che sono
pronti per l'esame definitivo e che la Giunta può prendere in esame
e vedere di controllare ed eventualmente di modificare qualcosa,
questi Piani si arenano e quando li metteremo di nuovo in
marcia?
Ecco il mio interrogativo, la mia perplessità, non posso così
liberamente e francamente prendere una posizione contraria, perché
signori, significa arenare un lavoro di anni, un lavoro che
indubbiamente è indispensabile e necessario ai nostri Sindaci
perché possano salvare in salvabile, se no qui andiamo a rotta di
collo sul serio.
Io condivido quanto ha detto Andrione prima, sono del suo stesso
parere, io lo posso condividere in tutto quello che dice lui, però
in coscienza, ripeto, mi trovo veramente handicappato, e per, non
di un danno farne due, io francamente dico che dobbiamo dare alla
Giunta la possibilità di mandare avanti i Piani Regolatori. Se poi
questo sarà un lavoro fatto bene o fatto male, saranno gli altri a
giudicarlo al momento della realizzazione dei medesimi, ma non
dando le approvazioni. Signori, che cosa succede? Io mi domando
questo, prendiamoci allora la responsabilità sulle nostre spalle e
ne risponderemo anche di fronte alle popolazioni che aspettano da
anni la soluzione di determinati problemi.
Quindi noi, come Gruppo Comunista, dopo avere esaminato la
situazione attentamente, non possiamo che essere d'accordo per
mandare avanti quei Piani Regolatori, anche con tutte le nostre
riserve e pur ricordando che siamo stati a suo tempo Alfieri perché
le cose fossero modificate e lo rimaniamo ancora, intendiamoci
bene, siano ancora su quel terreno, non è che ritorniamo indietro
nelle nostre posizioni, ma ci rendiamo conto della necessità di
mandare avanti questi Piani Regolatori in questo momento.
Pedrini (P.L.I.)
- Evidentemente, Sig. Presidente, non so
forse il mio cervello è fatto in una maniera diversa, ma non riesco
a capire come un uomo, che io stimo immensamente, che il
Consigliere Savioz, possa affermare in questo momento cose del
genere.
È veramente triste perché forse tutto questo è dovuto soltanto,
io mi auguro, mi dolgo, proprio sono, sto male di dover dire
questo, penso che lo faccia per dovere di Partito. Non penso che
senta in coscienza quello che egli ha detto, perché l'altra volta
io che l'ho seguito e qua da questo banco ho detto il mio plauso e
gli ho dato tutto il mio appoggio, non posso in questo momento
sentire un "
revirement
" così totale di questa situazione con
le parole che ha detto, mi fa male al cuore veramente perché è
triste dover assistere a questi episodi in questa sala perché per
me sono costruzioni di coscienza di volontà. Egli poi mi risponderà
che non è vero, che evidentemente ha avuto dei patemi d'animo o
altro, ma nessuno mi toglie questa convinzione.
E prima del suo intervento non voglio cambiare il mio dopo il
suo intervento. Io rimarrò fedele a quello che avevo inteso durante
questa discussione, io penso di rivolgermi all'Assessore Milanesio
con estrema tranquillità d'animo, dicendogli questo. Egli ha
sentito che cosa ha detto il Consigliere Andrione e lo ha approvato
in parte, ha sentito che cosa ha detto la Democrazia Cristiana,
tramite il Consigliere Manganone, ha sentito anche il "revirement"
del Partito Comunista, tramite le parole del Consigliere Savioz, ma
io mi voglio richiamare invece alle sue ultime parole del suo
intervento, dove evidentemente e giustamente egli difendeva, quando
si porta in Consiglio un provvedimento da prendere è logico che lo
si abbia visto, studiato e lo si difenda, egli ha detto nel suo
finale: " se poi voi ritenete che questo si ritiri, che questo
abbia una pausa d'attesa, ecc., io sono qua democraticamente a fare
quello che il Consiglio dirà".
Io mi richiamo a questo e prego l'Assessore Milanesio se ritiene
opportuno, già dichiarando sin d'ora che in caso di non presa
d'atto, - evidentemente il comportamento del Partito Liberale sarà
conseguente com'è conseguente alle mie parole -, io lo pregherei di
vedere se non c'è la possibilità, visto anche che i Comuni sono
pochi, visto che si mette in crisi addirittura quello che è un
precedente atteggiamento e lascio a lui intendere se vuole
intendere. Io penso che sarebbe saggio, da parte sua, da parte
delle Giunta, che fosse ritirato questo punto all'ordine del
giorno. Se è il caso e se si vuole sospendere la seduta cinque
minuti per trovare un accordo, io sono perfettamente a
disposizione, come penso gli altri. In caso contrario,
evidentemente l'Assessore e la Giunta sono padroni di agire come
meglio ritengono, grazie.
Dolchi (P.C.I.)
- Si è rifatta la discussione che avevamo
fatto due anni fa e mi sembra che potrebbe essere logica soluzione
quella di ricalcare la strada che abbiamo percorso due anni fa. Noi
per i Piani che allora erano in discussione, abbiamo chiesto che
fosse il Consiglio per pronunciarsi ad avere la possibilità di
prendere conoscenza di questi Piani e rinviando la modifica che
allora era stata proposta dalla legge 1960. Abbiamo rinviato di una
seduta il provvedimento specifico preoccupati che i Piani che già
erano stati adottati dai Comuni fossero, con la procedura del 1960,
approvati dalla Giunta regionale.
Allora avevamo trovato l'accordo unanime del Consiglio su questa
strada. Possiamo ripercorrerla, mi sembra che dovrebbe essere una
procedura abbastanza normale quella di ripercorrere quella strada
che ci aveva trovato unanimi, cioè rimanendo impregiudicata la
competenza, la discussione su questa competenza per quanto riguarda
il complesso della materia, la necessità dell'approvazione dei
Piani che già hanno raggiunto l'iter e quasi la perfezione
dell'iter. Per non intralciare, per non ritardare questi Piani io
faccio la proposta che, come si è fatto nel giugno del 1971, sia
dia la possibilità ai Consiglieri di un esame specifico sui
provvedimenti da adottare e si riporti la deliberazione ad una
prossima, alla prossima seduta del Consiglio regionale, in modo che
impregiudicato tutto il dibattito sulla legge 1960, sulla
competenza del Consiglio, il Consiglio non si renda responsabile di
un intralcio nell'approvazione, nell'entrata in vigore dei Piani
Regolatori a cui si riferisce la deliberazione, in modo che questo
possa avvenire con cognizione di causa del Consiglio, che può
avvenire in questo rinvio dell'esame come è avvenuto nel giugno del
1971.
Andrione (U.V.)
- Semplicemente per dire che concordiamo
con la proposta del Capogruppo Comunista.
Montesano (P.S.D.I.)
- Ora il proponente dell'ordine del
giorno cosa dice, un attimo solo, volevo un po', anche a titolo
interlocutorio, sentire quale riflesso ha nell'ambito della
Democrazia Cristiana la proposta Dolchi.
Allora diamo la parola all'Assessore Milanesio poi verrà dopo
...
Milanesio (P.S.I.)
- Io ho fatto osservare una semplice
cosa: che da parte della Giunta non si è mai rifiutato al Consiglio
il tempo o l'opportunità di approfondire gli argomenti che venivano
portati all'ordine del giorno.
Io, di fronte alla proposta Dolchi non posso che aderire anche
perché la ritengo fatta in buona fede e non mi sembra una proposta
dilatoria. Io voglio solo ricordare al Consiglio che però questi
allegati sono giacenti come sempre presso l'Assessorato, quindi i
Consiglieri hanno, in qualunque momento la possibilità di
esaminarli. Va benissimo quindi di dare ulteriore respiro al
Consiglio affinché se li vada a vedere. Sono sicuro che andranno a
vederseli due Consiglieri, non importa, ma perlomeno sarà stato
detto pubblicamente e quindi e quindi i Consiglieri li avranno
visti. Anche l'altra volta il Piano Urbanistico Regionale si è
presentato, mi pare, un Consigliere solo a vederlo. Non importa, ma
almeno quello è venuto, però poi tutti, alcuni, non hanno neanche
discusso perché non l'avevano neanche visto, neanche letto; altri
hanno discusso lo stesso. Vabbè, ad ogni buon conto, Signori, non
trinceriamoci sempre dietro i rinvii. Noi siamo d'accordo ad
accettare il rinvio; siamo d'accordo perché esiste un problema di
coscienza anche da parte di questa Giunta, noi non vogliamo
minimamente violentare il Consiglio o forzare la volontà del
Consiglio. Le proposte che presentiamo vogliamo che siano
deliberate con piena consapevolezza da parte dei Consiglieri, però
io così non è che voglio fare un appunto alla diligenza di certi
Consiglieri, ma è comodo venire in Consiglio e poi dire: "ma io non
ho avuto tempo, non ho visto, qua e là..." e chiediamo il rinvio.
Va bene, accettiamo il rinvio, noi proponiamo però che venga posto
all'ordine del giorno del prossimo Consiglio ai primissimi punti
dell'ordine del giorno di modo che i Consiglieri che così hanno
intenzione, volontà e interesse a queste cose se lo vedano e poi
dopo si faccia la discussione, salvando il principio, perché lo
abbiamo già detto prima. È competenza del Consiglio questo, nessuno
vuole spogliare il Consiglio di questa competenza, tanto è vero che
se chiediamo questa autorizzazione, la chiediamo proprio in forza
del fatto che la Giunta non ce l'ha questa competenza, ma deve
essergli delegata.
Signori, alcuni Sindaci di questi Comuni sono lì che spingono
perché in qualche modo gli si dia una risposta. Alcuni Consiglieri
mi hanno anche sollecitato affinché si desse una risposta ad alcuni
Piani Regolatori. Io pensavo di venire incontro anche a queste
esigenze. Ad ogni buon conto noi siamo d'accordo, come Giunta, ad
accogliere la proposta di Dolchi del rinvio alla prossima seduta,
con che questo argomento sia messo ai primissimi punti dell'ordine
del giorno e fin da adesso comunico al Consiglio che tutti gli
elaborati sono a disposizione dei Consiglieri che ne fanno
richiesta. L'Architetto Bellone è a loro disposizione per
illustrare le tavole e tutto quanto potesse occorrere.
Manganone (D.C.)
- Noi possiamo anche accedere alla
richiesta fatta da Dolchi, ma vogliamo puntualizzare, precisare
alcune nostre considerazioni e alcune richieste che desidero che
siano messe a verbale.
Noi desideriamo che al primo punto all'ordine del giorno della
prossima seduta sia portata questa deliberazione con le
osservazioni e i pareri fatti dalla Giunta. Solo in questo caso noi
daremo la nostra approvazione. Non si parli di mancanza di tempo,
perché io non voglio mettere in difficoltà Milanesio, ma vorrei
chiedere le date di presentazione di questi tre Piani Regolatori,
perché per i programmi di fabbricazione noi non ci possiamo fare
niente, non sono contemplati nell'articolo 18 della legge del 1960,
quindi escludiamo i Piani di Fabbricazione, perché noi non ci
possiamo dare nessuna delega alla Giunta.
Dunque, ricapitolando, io richiedo il parere, le osservazioni su
questi tre Piani Regolatori: la Magdeleine, La Salle, St. Marcel. E
poi voglio ancora abusare un attimo della bontà del Consiglio,
vorrei ricordare a Savioz che non cade il mondo se questi Piani non
entrano in vigore perché sono entrate in vigore le delibere di
approvazione del Comune in base alla legge sugli atti e controlli
degli Enti Locali, se non mi sbaglio, questo che la memoria di
Milanesio ha difetto, quindi questi Piani sono già adottati, si
tratta solo di mandarli in vigore.
Comunque io non vado oltre perché si riservo di dire poi, di
fare poi un altro intervento nella prossima seduta, ma desidero che
a questi tre Piani sia dato non il parere dell'Ufficio Urbanistico
ma il parere della Giunta.
Montesano (P.S.D.I.)
- Milanesio, per favore, no, ti dico
soltanto, volevo dire di concludere un pochino gli interventi dei
diversi Consiglieri, parla pure e poi dopo concluderemo.
Milanesio (P.S.I.)
- Brevemente, perché qui insomma mi
pare che non si vuole capire. Cioè è chiaro che se la Giunta chiede
una delega da approvare dei Piani, vorrà dire che se li chiamerà e
se li approverà sentendo le osservazioni che verranno fatte dal
Consiglio, sennò, caro Manganoni, stabiliamo che è il Consiglio che
li approva. Abbiamo fatto così. La prossima volta, è nostra
intenzione rifare così. Mi dispiace, non accedo alla tua proposta,
perché la tua proposta evidentemente sottintende un altro
significato, cioè che l'approvazione venga data dal Consiglio e
allora sì che la Giunta lo porta con un parere, ma in questo caso,
caro Manganone, mi pare che le cose siano esattamente capovolte,
quindi, ma non interpretazioni mie, è quello che abbiamo già fatto
in precedenza, come ricordava Dolchi prima. Quindi io non voglio
innovare assolutamente questa prassi, non voglio innovarla.
Secondo: mi pare che tu stia facendo una certa confusione tra
adozione e approvazione; chi adotta i Piani Regolatori è l'Autorità
comunale, è il Comune, chi li approva in questo caso è, in forza
della legge regionale, il Consiglio regionale, il quale può
delegare, in forza sempre di un disposto della legge regionale, può
delegare la Giunta ad autorizzare l'entrata in vigore di questi
Piani prima dell'approvazione del Piano Urbanistico Regionale.
Mi pare che su questo non vi siano dubbi.
Montesano (P.S.D.I.)
- Allora, mi sembra che i diversi
Gruppi hanno espresso il consenso alla proposta Dolchi, io credo
che non ci sia bisogno di metterla ai voti, se c'è qualche dissenso
venga fatto presente, e quindi l'oggetto viene rimandato alla
prossima seduta della metà di marzo con il preciso impegno di
metterlo al primo punto dell'ordine del giorno, anzi al terzo
punto, perché ci sono le comunicazioni del Presidente del Consiglio
e le comunicazioni del Presidente della Giunta.
Chiusa questa discussione, si passa al seguito, io prima di
affrontare altri argomenti vorrei che i Signori Consiglieri, sino a
quando la seduta può andare avanti? Se ci sono degli argomenti più
importanti o meno importanti.
Dujany (D.P.)
- Otto, otto e mezza.
Montesano (P.S.D.I.)
- Va bene, e allora Presidente, Lei
vuole trattare l'oggetto n. 27? E allora oggetto n. 27.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK