Consiglio Regionale della Valle d'Aosta - Oggetto del Consiglio n. 2602 del 22 giugno 2023 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SANITARIA E OSPEDALIERA
Piano socio-sanitario regionale
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2602 del 22 giugno 2023 - Resoconto
OGGETTO N. 2602/XVI - Continuazione della trattazione
congiunta dell'approvazione, ai sensi dell'articolo 2, comma 5,
della l.r. 5/2000, del piano regionale per la salute e il benessere
sociale 2022-2025 e della mozione: "Impegno dell'Assessore alla
sanità, salute e politiche sociali a superare le varie criticità
legate al piano regionale per la salute e il benessere sociale
2022/2025". (Reiezione di undici ordini del giorno)
Bertin (Presidente) -
Alla presenza di 29 Consiglieri
riprendiamo l'analisi degli ordini del giorno. Ricordo che siamo in
discussione generale riguardo al PSBS.
Ordine del giorno n. 22, sempre della Lega. Ha chiesto la parola
il consigliere Aggravi, ne ha facoltà.
Aggravi (LEGA VDA) -
Quest'ordine del giorno è
intitolato: "Centri traumatologici" e fa il paio con due iniziative
che sono già state oggetto di discussione: la prima è
un'interrogazione a risposta scritta, che poi utilizzerò come
riferimento per introdurre l'ordine del giorno, e l'altra è
un'interrogazione fatta all'Assessore nel Consiglio... o in quello
precedente scorso, che sostanzialmente chiedeva quale fosse lo
stato dell'arte rispetto alla situazione descritta
nell'interrogazione scritta. Di fatto c'è una deliberazione della
Giunta regionale, la 3467 del novembre 2006, che è intitolata:
"Aggiornamento delle prestazioni da erogare presso i centri
traumatologici della Valle d'Aosta e delle relative tariffe".
L'avvenimento che è cardine di quest'interrogazione scritta è
legato al tentativo di dare in gestione ed esternalizzare il
servizio del centro traumatologico di Courmayeur, che, in realtà,
si è poi arenato perché all'interno in particolare di questa
delibera e altre deliberazioni... di fatto non rendevano
sostenibile il progetto di mercato. Questa delibera definisce,
insieme a un allegato di un'altra, il nomenclatore tariffario delle
prestazioni di assistenza specialistica ambulatoriale, ivi compresa
la diagnostica strumentale di laboratorio ed effettivamente anche
nella risposta all'interrogazione scritta si faceva riferimento
alle problematiche legate agli aumenti dei costi dell'inflazione,
agli aumenti dei costi energetici e forse anche al fatto che stiamo
parlando comunque del 2006 e del 2015, quindi queste tariffazioni
non sono ad oggi più aggiornate. Di fatto oggi le disposizioni di
legge pongono in capo all'USL la definizione delle modalità
organizzative dei centri traumatologici.
Ovvio, sappiamo che i centri traumatologici sono di proprietà
degli Enti locali territoriali di riferimento, sul piano si fa solo
riferimento - e l'ho citato nella premessa - a quelli che sono
stati gli accessi sul 2009, parliamo di 4.081 accessi nei sei
centri di Ayas, Cervinia, Courmayeur, Gressoney-Saint-Jean, La
Thuile e Pila e di fatto le disposizioni di legge prevedono appunto
che la gestione sia diretta da parte degli Enti locali, attuali
proprietari degli immobili, previa stipula di un protocollo
operativo d'intesa con l'Azienda USL e per la regolamentazione dei
rapporti, per la definizione delle caratteristiche e degli obblighi
del gestore terzo, e per la collaborazione con le strutture
sanitarie aziendali coinvolte nelle specifiche attività in
argomento, ovviamente previo rilascio delle autorizzazioni
regionali. L'esternalizzazione del servizio su Courmayeur non ha
poi avuto seguito proprio perché si fa riferimento alla vetustà di
questa deliberazione, in particolare delle tariffe che non
sarebbero state sostenibili per un soggetto privato.
L'interrogazione scritta è del marzo 2023, l'iniziativa invece
discussa nei Consigli del 7 e 8 giugno scorso: "Stato delle
valutazioni sull'obsolescenza delle tariffe dei centri
traumatologici"... lo dissi anche in replica all'Assessore,
sinceramente nulla era cambiato rispetto alla situazione di prima,
anche se l'abilità oratoria dell'Assessore aveva condito quella che
era stata la risposta, e lo dico con stima per l'Assessore e non
per il fatto che non si sia ancora risolto il problema.
L'ordine del giorno quindi vorrebbe impegnare l'Assessore
competente, di concerto con l'Azienda USL e gli Enti locali
interessati, a rivedere le deliberazioni oggi vigenti relative alla
gestione e all'erogazione delle prestazioni nei centri
traumatologici regionali con l'obiettivo di favorirne il pieno
funzionamento anche attraverso formule di partenariato
pubblico-privato in tempo utile per l'avvio della prossima stagione
invernale.
Oggettivamente, lo dicevo già e lo confermo, sul piano dei
centri traumatologici se ne parla soltanto come dato statistico, e
ho citato il passaggio che è riportato, altro non viene detto... e
lo sappiamo che in determinati periodi dell'anno e in particolare
nella stagione invernale questi centri sono particolarmente
importanti e offrono un servizio in più e ulteriore, in particolare
ai turisti, ma sono anche dei punti di prima linea rispetto poi a
un eventuale passaggio ospedaliero.
Aggiungo un ulteriore passaggio che ho anche già fatto nella
discussione generale: in alcuni casi, vedasi Courmayeur... io la
battuta l'ho fatta in discussione generale, forse è lì che ci sarà
la casa della comunità a bassa intensità, sì, no, boh... forse,
quindi l'impegnativa di quest'ordine del giorno assume ancora più
importanza.
Presidente -
Risponde l'assessore Marzi.
Marzi (SA) -
Buon lavoro per la giornata. Il piano, come
da lei richiamato, non affronta in maniera specifica il tema dei
centri traumatologici, che sono invece oggetto della legge
regionale sull'organizzazione dell'emergenza, la 4/2008 e, tra
l'altro, di numerose delibere sia regionali che aziendali.
L'Assessorato sta valutando le azioni da intraprendere al fine
di risolvere le criticità sopravvenute nelle scorse stagioni presso
i centri traumatologici, soprattutto causate dalle difficoltà di
reperire personale sanitario necessario all'apertura dei centri. A
tal proposito sono già stati effettuati degli incontri e sostenute
delle interlocuzioni con l'Azienda USL, 3, e sono stati incontrati
i sindaci dei comuni, che, di fatto, ospitano i centri
traumatologici. Mi permetto solo di fare un appunto per dovere di
verbale che, per quanto riguarda Gressoney, il centro
traumatologico non è a Saint-Jean ma a La-Trinité. È una cosa
sicuramente da correggere però, di fatto, è La-Trinité perché io ho
fatto che contattare tutti e due i Sindaci e uno dei due mi ha
detto che dovevo parlare solo con l'altro e l'altro mi ha detto che
dovevo parlare con lui ed è il Sindaco di Gressoney-La-Trinité.
L'Assessorato, di fatto, è intenzionato quindi a procedere con
tutti gli atti necessari e qui si apre un duplice fronte. Il primo
è che la situazione, per quanto riguarda i centri traumatologici,
ha un problema comune: quello della tariffazione sul quale a breve
con l'Azienda USL interverremo con un atto specifico. Il secondo è
che probabilmente, anche intervenendo sulla tariffazione, avremo
delle richieste di ampliamento dei servizi da rendere sul
territorio perché anche in termini di proprietà i centri
traumatologici sono diversificati, nel senso che ci sono alcune
strutture di proprietà dell'Azienda, altre delle società di
impianti a fune. Quindi la situazione, anche in termini di
proprietà, è diversificata e, quando parlo di proprietà, parlo
anche della situazione infrastrutturale dei centri traumatologici
che risulta essere diversificata.
A brevissimo con il collega Bertschy, con cui siamo raccordati
su questo tema, proprio per questo motivo incontreremo i sindaci e
le società di impianti a fune dei centri traumatologici che in
questo momento hanno maggiori criticità, perché, lasciando stare il
tema delle tariffe, lasciando stare il tema delle difficoltà, anche
intervenendo sulle tariffe, anche allungando le durate delle
concessioni legate a trovare dei medici e naturalmente del
personale sanitario di tutti i tipi, che decide di andare a
lavorare, ripeto, oggi il principale problema sono le tariffe ma
non solo. Nei sei centri traumatologici presenti sul territorio
valdostano esiste poi un'altra categoria di riferimento parallela
alle criticità legate alle tariffe e al reperimento delle
professionalità sanitarie in questi centri invece legata a due
aspetti. Uno, la situazione strutturale di questi centri: la
situazione strutturale del centro di La Thuile, piuttosto che
quella del centro di Valtournenche è completamente diversa da
quella, ad esempio, di Ayas, di Gressoney-La-Trinité, Pila ha un
altro mondo ancora, perché è di fatto di proprietà della società di
impianti a fune, ma sicuramente bisogna anche in questo caso, una
volta risolte le tematiche di cui sopra, intervenire per priorità.
A brevissimo quindi - e questa è stata la prima informazione che
abbiamo dato ai sei Sindaci che ho incontrato - partiremo seguendo
quest'ordine di priorità, per cui ci sarà un incontro dedicato con
i sindaci, il collega Bertschy e le società di impianti a fune di
La Thuile, Courmayeur e di Valtournenche, anche perché ci sono
alcune richieste da parte delle società di impianti a fune: ad
esempio, a La Thuile, per intervenire sul centro traumatologico, ci
sono alcune necessità legate, ad esempio, alla "Coppa del Mondo";
sul centro traumatologico di Valtournenche dove a tendere la
situazione potrebbe essere ottimale, ma ad oggi è una situazione di
estrema difficoltà e sul centro di Courmayeur invece, che ha fatto
da testa di ponte, da esperimento sul campo per cercare di
risolvere alcuni problemi senza dare esiti. Comunque le necessità
sono assolutamente impellenti, ma non vengo a spiegare io a un
cuoco cosa succede in cucina tanto per essere chiari.
È pertanto un tema assolutamente attenzionato sul quale stiamo
cercando di dare delle risposte. Alcune di queste arriveranno in
forma immediata, però, per arrivare a dare una soluzione
accettabile, bisogna mettere assieme ingredienti variegati perché
non è semplicemente una questione legata alla tariffazione e alla
difficoltà del personale che riusciamo a dare risposta immediata a
quello che risulta essere sicuramente uno dei biglietti da visita
della sanità valdostana visto che accoglie i nostri turisti
in
primis
. Per questo motivo le chiedo di ritirare l'ordine del
giorno, altrimenti ci asterremo.
Presidente -
Vi sono richieste di intervento? Consigliere
Aggravi, a lei la parola.
Aggravi (LEGA VDA) -
Faccio solo una precisazione, l'ho
detto per l'appunto anche nelle premesse, io ho riportato... e
parlo in particolare della questione Gressoney-Saint-Jean, mi sono
permesso di togliere quella "s" in fondo, però è quello che c'è
scritto sul piano, quindi magari insieme all'appunto del DEA, DERA,
magari anche su questo, almeno i refusi se si possono correggere in
coordinamento alla fine, dopo l'approvazione, ma solo per un senso
di decenza nei confronti della realtà.
Al netto del fatto che cerco di parlare di quello cui conosco,
ho citato un caso e ho citato due iniziative che erano state fatte,
anche proprio perché le particolarità gestionali di proprietà e di
caso per caso nel discorso dei centri traumatologici, come lei
diceva, sono variegate.
Ovviamente rilancio un tema che ho detto nel corso della
presentazione dell'ordine del giorno in discussione generale
proprio perché queste situazioni di proprietà e anche di stato dei
locali, come in parte lei giustamente diceva, sono variegate, vorrò
capire - e penso che non sono l'unico - come la casa della comunità
di bassa intensità, almeno in un caso che conosco, verrà fatta,
perché sappiamo benissimo che, in realtà, il primo problema è un
problema di spazi, di attrezzature e di come dovrà essere allestita
questa struttura che dovrà contenere o conterrà, a meno che non ci
sarà un'altra sede, anche il centro traumatologico. Monitoreremo
l'andamento di quello che farete e sul discorso dell'astensione,
per quello che riguarda i miei ultimi ordini del giorno, la
dispenso dal dirmi che chiede di ritirarli e di astenersi perché
ormai diciamo che la solfa l'abbiamo capita.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
L'ordine del giorno non è approvato.
L'ordine del giorno seguente è il n. 23, sempre del gruppo Lega.
Ha chiesto la parola il consigliere Manfrin, ne ha facoltà.
Manfrin (LEGA VDA) -
Con quest'ordine del giorno
affrontiamo un altro dei problemi che abbiamo portato più volte
all'interno di quest'aula, è un problema che riguarda appunto la
struttura della Casa circondariale di Brissogne ed è un problema
che, nonostante le affannose ricerche che abbiamo fatto all'interno
di questo documento, non viene menzionato da nessuna parte.
Ovviamente chiunque di voi dovesse prendere questo documento e
questo piano alle pagine 87 e 88 si troverà di fronte a un
paragrafetto dedicato alla sanità penitenziaria, sanità
penitenziaria che può sembrare un qualcosa di banale o di
competenza limitata da parte della Regione, ma che invece è
particolarmente importante. Partiamo da un presupposto, cioè che
proprio grazie alla sanità penitenziaria per la prima volta in
quest'aula si è parlato delle cooperative che si occupano di
sanità, perché - penso di non sbagliarmi - proprio per supplire
alle mancanze della sanità penitenziaria, per la prima volta si è
fatto ricorso a una cooperativa che lavorava in carcere e che
lavora tuttora, fatta eccezione per alcune lodevoli eccezioni,
diciamo che non ha brillato né per qualità del servizio offerto, né
per la qualità del personale che ha ovviamente fornito. Lo dico con
cognizione di causa tant'è vero che quel personale ha continuato a
cambiare, a turnare e a girare continuamente e, da quello che poi
abbiamo potuto apprendere, diciamo che anche chi frequenta il
carcere, e non parlo dei gentili ospiti ma parlo di chi ci lavora,
non è particolarmente soddisfatto.
Le disposizioni che riguardano il carcere e la sua sanità sono
per competenza della Regione Autonoma Valle d'Aosta e su questo c'è
un protocollo d'intesa, protocollo che noi abbiamo sollecitato fin
da quando siamo entrati all'interno di questo Consiglio perché era
scaduto da diversi anni, protocollo che finalmente, dopo varie
insistenze e vari solleciti, è stato poi aggiornato con alcune
novità; per esempio, si è cancellato l'inverecondo impegno che si
era fatto di versare due volte l'anno o tre forse... prima di
Pasqua, prima di Natale e prima di Ferragosto dei soldini ai
detenuti, detenuti definiti "poveri", qualcuno penso lo sappia e
qualcun altro no che i detenuti possono avere un conto corrente e
disporne. Questo conto corrente viene utilizzato per comprare le
sigarette e comprare materiali di consumo alcoolico, chiamiamolo
così, o materiale da utilizzare per produrre materiale alcoolico
per stordirsi. Cosa succede? Viene dato a questi detenuti che si
fingono poveri perché svuotano il conto corrente giusto prima del
pagamento della provvidenza, così si chiamava, per poter risultare
con il conto corrente a zero e avere questo versamento. In aula nel
bilancio del 2019-2020 avevamo presentato un emendamento che
cancellava questo tipo di provvidenze, ma l'allora Governo
regionale si oppose dicendo che eravamo i soliti populisti, tranne
poi recepire la nostra indicazione e cancellare effettivamente
questa provvidenza all'interno del protocollo d'intesa
trasformandola in un sostegno economico per chi, una volta uscito
dal carcere, se vuole tornare a casa, perché la maggior parte dei
detenuti che sono ospiti nella nostra struttura non è residente in
Valle d'Aosta.
Sulla mancata residenza in Valle d'Aosta dei detenuti però c'è
un buco all'interno del protocollo della convenzione tra il
Ministero della Giustizia e Regione Valle d'Aosta che i più attenti
lettori della cronaca avranno immediatamente rilevato, ovvero da
quando si è deciso di chiudere gli ospedali psichiatrici
giudiziari, tutti i detenuti, compresi quelli con problemi
psichiatrici, vengono detenuti nelle carceri assieme ai detenuti
comuni, quindi senza problemi psichiatrici. Questo ha portato a un
aumento di conflittualità ovviamente, perché una persona che ha
delle problematiche psichiatriche che è solita ricorrere ad atti di
autolesionismo o di aggressione nei confronti degli altri detenuti
o addirittura del personale di Polizia ha bisogno sicuramente di
un'assistenza differente. Nelle altre carceri che cosa succede?
Succede che sostanzialmente si utilizza il carcere di Aosta come
uno sfogatoio, quindi quando ci sono troppi detenuti, si prendono e
si spostano verso il carcere di Aosta. Il carcere di Aosta non ha
gli strumenti per dire di no all'arrivo di questi nuovi detenuti
perché ha un direttore che non è fisso, e questo lo è da diverso
tempo. Nonostante noi abbiamo chiesto e abbiamo fatto approvare in
questo Consiglio una mozione che chiedeva di bandire un concorso
per un direttore valdostano, quindi bandirlo a livello regionale,
c'era la possibilità, l'avevamo anche evidenziata, era stato
approvato, di quello non si è fatto niente. Un direttore stabile
potrebbe rifiutarsi e fare una selezione rispetto ai detenuti che
arrivano ma tant'è. Che cosa succede quindi? Che quando un carcere
manda e si libera di alcuni detenuti, non si libera dei migliori e
per migliori intendiamo quelli che non danno problemi, ma si libera
degli elementi più problematici, questi elementi problematici sono
quelli che arrivano ad Aosta e tendenzialmente gli elementi
problematici sono quelli che hanno problemi psichiatrici, quindi
persone che aggrediscono sé stessi e il personale di Polizia. In
tutto questo, come avrete immagino avuto modo di comprendere e di
rilevare, gli agenti di Polizia penitenziaria sono stati oggetto di
diverse aggressioni all'interno del carcere di Brissogne e questo è
un grave problema. Come sapete, peraltro, il Corpo della Polizia
penitenziaria è quello maggiormente soggetto a purtroppo suicidi
perché vive ovviamente le stesse difficoltà delle persone che in
carcere sono rinchiuse, quindi vive e lavora a costante contatto
con i detenuti ed evidentemente non è quello un ambiente
facile.
Da tempo quindi - e penso anche qui fin da quando siamo arrivati
all'interno di questo Consiglio - chiediamo che la nostra Regione
metta a disposizione un servizio di sostegno psicologico per chi
lavora all'interno del carcere, quindi sia per la parte di Polizia
penitenziaria, per gli operatori di Polizia, sia per la parte del
personale amministrativo che vive evidentemente le stesse
criticità. Dall'altra parte il sopravvenire di questa popolazione
carceraria che presenta un'altissima percentuale... io non vorrei
dirlo ma lei penso, Assessore, saprà, così come il presidente
Testolin, anche in relazione degli accordi e di quello che abbiamo
sempre stimolato, ovvero l'imposizione del lavoro ai detenuti, che
c'è una bassissima percentuale di detenuti che può lavorare perché
c'è una buona percentuale, una buona presenza di collaboratori di
giustizia, che, per ovvi motivi, non possono uscire dal carcere,
dall'altra parte c'è un'altissima percentuale di persone che fuori
dal carcere non possono uscire proprio perché hanno dei problemi
psichiatrici.
A fronte di questo, nelle altre carceri accade che gli vengono
forniti dei farmaci per stordirli e, affinché non si abbiano
problemi, nel carcere di Brissogne si adotta una politica diversa,
ovvero quella di fornire, per esempio, il metadone soltanto ai
tossicodipendenti che stanno attraversando un percorso di
disintossicazione, ma non c'è chiaramente questa fornitura di
farmaci: ecco perché quindi, per venire all'impegnativa dell'ordine
del giorno, con quest'impegno chiediamo di fare qualcosa che
all'interno della convenzione non è previsto, ma che è
assolutamente necessario sia per il personale di Polizia, sia
ovviamente per i detenuti, ovvero istituire e attivare all'interno
della Casa circondariale un servizio di assistenza psicologica per
gli agenti di Polizia penitenziaria che lì operano al fine di
migliorare le condizioni di lavoro del personale e attivare
all'interno della Casa circondariale di Brissogne un servizio di
assistenza psichiatrica per i detenuti con diagnosi di quella
fattispecie o che presentino comportamenti a rischio per sé stessi
e per il personale in servizio nella struttura.
Presidente
- Risponde l'assessore Marzi.
Marzi (SA) -
Ovviamente, come richiamato, non starò a
darle l'esito finale della mia risposta ma sicuramente questo è un
tema fortemente attenzionato in questo Consiglio. La presentazione
del suo ordine del giorno non è null'altro che la riconferma
dell'attenzione che
in primis
lei nel corso di questi anni
ha portato su questo tema. Va però indicato che il tema della
sanità penitenziaria nel piano è lambito nella macroarea 2:
infatti, come evidenzia il piano, tale settore dell'assistenza è
disciplinato in particolare da specifico protocollo d'intesa tra il
Ministero della giustizia, la Regione Autonoma Valle d'Aosta, con
la delibera di Giunta regionale 1850/2015. Il protocollo d'intesa
tra il Ministero della giustizia e la Regione Autonoma Valle
d'Aosta, sottoscritto nella sua versione aggiornata nel maggio del
2022, all'articolo 2 detta, di fatto, specifiche disposizioni
concernenti l'assistenza sanitaria e socio-riabilitativa presso la
Casa circondariale. Precisamente il protocollo sancisce la tutela
della salute dei soggetti in esecuzione penale nel rispetto del
principio fondamentale della parità di trattamento in tema di
assistenza sanitaria dei cittadini liberi e degli individui
detenuti e internati. Con riferimento in particolare all'assistenza
psichiatrica, il protocollo prevede che siano garantiti interventi
specifici.
I temi invece relativi all'assistenza sanitaria presso la Casa
circondariale sono, tra l'altro, argomento di valutazione e
confronto nell'ambito della Commissione paritetica prevista dal
protocollo medesimo tra il Direttore del carcere, il Direttore
sanitario, il rappresentante dell'Ufficio detenuti e l'Assessorato
sanità, salute e politiche sociali, dove, di fatto, è prevista
anche un'assistenza psicologica per gli agenti della Polizia
penitenziaria all'interno della struttura. Abbiamo anche fatto
riconfermare, mentre lei presentava, sentendo direttamente
l'Azienda, la dottoressa Tumiati, che ci ha dato questo tipo di
risposta, ma sicuramente, se c'è qualcosa da migliorare, da parte
loro c'è l'assoluta disponibilità e la dottoressa in particolar
modo è particolarmente attenta sul tema.
Presidente -
Ha chiesto la parola il consigliere Restano,
ne ha facoltà.
Restano (GM) -
Non vorrei sottrarre l'argomento che fino
ad oggi forse è stato di esclusiva competenza del collega Manfrin,
però mi permetto di inserirmi nella discussione perché, come è
stato detto, vi è una delibera che regolamenta i rapporti tra
l'Amministrazione regionale e il Ministero di grazia e giustizia da
cui dipendono le carceri e proprio in occasione di questo dibattito
mi permetto di portare una suggestione.
Per quanto riguarda la rieducazione dei detenuti che è
specificamente normata, negli ultimi trent'anni è cambiato anche
l'approccio verso questo tipo di attività, ma soprattutto la
società ha modificato un punto di vista, si sono fatte tante cose
dal 1975 quando è stata approvata la legge di riforma
penitenziaria, la 354, e direi che la nostra Regione nel tempo si è
adeguata, anche supportando il Ministero.
Servono gli psicologi, servono gli psichiatri, abbiamo una
dottoressa del nostro servizio sanitario che si occupa della
medicina penitenziaria, non ho sentito citare gli educatori e gli
assistenti penitenziari. È una figura sanitaria, vi è un'Università
che li forma in maniera specifica e chi ha avuto modo di informarsi
sull'attività del carcere avrà senz'altro notato la mancanza di
questo tipo di operatori. Credo che ad oggi operi un solo educatore
se non mi sbaglio, quindi a forte rischio di
burnout
e penso
che necessiti proprio in questo caso di un aiuto. Sappiamo tutti
l'importanza che ha questa figura sanitaria, quindi auspico che
l'Assessore prenda, come ci ha insegnato il Presidente, buona nota
o attenzioni l'argomento, modifichi questa delibera e possa
supportare il Ministero di grazia e giustizia, come già si fa per
il Palazzo di giustizia, con del personale regionale distaccato
presso la Casa penitenziaria.
Presidente -
La parola al consigliere Baccega.
Baccega (FI) -
Noi siamo fortemente convinti che
quest'ordine del giorno debba essere votato perché gli impegni ad
attivare all'interno della Casa circondariale un servizio di
assistenza psicologica per gli agenti di Polizia penitenziaria che
operano al fine di migliorare le condizioni di lavoro del personale
addetto sono quanto mai attuali, perché giusto l'anno scorso
abbiamo fatto, come gruppo, una visita, insieme ai colleghi della
Lega, e abbiamo avuto la testimonianza che c'è questa forte
esigenza.
Abbiamo vissuto dei percorsi complicati e difficili in passato
che, in qualche modo, si era riusciti a risolvere, e qui mi piace
ricordare il lavoro svolto dal dottor Paolo Micali, purtroppo
defunto, che fungeva da medico e da psicologo, faceva parte del
Dipartimento di salute mentale, e aveva dato un nuovo volto al
rapporto tra Azienda USL e il Carcere circondariale.
C'è poi quell'azione di volontariato all'interno del carcere,
che è un'azione sicuramente significativa ma è fondamentale
ritornare a un servizio di assistenza psichiatrica per i detenuti
piuttosto significativa e importante. Sappiamo quanto è difficile
reperire degli psichiatri ma se cominciamo già, anche attraverso
dei rapporti con il personale di psicologia, qualche risposta si
comincerà ad avere.
Presidente -
Ha chiesto la parola il consigliere Manfrin,
ne ha facoltà.
Manfrin (LEGA VDA) -
Vede, Assessore, io vorrei un attimo
uscire da questo simpatico gioco delle parti che si è creato per
chiederle: ma davvero lei ritiene che anche sulle cose su cui è
d'accordo proseguirà l'atteggiamento suo, ovviamente su mandato
della sua maggioranza, nel dire che "Qualsiasi cosa proponiamo, la
stiamo già facendo, l'abbiamo già fatta, la faremo e quindi ci
asteniamo"? Perché sinceramente, secondo me, non ne esce bene, non
ne esce bene lei e penso non ne esca bene neanche il nostro impegno
verso la comunità. Io quindi le chiederei davvero, Assessore, di
riflettere quando fornisce le sue risposte. Io non credo che queste
iniziative che presentiamo meritino una risposta stereotipata, non
nella sua illustrazione che invece ha centrato rispetto al punto,
ma sul fatto che, a prescindere da quello che viene detto e a
prescindere dal valore e dalla condivisione dell'iniziativa, tutto
meriti l'astensione. Credo che sia un atteggiamento davvero
politicamente di poca attenzione e soprattutto che rischia poi di
squalificare le azioni future, da chiunque vengano messe in campo,
perché questo dire: "Mi astengo a prescindere" sinceramente è
abbastanza incomprensibile.
Lei ci ha detto che il servizio viene fornito, io le posso dire,
e recepisco la sua disponibilità e le segnalerò puntualmente la
necessità, che però non è così. Se lei ritiene che un appuntamento
di due ore alla settimana sia sufficiente per qualche centinaio di
agenti e personale amministrativo all'interno della struttura,
probabilmente siamo un po' fuori strada, così come io ritengo che,
come hanno evidenziato anche i colleghi che sono intervenuti prima
di me, avere un costante monitoraggio e soprattutto rilevare le
persone che effettivamente presentano questo tipo di problematiche
e rilevare anche quali sono i percorsi che queste debbano seguire,
sia quelle che già hanno avuto diagnosi, sia quelle che ancora non
l'hanno avuta ma mostrano dei tratti di criticità, di pericolosità,
sia una strada da perseguire. Penso che la risposta che mira a
dire: "No, va beh, ma lo stiamo già facendo, lo faremo, diremo,
valuteremo" sia veramente riduttiva rispetto ai problemi. Se questa
è la strada che avete intrapreso, noi non la comprendiamo, ne
prendiamo atto, però ne prenderanno atto anche i Valdostani qua al
di fuori di quest'aula.
Presidente -
Ci sono altre richieste di intervento? Non
ne vedo. Metto in votazione. La votazione è aperta. La votazione è
chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 24, sempre della Lega. Ha chiesto la parola
il consigliere Ganis.
Ganis (LEGA VDA) -
Quest'ordine del giorno, che ha come
oggetto la prevenzione e il contrasto al consumo e abuso di alcool
tra i giovani, riprende una nostra interpellanza discussa in
Consiglio regionale in data 7 ottobre 2021 avente come oggetto:
"Iniziative incisive atte ad arginare in maniera efficace
l'assunzione smodata di alcool fra i giovani". Già allora il
sottoscritto e il collega Perron mettevamo in evidenza che il
consumo di alcool tra i giovani, in particolar modo tra gli
adolescenti, è diventato una vera emergenza sociale, tant'è che le
politiche di prevenzione italiane riguardanti il consumo di alcool
valutate dall'OMS sono carenti e poco sufficienti. Quello che
preoccupa maggiormente è che il problema dell'abuso di alcool tra i
giovani sta diventando un problema serio per il quale è imperativo
fare qualcosa. Lo dicono i dati Istat 2022 sul consumo in Italia.
Nel 2020 circa il 50% dei ragazzi e il 44% delle ragazze di età
compresa tra 11 e 25 anni - lo ha ricordato anche la collega
Foudraz ieri - ha consumato almeno una bevanda alcolica nel corso
dell'anno.
Altro dato allarmante è il fenomeno più diffuso tra i giovani
del quale è noto negli ultimi anni, l'effetto sulla salute, il
binge drinking
, letteralmente "abbuffata di alcolici" con
rischio altissimo di intossicazione alcolica acuta e, nei casi più
gravi, può condurre al coma etilico e alla morte. La pratica è
molto pericolosa, non solo per la quantità eccessiva di alcolici
assunta, ma anche per la modalità di ingestione in termini
temporali che amplifica l'impatto negativo dell'alcool sulla
salute. Per l'OMS il binge drinking è da anni uno dei rischi per la
salute mondiale, in particolare tra i giovanissimi, il fenomeno
sembra infatti in relazione strettissima con lo stile di vita degli
adolescenti; la possibilità di bere solo fuori casa e spesso
limitatamente durante il fine settimana rende i minori la fascia di
età più esposta al bere. Le conseguenze possono essere devastanti,
di natura fisica, in quanto l'alcool non risparmia nessun organo e,
nel caso del bere, il pericolo maggiore è l'intossicazione alcolica
fino ad arrivare al coma; di tipo sociale, provocando alterazioni
di comportamento, anche lo stile di vita si modifica. Riguardo alle
conseguenze, l'alcool può influenzare l'umore e la memoria, può
portare ad adottare maggiori comportamenti antisociali, aggressivi
e violenti e tentativi di suicidio.
Vorrei anche sottolineare che in fase evolutiva tanto delicata
la pandemia ha avuto un ruolo fondamentale circa l'incremento
dell'uso di alcool, l'isolamento, l'essersi ritrovati in condizioni
di sviluppo anomalo, nonché il cambiamento delle abitudini hanno
stravolto spazi e tempi. Sicuramente sono tanti i fattori personali
che possono indurre un'abitudine a bere attraverso processi di
imitazione, purtroppo nei giovani vi è una prassi dell'uso di
alcool, esattamente come per l'uso di cannabis, praticamente ormai
socialmente accettate. Si beve per noia, per ribellione, perché
piace la sensazione, perlopiù si beve per rafforzare emozioni, per
ridurre o evitare quelle negative, conformarsi al gruppo dei pari,
per far fronte ai problemi, per allontanare gli affetti dolorosi. A
nostro avviso, si dovrebbe promuovere maggiormente una cultura per
prevenire il contrasto del consumo dell'alcool cominciando dalle
famiglie e a livello scolastico, incentivando programmi di
promozione sulla salute, di prevenzione, bisognerebbe aumentare
l'attenzione pubblica sul fenomeno, patrocinare programmi
scolastici di riconoscimento precoce all'abuso di alcool. È
necessario quindi, a nostro avviso, sdoganare i falsi miti e
l'ignoranza che ruota intorno alla sostanza, nonché rendere noti i
rischi fisici a cui si va incontro con un uso smodato di una droga,
anche se dai più non viene considerata tale e proprio per questo
motivo ne sottovalutano le conseguenze. Per questi motivi l'OMS
sollecita l'organizzazione di momenti formativi e informativi per
favorire la consapevolezza dei rischi che coinvolgono gli alunni
fino alle scuole primarie, negli anni delle secondarie di primo e
secondo grado con modalità adeguate alle diverse fasi
evolutive.
In base a queste considerazioni, si impegna il Governo regionale
e l'Assessore alla sanità, salute e politiche sociali, in
collaborazione con l'Azienda USL e il SERD, a incrementare il
numero di progetti di prevenzione e di contrasto al consumo di
alcool tra i giovani nell'ambito dell'offerta educativa degli
alunni delle scuole di ogni ordine e grado della nostra Regione per
l'anno scolastico 2023-2024.
Presidente -
Risponde l'assessore Marzi.
Marzi (SA) -
Il piano fa riferimento all'abuso di alcool
nella macroarea 1 relativa alla prevenzione. L'Assessorato, tra
l'altro, in collaborazione con l'Azienda USL, ha già avviato
attività di prevenzione rivolta al consumo e abuso di alcool tra i
giovani sia nell'ambito delle azioni del Piano regionale della
prevenzione, sia attraverso un progetto specifico a valere su fondi
ministeriali attivato in partenariato con la Regione Veneto e
denominato appunto
binge drinking
. Tale progetto ha due
macrobiettivi, cioè lo studio di una nuova presa in carico di
prevenzione secondaria, in particolare per giovani e giovanissimi,
come da lei richiamato e come richiamato anche dall'ordine del
giorno della collega Foudraz di ieri, dagli 11 anni in su. Tra
l'altro, in tal senso, è prevista una campagna di sensibilizzazione
rivolta a tutta la popolazione. Il tema dell'abuso di alcool, in
particolar modo in Valle d'Aosta, visti gli indicatori di contesto
e l'aggiornamento breve inserito nel piano sugli indicatori di
contesto, è un tema fortemente attenzionato da sempre in Regione
sul quale bisogna sicuramente fare un'azione.
Mi permetto a tal proposito di rilevare tutte le iniziative che
vengono poste in essere da sempre, ma anche un particolare
cambiamento che sta avvenendo nella socialità valdostana
all'interno delle piccole comunità: la permanenza stabile, senza
mai spostarsi e senza di fatto avere la possibilità di frequentare
anche altre comunità. Quando eravamo più giovani, avevamo la
possibilità ogni tanto di muoverci, di spostarci. Ultimamente, per
tutta una serie di fenomeni sociali che si sono venuti a creare,
abbiamo bisogno, prima ancora che del pubblico, di ritornare ad
avere la capacità a livello comunitario di guardarci negli occhi e
di cercare di partire da lì per superare questo genere di
difficoltà, perché questo genere di difficoltà
in primis
si
superano partendo dal presupposto che si prenda atto che quella non
è la maniera normale nella quale si deve comunicare e si deve stare
assieme, ma al massimo un di più che ha fini conviviali e non di
sballo.
Presidente -
La parola al consigliere Ganis.
Ganis (LEGA VDA) -
Grazie Assessore per la non risposta,
cioè io le ho chiesto altre cose: le avevo chiesto nell'impegnativa
di incrementare il numero di progetti di prevenzione al contrasto e
consumo di alcool tra i giovani e lei non mi ha risposto, anche
perché io ho il catalogo dell'offerta educativa sottomano e, come
ho già più volte evidenziato, a nostro avviso, i progetti sono
veramente pochi. Io li ho contati, sono tre progetti inseriti
nell'offerta educativa destinata agli alunni. Altri invece sono
stati nemmeno considerati. Ho sentito parlare anche di
un'applicazione "Jungle" dove sono andato a controllare, le
visualizzazioni sopra sono veramente poche e non c'è interazione
tra i giovani. Io ricordo che la famiglia ha il compito di educare
i figli ma poi c'è la scuola che può intervenire e deve intervenire
a sostegno dei nostri giovani attraverso la prevenzione, perché è
proprio attraverso l'esperienza scolastica che si riescono a
influenzare comportamenti di salute corretti a stili di vita. La
famiglia ha un ruolo importante ma la scuola può rappresentare
veramente l'arma vincente per vincere questa partita
importante.
Presidente -
La parola al consigliere Restano.
Restano (GM) -
Brevemente solo per portare la
testimonianza, da operatore della sanità ho partecipato negli anni
a delle campagne di prevenzione portate avanti dalla USL credo in
collaborazione con l'Amministrazione regionale, se vi ricordate,
c'era un furgoncino che girava la Valle d'Aosta in tutte le feste
per sensibilizzare i ragazzi a un consumo moderato di alcool quanto
meno. Anche le associazioni hanno lavorato in tal senso, però credo
che i risultati siano stati scarsi malgrado la buona volontà e la
professionalità di chi ha lavorato.
Anziché guardare, giustamente come ha fatto l'Assessore e come
ha fatto lei, collega, il capitolo della prevenzione, io mi sono un
pochino letto gli allegati e preoccupano quando si parla di stili
di vita e di prevenzione, soprattutto per quanto riguarda gli
indicatori del consumo di alcool. Sostanzialmente viene
esplicitamente testimoniato che siamo una Regione dove si consuma
molto alcool.
Come tutti gli Italiani, soprattutto quelli che seguono il
calcio, faccio bene la diagnosi e non conosco la cura, lo devo
dire, però ritengo che quanto da lei proposto e confermato
dall'Assessore sia un percorso giusto ma per esperienza forse non è
più sufficiente. Non so cosa si debba fare, ma bisogna approfondire
il tema, perché i dati qua sono preoccupanti e se giriamo la
pagina, dopo ci sono le malattie croniche e le malattie croniche
derivano anche da stili di vita non corretti, poi avremo modo di
parlare di questo tema. Molte volte i dati ci dicono che il 49,3%
della popolazione valdostana ha più malattie croniche ma si sente
in buona salute. Forse è proprio il caso che lei ha richiamato,
quindi bene facciamo ad attenzionare il tema, però dobbiamo forse
creare una
équipe
specifica per approfondire e cercare
veramente dei nuovi progetti.
Presidente -
Consigliere Perron, mi scusi ma è già
intervenuto Ganis.
Perron (LEGA VDA) -
Se mi lascia trenta secondi, starò in
silenzio per le prossime sei ore.
Presidente -
Un minuto.
Perron (LEGA VDA) -
Soltanto per dare uno spunto molto
poco burocratico all'Assessore: anni fa lessi su questa questione
un grande esperto di
marketing
americano che tirava fuori un
concetto molto semplice: finché le persone e i giovani crederanno
che ubriacarsi e drogarsi è da fighi, da vincenti, non estirperemo
mai questa cosa. L'unico messaggio che potrebbe essere passato, uno
solo, è che abusare di alcool e utilizzare le droghe è da perdenti,
si perde la lucidità, si perde la salute, si perdono le famiglie,
si perdono gli amici, si perde la vita, da perdenti. Questo
probabilmente è l'unico messaggio che potrebbe essere passato
efficace dalle scuole in su.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Passiamo al seguente, ordine del giorno n. 25, sempre della
Lega. Ha chiesto la parola il consigliere Aggravi, ne ha
facoltà.
Aggravi (LEGA VDA) -
L'ordine del giorno è intitolato:
"Progetto per favorire il
recruitment
e la riduzione del
turnover del personale dipendente dell'Azienda USL. Novità". Il
titolo non l'abbiamo inventato noi, il titolo è quello di una bozza
di progetto che è stata presentata e trattata nel corso di
un'audizione in V Commissione del novembre 2021 che nasceva da
un'iniziativa presentata dal collega Baccega, iniziativa per
incrementare l'attrattività in ambito sanitario che era stata
discussa nell'ottobre 2021. In quella sede e in quella discussione
giustamente il collega Baccega poneva una domanda, tra le varie
domande dell'interrogazione, che era questa: quali iniziative si
stanno mettendo in campo per rendere più attrattivo venire a
lavorare in ambito sanitario in Valle d'Aosta, soprattutto per
medici e infermieri? Nella risposta l'allora assessore Barmasse
confermava che c'erano iniziative che si stavano mettendo in campo
per rendere più attrattivo il venire a lavorare in ambito sanitario
in Valle d'Aosta soprattutto per medici e infermieri, diceva che
sono molteplici, tra le iniziative più rilevanti si faceva
riferimento poi a una serie di attività che si stavano facendo e
poi sostanzialmente la cosa si portò, per avere un maggior
dettaglio, in Commissione.
Il progetto che ci è stato consegnato era una bozza datata 25
ottobre 2021, era un progetto, seppur un documento sintetico, molto
corposo e molto anche impegnativo per l'Azienda USL, infatti
c'erano tutta una serie di azioni collegate in particolare a cinque
ambiti di azione: il miglioramento economico di carriera, il
sostegno logistico, la qualificazione professionale, il
miglioramento del clima interno e lo sviluppo di capacità di
recruitment
interna all'Azienda USL. Spesso si semplifica e
si parla soltanto del primo punto, quindi soltanto del
miglioramento economico ed eventualmente di carriera, in realtà
come anche all'interno del piano nelle sezioni dedicate, ma così
come anche nel corso delle audizioni fatte, così come anche nel
corso di questa stessa audizione che è precedente a tutta la sfilza
di audizioni che sono poi state fatte sulla base del piano della
salute... si pone anche l'accento su ulteriori elementi di
attrattività, banalmente non è soltanto una questione di soldi,
infatti all'interno degli ambiti di azione si parlava, ad esempio,
nella parte del sostegno logistico della ricerca di soluzioni
abitative a prezzi calmierati, una parte era relativa al
welfare
aziendale, ad esempio, si parlava dello sviluppo di
asili nido aziendali e di altre iniziative di welfare, un'altra
parte era il discorso della qualificazione, un altro ambito di
azione, la diffusione di convenzioni con le Università. Mi ricordo
che nel corso dell'audizione c'era stata tutta una parte dedicata a
questo passaggio, se non erro, l'ha anche detto nel suo intervento
lo stesso ex Assessore; all'epoca nel corso dell'audizione si parlò
molto di questo con il Direttore generale dell'Azienda USL, si
parlava della rete dei centri di eccellenza, dello sviluppo di
accordi con centri di eccellenza universitari e non per la gestione
dei casi non trattabili, ad esempio, ad Aosta, prevedendo il ruolo
dei nostri professionisti nella gestione di tali pazienti, anche
perché un altro elemento non banale, sempre legato ai numeri,
perché poi sono questi che comandano, è anche il fatto del numero
di casistiche, di esperienze, erano tutti temi che si sono portati
avanti.
La formazione di eccellenza, la formazione di base sappiamo che
c'è anche un problema di base, è stato detto un po' da tutti sul
fatto che medici e infermieri non si possono fabbricare in tempi
rapidi, ci sono ovviamente le logiche umane e i tempi che devono
essere messi in campo per...
Si è anche parlato della possibilità di sviluppare modelli
innovativi, gli infermieri di comunità,
primary nursing
,
presa in carico di cronicità, tutta una serie di ambiti.
Molto importante - e spesso anche il collega Sammaritani si è
occupato di quest'aspetto - è il clima interno, comunque sia il
servizio sanitario, l'Azienda USL è un'azienda, il clima interno è
fondamentale, quindi erano in corso di valutazione e di definizione
la valutazione del clima interno, la progettazione di interventi
migliorativi, gli interventi conseguenti appunto a queste
valutazioni come anche criteri di selezione del personale con
funzioni di coordinamento e direzione. Poi c'era una parte finale
che riguardava invece l'evoluzione dell'Ufficio del recruitment.
Questo era un progetto dell'ottobre 2021. A seguito di quello è
arrivato poi il piano, nel piano abbiamo letto quello che è stato
rappresentato, nel corso delle audizioni si è potuto avere un
riscontro da parte degli ordini professionali e delle
rappresentanze sindacali di quelle che erano, se vogliamo, anche
delle conferme rispetto alla necessità di tutta una serie di queste
azioni. A fronte di questo poi non abbiamo più saputo nulla, quindi
l'obiettivo era... e guardo di nuovo senza speranza però il
Presidente della V Commissione, che nel suo silenzio sta forse
seguendo il dibattito, a cui chiediamo... quindi l'impegno è
tangente per lei, Assessore, di organizzare un'audizione con i
vertici dell'Azienda USL finalizzata a ottenere aggiornamenti e
stato dell'arte in merito alla definizione e relativa attivazione
del già citato progetto per favorire il recruitment e la riduzione
del turnover del personale dipendente dell'Azienda USL, che,
ripeto, era qualcosa che oggettivamente, quando fu presentato,
dava, almeno per quello che mi riguarda, ben contezza e organizzava
molto bene nei cinque ambiti di azione delle misure che potevano
essere sicuramente utili e integrative, se non fondamentali,
rispetto al discorso che spesso si fa soltanto dei miglioramenti
economici e di carriera, anche perché ricordiamo che prima di
tutto, come in altri settori, chi lavora nel servizio sanitario è
umano e spesso ha famiglia.
Presidente -
Assessore Marzi, a lei la parola.
Marzi (SA) -
Come da lei richiamato, a seguito delle
ripetute sollecitazioni dell'Assessorato, come emerge leggendo la
macroarea 5 del piano, da tempo è attenzionata la problematica
della carenza di personale sanitario dell'Azienda USL della Valle
d'Aosta che ha, tra l'altro, recentemente messo in piedi il
progetto di
recruitment
sul quale lei chiede un
aggiornamento in Commissione, i cui contenuti sono accessibili
naturalmente sul sito. Questo progetto è finalizzato ad attrarre
nuovi professionisti e a trattenere gli operatori già in servizio
perché, come richiamato ieri dal collega Restano rispetto
all'analisi tra mobilità attiva e mobilità passiva, sì è molto
importante occuparsi dei nuovi arrivi ed essere attrattivi, ma
spesso si risulta attrattivi cominciando dall'interno, quindi
cercando di non perdere risorse umane: se si riesce a trattenere i
propri è già un'ottima azione di recruitment in tal senso.
Le attività previste sono di varia natura e tutte queste
attività si svolgono in collaborazione con il Comitato unico di
garanzia, che, tra le sue azioni, annovera anche il benessere
aziendale. Tra le altre cose mi permetto di dire che la nostra
risposta rispetto all'attività di recruitment ovviamente, oltre al
piano stesso di recruitment, prevede anche la qualificazione
professionale, il clima interno - le faccio lezioni logistiche - e
il
welfare
aziendale. Tutto questo, tra l'altro, è stato
oggetto di tutta una serie di incontri che sono stati richiesti e
quindi, di fatto, i primi risultati si vedono dal numero dei
soggetti che si stanno presentando ai concorsi interni: dagli
infermieri dove siamo passati dai 61 nel 2021 ai 141 attuali, dai
pneumologi che sono 11 i candidati nel 2023 ed erano solo 4 nel
2021, oltre a tutto quanto il resto.
Mi ripeto semplicemente perché dà un senso logico a quello che
le dico, o almeno provo a dare un senso logico a quello che le
dico, pur chiedendole di ritirare l'iniziativa perché altrimenti ci
asterremo. Le dico in maniera molto chiara che, rispetto al
discorso che abbiamo fatto ieri sui POA e al discorso che è stato
evidenziato su un altro tema, è assolutamente opportuno, e verrà
fatto nei prossimi mesi, che si faccia un passaggio in Commissione
per trattare questo tema in maniera più ampia.
Quello di cui però ci stiamo rendendo conto, ed è stato anche
oggetto di una serie di confronti che ci sono a livello nazionale e
a livello regionale su questo tema, non ultima le iniziative
sindacali che sono state poste in essere la settimana scorsa
rispetto all'assalto al sistema sanitario nazionale, quello che si
sta chiaramente evidenziando è che risulta essere molto attrattivo
il rapporto di rete: è il rapporto 1 a 1 che un'azienda,
soprattutto quando è lontana dai poli universitari, può porre in
essere.
Sicuramente pertanto quello che, oltre a tutte le azioni
istituzionali che si stanno mettendo in campo e che cominciano a
dare dei risultati, può aiutare da questo punto di vista sono le
azioni che tutti noi stiamo cercando di fare per trattenere e
"motivare" prima di tutto noi stessi, perché siamo un biglietto da
visita della sanità regionale come Consiglio e poi anche gli
operatori che a tutti i livelli operano in ambito sanitario,
socio-sanitario e socio-assistenziale, mi permetto di dire anche
socio-educativo, per fare in modo che si resti e si concepisca come
un'opportunità lavorare in tal senso nella propria terra.
Secondo aspetto: per essere più attrattivi nei confronti degli
altri, tutto ciò che è partito da lontano, ha citato lei il collega
Baccega ma anche gli Assessori precedenti, e che di fatto viene
messo in piedi da un punto di vista istituzionale, sta cominciando
a dare dei risultati. Ma in parallelo, rispetto a questo, quello
che dà dei risultati è il fatto di dare una buona immagine della
sanità valdostana perché non è vero che fa tutto schifo, anzi, per
merito di tutti quelli che ci hanno lavorato prima, di quelli che
ci stanno lavorando adesso, di quelli che ci lavoreranno dopo la
sanità valdostana è un fiore all'occhiello di questo territorio e
della sanità nazionale, ma tutto questo passa attraverso vari
canali.
Nel momento in cui con l'autunno alcune delle azioni di
recruitment che sono state poste in essere arriveranno ad avere un
risultato è sicuramente opportuno il fatto di incontrarci in V
Commissione e sono sicuro che il Presidente della V sarà il primo a
promuovere in tal senso un'azione di questo tipo.
Presidente -
Si è prenotato il consigliere Baccega per
intervenire, ne ha facoltà.
Baccega (FI) -
Direi che l'intervento dell'Assessore ci
fa quasi capire che quest'ordine del giorno può essere votato
tranquillamente da tutto il Consiglio regionale mi pare. Dal
2021effettivamente ad oggi qualche passo avanti si è fatto,
l'azione di
recruitment
ha avuto un suo percorso, si è
superato quello che, dal nostro punto di vista, non era un problema
ma per molti lo era: l'esame di francese, si sono predisposti una
serie di concorsi, molti di questi - parlo degli infermieri - hanno
in qualche modo stabilizzato infermieri che già operavano
all'interno dell'Azienda e che in qualche modo avevano dei
contratti di somministrazione, adesso sono stati in qualche modo
stabilizzati e assunti dall'Azienda USL. Non tutti i concorsi
funzionano, perché sappiamo che alcune specialità hanno delle
oggettive difficoltà a livello nazionale, quindi si deve andare a
recuperare il personale attraverso le cooperative, ma quello che è
venuto fuori con chiarezza nell'ultimo mese e in quel confronto
sanitario che c'è stato alla BBC è stata la pesante conflittualità
che c'è all'interno dell'Azienda USL e soprattutto dell'Ospedale,
ma anche sul territorio, che determina una certa difficoltà anche
di coloro che eventualmente potrebbero venire dal vicino Piemonte e
dalla vicina Liguria, perché ormai si è diffuso a livello
nord-ovest che all'interno della Valle d'Aosta ci sono questi
problemi. Assessore, bisogna fare uno sforzo e andare nella
direzione di cercare di fare squadra, di costruire intorno a quelle
eccellenze che ci sono dei rapporti seri.
È vero, ci si fa dei nemici, lo so, ci sono passato, a non
ascoltare l'altro, l'altro ancora, quello lì che vuole di più, che
vale quattro letti in più o cinque letti in più, ci si fa dei
nemici ma bisogna essere autorevoli e andare in quella direzione.
Questo, secondo me, è lo sforzo maggiore che si deve fare, quindi
ben venga un confronto in Commissione dove una volta per tutte
riusciamo a dirci tutto quello che ci dobbiamo dire.
Per essere attrattivi, c'è - e ne abbiamo parlato negli ultimi
due mesi attraverso atti ispettivi che, come Forza Italia, abbiamo
presentato - la questione della ricerca, la ricerca è fondamentale,
è importante e non mi pare di aver visto qualcosa che parla della
ricerca nel PSBS, ma forse, avendolo letto quattro-cinque volte, me
lo sono perso sempre. In realtà su quest'aspetto e in quella
direzione si deve fare di più e credo che due o tre pagine di
attenzione alla ricerca, alla prospettiva futura che può avere la
nostra sanità in Valle d'Aosta può essere interessante.
Concludo - sottolineo ancora cose probabilmente già dette ieri
nell'ambito dell'intervento sulla parte generale dell'atto,
nell'intervento di carattere generale - con la questione legata
appunto alla carriera, adesso c'è stata l'audizione per quanto
riguarda la questione dell'atto aziendale, che dovrà andare a
definire una serie di aspetti fondamentali che potranno determinare
delle crescite di carriera e lì ci si fa sempre dei nemici, su
questo non c'è dubbio, però anche lì l'autorevolezza dovrà essere
fondamentale e in grado di dare delle risposte serie, perché se si
dà un pezzettino a uno, un pezzettino all'altro, un pezzettino
all'altro ancora e non si guarda alla qualità e all'efficienza
della futura sanità in Valle d'Aosta, si rischia di non dare nessun
risultato all'obiettivo fondamentale: il paziente e i cittadini al
centro della scena.
Presidente -
Consigliere Restano, a lei la parola.
Restano (GM) -
Assessore, lei ha richiamato la necessità
di fare rete, oggi potrebbe apparire un assalto all'Assessore da
parte della minoranza, però deve anche ammettere onestamente che si
cerca di fare rete, perché l'obiettivo è quello di far migliorare
la sanità e molte volte abbiamo avuto occasione di confrontarci sul
tema cercando di lavorare nella stessa direzione, magari partendo
da punti diversi, però questo metodo lo possiamo tranquillamente
affermare che lo condividiamo. Al di là di quanto è stato detto,
ritengo che l'atto aziendale sia un momento importantissimo per
definire le opportunità di reclutamento di personale da parte della
nostra Azienda e anche per addivenire a contenere l'abbandono che
stiamo patendo da parte delle professioni sanitarie. Guardi, sono
di questi giorni le richieste di trasferimento di tre tecnici, uno
non riusciva a ottenere il trasferimento, si è fatto un concorso e
se n'è andato fuori dalla nostra Regione. Questo è quanto noi
stiamo vivendo, pur rimettendoci dei soldi e lì entra in ballo il
benessere lavorativo.
È certo che quando un operatore sanitario - e sto parlando delle
professioni sanitarie - si vede trasferito da un Dipartimento
all'altro, consapevole di non averne le competenze in quel momento,
soffre e lì, al di là dei rapporti interpersonali, nasce una
situazione di disagio che lo porta a voler magari anche prendere in
considerazione dei trasferimenti che non farebbe volentieri. Il
vecchio atto aziendale, se ben ricordo, non prevedeva il
trasferimento
tout court
da un Dipartimento all'altro, anche
all'interno dello stesso Dipartimento non è così facile a volte
trasferire un infermiere. Mi immagino un infermiere che lavora
nella Rianimazione e da un giorno all'altro andare al 118 o in
Pronto, non è immediatamente operativo e questo - cito solo in
termini di esempio - però so che è oggetto di tantissime lamentele,
però quando si parla di benessere lavorativo, pur condividendo in
parte quello che ha detto il collega che mi ha preceduto, bisogna
fare delle scelte ed è per quello che mi sono permesso di chiederle
durante delle interpellanze, così come avviene in altre Regioni, di
fornire delle linee di indirizzo per la redazione dell'atto
aziendale. Ahimè, purtroppo, durante l'audizione del Direttore
generale ho appreso che non c'è alcuna linea di indirizzo, o
perlomeno si ritengono linee di indirizzo la famosa delibera che va
a stabilire il numero di caselline, cioè quante strutture complesse
e quante strutture semplici la nostra azienda può avere.
Personalmente ritengo che le linee di indirizzo siano altra cosa,
che siano quell'assunzione di responsabilità chiesta alla politica
per poter indicare quali sono gli obiettivi e i percorsi da fare
all'Azienda sanitaria per arrivare ad avere una sanità migliore di
quella che già abbiamo.
Presidente -
La parola al consigliere Aggravi.
Aggravi (LEGA VDA) -
Ringrazio i colleghi che hanno
portato il loro contributo al dibattito e se posso dire anche in
parte l'Assessore per gli aggiornamenti, seppur sintetici, dati e
anche per la disponibilità almeno a venire in Commissione per
aggiornare lo stato dell'arte di questo progetto e delle attività
anche di mantenimento e conservazione del personale perché
giustamente, come ha detto lui stesso e come condividiamo un po'
tutti, è quello appunto di non far scappare le professionalità che
già ci sono, che in tempo di crisi è la prima misura. Dall'altro
lato io ho una certezza in più rispetto all'Assessore, perché
sicuramente il Presidente della V Commissione ha preso nota ma poi
sappiamo, e lo abbiamo visto, che abbiamo un Presidente
adjoint
,
che sicuramente ha preso doppia nota e che
quindi si attiverà per attivare a sua volta il Presidente della V
Commissione a rispettare tutta una serie di incombenze che comunque
nel corso del dibattito e nel corso anche della trattazione di
questi e dei prossimi ordini del giorno comunque impegneranno
l'agenda della V Commissione, perché sicuramente tante cose, come
anche lei ci ha detto, ci sono sul sito, c'è trasparenza, anche
ieri quando la collega Guichardaz, ad esempio, è intervenuta sul
discorso del monitoraggio dei LEA, le è stato detto che comunque
sul sito sono riportati i dati, bisogna poi però avere anche i dati
precisi e definiti e magari anche la possibilità di interloquire
con chi fa le cose e soprattutto per quello che riguarda il
progetto per favorire il
recruitment
, è utile, se non
fondamentale, interloquire con chi lo sta mettendo a terra, con chi
lo mette a terra e capire anche appunto quello che è poi il
risultato non soltanto dal punto di vista del fatto, non fatto,
valutato, non valutato, ma anche della risposta da parte
dell'organico, perché giustamente soprattutto quello che riguarda
il clima interno e le azioni che favoriscono un buon clima interno
è importante.
Penso che questo passaggio potrà essere ulteriormente fatto
quando si parlerà e si discuterà in maniera più dettagliata, come
ha detto qualche collega, anche sul tema dell'atto aziendale,
perché già è stata fatta un'audizione preliminare dove si sono
fatti determinati passaggi, quello è ancor di più un atto
fondamentale per l'Azienda e per capire e per evitare anche
eventuali elementi di ulteriore contrasto che ci possono essere tra
le varie strutture, perché non è un problema del nostro servizio
sanitario, ma è un problema di tutte le aziende e sappiamo
benissimo che le varie strutture spesso tra di loro hanno dei
momenti di frizione che possono essere sicuramente evitati, se non
contemperati.
Presidente -
Ci sono altri interventi? Non vedo richieste
di intervento, metto in votazione l'ordine del giorno. La votazione
è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
L'ordine del giorno seguente è il n. 26, sempre della Lega. Ha
chiesto la parola il consigliere Sammaritani, ne ha facoltà.
Sammaritani (LEGA VDA) -
Parliamo di nuovo di un
argomento che si ricollega ad altri argomenti che sono già stati
trattati da vari colleghi, penso recentemente al collega Ganis,
ieri alla collega Foudraz, perché si tratta di una questione
relativa un po' agli stili di vita, al modo di vivere, al modo di
alimentarsi, al modo di gestire aspetti della vita quotidiana che
diventano importanti in prospettiva sanitaria, in prospettiva
futura.
Come dicevamo, gli ordini del giorno noi li abbiamo tutti
intitolati per dare un senso poi a queste trattazioni: "Campagna di
informazione e azione contro gli antimicrobici in zootecnia per
un'alimentazione consapevole".
La premessa è che nel piano della salute che stiamo trattando,
al capitolo macroarea 1, capo Globalizzazione, pandemia e rischi
per la salute, a pagina 14 al primo capoverso si legge: "Inoltre il
consumo crescente di antimicrobici in medicina e nell'industria
zootecnica per permettere allevamenti intensivi è all'origine della
crescita esponenziale di ceppi di microrganismi, virus, batteri e
parassiti resistenti agli antimicrobici, per cui una filiera corta,
come può essere quella regionale, deve trovare valore e sostegno
negli interventi e nei messaggi che vengono veicolati alla
popolazione e da questi possa trarre beneficio sulla qualità degli
alimenti da preferire e assumere, quindi sulla salute in generale".
Ebbene, sì, in effetti il problema sussiste perché basta andare a
fare una breve ricerca a livello anche soltanto su
Internet
,
come ho fatto io, dove si legge in vari siti che ogni anno nell'UE
la resistenza agli antibiotici, per esempio, provoca circa 33 mila
decessi e una spesa sanitaria di 1,5 miliardi di euro. A detta
dell'OSM, cioè dell'Organizzazione Mondiale della Sanità, è una
delle maggiori minacce per la salute globale.
Naturalmente una delle cause maggiori di diffusione di questi
antibiotici e questi usi e abusi di antibiotici e antimicrobici è
connesso agli allevamenti intensivi. In Italia circa il 70% degli
antibiotici venduti, compresi anche quelli per la salute umana, per
il consumo umano, è destinato agli animali, quindi siamo davvero
dei grandi utilizzatori purtroppo di antibiotici perché questi
antibiotici servono per mantenere in vita meglio gli animali negli
allevamenti, in particolare di quelli intensivi. Naturalmente poi
sugli allevamenti intensivi ci sarebbero tante cose da dire ma non
è questa la sede specifica. Questi antibiotici quindi vengono
utilizzati sia in via metafilattico si dice, cioè quello per curare
gli animali malati, e per evitare la diffusione di queste malattie
all'interno di un allenamento, sia a uso profilattico, e questo è
l'uso addirittura peggiore, cioè in via preventiva si somministrano
nei liquidi nell'acqua o in altro modo nei mangimi questi
antibiotici, questi medicinali per evitare e per prevenire queste
pandemie all'interno degli allevamenti, per evitare quindi la
diffusione di queste malattie. Naturalmente tutto ciò ha
comportato, come si è visto negli anni, e questi antimicrobici sono
sicuramente medicinali molto utili e hanno salvato tantissime vite
ma è successo che i batteri e i virus, questi tipi di esseri
viventi, sviluppano una resistenza agli antibiotici, quindi, una
volta che sviluppano la resistenza agli antibiotici, è una rincorsa
continua a cercare altre medicine che possano essere ancora più
potenti ma nel frattempo alcune medicine diventano inutili,
ininfluenti. Nello stesso tempo però questi antibiotici, che stanno
negli allevamenti e nella carne che poi noi mangeremo,
probabilmente si trasmettono anche all'essere umano e quindi è
evidente che, trasmettendosi sia attraverso la carne stessa ma
anche attraverso i mezzi di trasporto che li trasportano, si
diffondono attraverso l'aria anche che viene fatta circolare
all'interno di questi allevamenti.
Allora è vero, tornando a noi, che questo rilievo che viene
fatto nel piano della salute e del benessere sociale è un rilievo
importante, ma è un po' l'espressione plastica di quello che dicevo
nell'intervento generale su questo piano, cioè si dicono le cose,
si fa cenno a un problema, si dice genericamente che il problema
esiste ma poi non si dice un granché di quella che potrebbe essere
l'azione su quel punto, anche se naturalmente, come abbiamo già
detto, è un piano di programmazione, però qualcosa di un pochino
più preciso è necessario. Per questo motivo, siccome riteniamo che
sia generica o quanto meno omessa addirittura l'indicazione
dell'azione o delle azioni da mettere concretamente in campo per
incidere concretamente sulla condotta dei cittadini,
sensibilizzandoli e inducendoli a effettuare scelte alimentari
consapevoli, vorremmo che il Consiglio regionale impegnasse il
Governo regionale a dar corso, in sinergia fra gli Assessorati al
sistema educativo, alla sanità e all'agricoltura, a una campagna di
informazione a livello scolastico e a un programma di interventi
concreti presso gli operatori del settore zootecnico per attuare le
finalità di cui al capo in questione del piano della salute e del
benessere sociale di cui in premessa, entro sessanta
dall'approvazione del piano in questione, provvedendo a relazionare
alla V Commissione permanente.
Presidente -
Ha chiesto la parola l'assessore Marzi per
la risposta.
Marzi (SA)
In realtà proverò, nonostante l'esito che non
ripeto, a rappresentare in maniera concreta l'applicazione che
proviamo a dare perché le competenti strutture dell'Assessorato,
come previsto nella macroarea 1 del piano, sono al lavoro per
recepire il Piano nazionale per l'antimicrobico-resistenza, quella
che tecnicamente si chiama PNCAR, a proposito di simpatici
acronimi, 2022-2025, che, di fatto, è stato approvato nel novembre
del 2022 e che ha come obiettivo quello di fornire linee
strategiche e indicazioni operative per affrontare l'emergenza
dell'antibiotico-resistenza o, visto che gli acronimi ci piacciono
tantissimo, dell'ABR, nei prossimi anni e questo seguendo
l'approccio multidisciplinare che spesso è stato richiamato anche
nelle risposte che vengono date in Commissione.
In tal senso questo piano, che abbiamo appena finito di dire è
stato approvato a novembre del 2022, dovrebbe diventare operativo e
applicato in Valle d'Aosta entro la fine del secondo semestre del
2023. Quindi anche se il tema è lambito nel PSBS, di fatto siamo in
via di definizione molto operativa su questo tipo di tema.
Presidente -
Qualcuno interviene? Altrimenti metto in
votazione. Ha chiesto la parola il consigliere Sammaritani, ne ha
facoltà.
Sammaritani (LEGA VDA) -
Una risposta lapidaria,
quell'Assessore, diciamo che ormai in realtà la mia esposizione era
avvenuta anche con una certa serena rassegnazione naturalmente,
vista la linea assunta dalla maggioranza e l'esito quindi di tutti
gli altri ordini del giorno, non mi ero certo illuso che il mio
avesse miglior sorte. Anzi, prima pensando all'ennesima
dichiarazione dell'Assessore e la ripetizione della frase:
"Altrimenti ci asterremo", mi veniva in mente un film dei miei
tempi della famosa coppia Bud Spencer e Terence Hill, che diceva:
"Altrimenti ci arrabbiamo", c'era la locandina. Direi che il
faccione dell'Assessore, come lui stesso si definisce a volte, che
ha il
physique du rôle
molto simile a quello di Bud Spencer,
sarebbe perfetto per definire queste due giornate e mezza di
Consiglio regionale.
Io credo che su questo tema sarebbe veramente importante dare la
giusta attenzione perché il discorso dell'abuso dei farmaci o del
cattivo uso dei farmaci è estremamente simile a quello dell'abuso
del cibo, dell'abuso dell'alcool e di tutte le altre sostanze che
possono essere nei tempi medi o lunghi comunque nocivi per la
popolazione, quindi fare una campagna di informazione a livello
scolastico, creare una sinergia fra gli Assessorati, quindi fra la
scuola, la sanità e l'agricoltura anche naturalmente che è
interessata per quanto riguarda l'aspetto zootecnico sarebbe
estremamente importante.
Io credo fermamente che a livello regionale l'allevamento e
anche la zootecnia generale sia probabilmente in una condizione
migliore che in altri territori, perché noi non abbiamo allevamenti
intensivi, quindi possiamo davvero fare qualcosa di diverso
rispetto agli altri e questa nostra diversità, che è appunto un
elemento connotante e importante, dovrebbe essere valorizzata
ulteriormente, quindi i cibi del territorio, le carni del
territorio, anche questo è uno dei temi veramente importanti da
enfatizzare.
Sarebbe quindi assolutamente utile per la popolazione, anche in
un'ottica sanitaria, che queste campagne venissero fatte, ma non
semplicemente con una campagna di informazione, banale e saltuaria,
ma proprio come una materia da insegnare, da ricordare
costantemente a livello anche scolastico: occorre insegnare ai
ragazzi che la giusta alimentazione, la corretta alimentazione,
così come il fare sport, eccetera, è tutto un insieme, è tutto un
vedere a 360 gradi una tematica che può davvero portare a un
miglioramento della sanità e a un risparmio di spesa sanitaria nel
medio e lungo periodo, perché lo abbiamo visto e lo dicono tante
statistiche. Paradossalmente ci sono statistiche che dicono che
addirittura aumentare la cultura della popolazione comporta una
minor spesa sanitaria, figuriamoci quindi gli stili di vita quanto
possono incidere su questa voce di spesa, che è sempre così elevata
per la sanità valdostana e nazionale in genere.
Presidente -
Vi sono altri interventi? Se non vi sono
altri interventi, metto in votazione. La votazione è aperta. La
votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 27, Consigliere Aggravi, a lei la
parola.
Aggravi (LEGA VDA) -
Siamo all'ultimo ordine del giorno,
almeno per quello che mi riguarda, ed è un po' simile a quello
precedente come metodo, nel senso che prende corpo dai contenuti di
un'interpellanza del 6 ottobre scorso intitolata: "Ipotesi di
modifica del modello di organizzazione della rete regionale di
offerta di diagnostica di laboratorio" di cui alla delibera della
Giunta regionale 617/2015.
Nel corso della risposta a quell'interpellanza avevo fatto due
domande: nella prima chiedevo appunto se la previsione dell'offerta
di strutture erogatrici di servizi sanitari e socio-sanitari per
conto del Servizio sanitario regionale sul territorio sia
sufficiente, sia ancora valida e in quella sede l'allora assessore
Barmasse disse che la previsione dell'offerta di tali strutture non
è più valida in quanto l'Azienda USL può avvalersi di tutte le
strutture autorizzate e accreditate sul territorio regionale senza
limiti preventivi e faceva anche una disamina dell'applicazione di
un allegato a un'ulteriore delibera che regola le disposizioni in
materia di fabbisogni regionali, strutturali e produttivi e
stabilisce la liberalizzazione in termini di autorizzabilità e
accreditabilità delle strutture private a eccezione di alcune
specialistiche tra cui i laboratori di analisi cliniche.
Successivamente - domanda più collegata all'ordine del giorno -
chiedevo se fosse intenzione evolvere, aggiornare o modificare il
modello anche nell'ambito della futura attuazione del piano
regionale.
L'Assessore confermava che nel piano per la salute e benessere
sociale non c'era una previsione specifica in merito al tema del
laboratorio di analisi ma sarà valutata all'epoca la possibilità di
una delibera regionale in merito all'aggiornamento della
riorganizzazione della rete regionale della diagnostica di
laboratorio alla luce di quella che dovrebbe essere la
riorganizzazione territoriale e non i fabbisogni, ovviamente fermo
restando il rispetto dei criteri nazionali ancora vigenti. C'era,
tra l'altro, una prima parte della risposta dell'Assessore che
riguardava appunto anche i temi relativi dell'accordo Stato-Regioni
e della normativa nazionale.
L'ordine del giorno chiede - e anche qui faccio riferimento al
Presidente della V Commissione - di organizzare un'audizione
dedicata al tema dell'organizzazione della rete regionale della
diagnostica di laboratorio che coinvolga tutti i soggetti
interessati a partire dall'Assessore, nonché delle relative
strutture dell'Assessorato che si occupano della tematica, qui
abbiamo proposto entro la fine del mese di settembre. Questo perché
l'interpellanza, al netto del fatto che sul piano non c'è una
precisa indicazione di questo... al di là di questo, il fatto che
l'allora Assessore dava come possibile la valutazione e
l'aggiornamento dello stato dell'arte... chiediamo al nuovo
Assessore se sostanzialmente c'è l'intenzione di venirci a
spiegare, o comunque a fornirci indicazioni utili a comprendere
quali possono essere le linee guida, se si intende ovviamente
considerare quest'eventualità e questa possibilità.
Presidente -
Ha chiesto la parola l'assessore Marzi, ne
ha facoltà.
Marzi (SA) -
In sostanza non le darò particolari
aggiornamenti, se non per un aspetto saliente legato al fatto che,
come da lei richiamato nell'ordine del giorno che però era
dell'ottobre del 2022 e si partiva dalla deliberazione 167/2019,
per arrivare a definire i criteri dei centri diagnostici di cui
oggi, in maniera molto chiara, l'Azienda USL ha una capillare
gestione sul territorio e che rispondono in maniera adeguata alle
esigenze, e per arrivare a fare quello di cui abbiamo parlato,
quindi per arrivare di fatto a prevedere una progettazione nuova
dei centri diagnostici sul territorio, innanzitutto - ed è la prima
volta che me lo sentite dire in 48 ore - è necessario che il piano
passi. Se è vero che da quando lei ha discusso a proposito del
fatto che non è attuato, perché non è che qui oggi e in questi
giorni - tra l'altro, ne stiamo dando prova impegnandoci tutti... -
non è vero che è secondario il fatto che il piano passi: il piano è
assolutamente vivo e attuale, ha visto nel corso di questi suoi
primi mesi di vita, oramai più di un anno, tutta una serie di
deliberazioni conseguenti ma ci sono tutta una serie di cose ancora
in fieri
, da farsi, tra cui quella oggetto del suo ordine
del giorno.
Il primo passaggio pertanto è sicuramente quello di arrivare a
definire il passaggio sul Piano della salute e del benessere
sociale. A quel punto l'obiettivo è quello di intervenire sulla
deliberazione 167/2019 per prevedere che questo venga di fatto
aggiornato e verrà di fatto aggiornato secondo due criteri. Il
primo, che è la novità rispetto all'ottobre del 2022 quando lei ha
presentato l'iniziativa in Consiglio, è di fatto già stato messo a
terra come macro-contenitore con la 1609, che è del dicembre del
2022, dove, a parte le sue giuste battute rispetto alle case di
comunità a bassa intensità che vedono anche Courmayeur come
scelta... e a proposito della prima mezza giornata di interventi
del martedì pomeriggio nei quali si sono fatti dei ragionamenti
rispetto alla connotazione in deroga autonomista e territoriale di
questo piano, assolutamente sì sono tanti gli ambiti nei quali in
deroga si interviene a tutela del nostro territorio. Uno di questi
è sulle case di comunità: le case di comunità sono ad alta e media
intensità, sono quattro e sono strutturate a livello territoriale
anche cercando di fare il
recruitment
non soltanto di
personale sanitario ma anche di pazienti, come richiamato, tra
l'altro, dall'ottimo intervento del collega Barmasse e del collega
Lavevaz nel ricordare anche dei criteri di questo tipo. Oltre alle
case di comunità ad alta e media intensità, la tendenza è quella di
arrivare ad avere ulteriori nove case di comunità a bassa intensità
sul territorio, tra cui anche quella di Courmayeur che lei spesso
ha lambito in maniera ironica e apprezzabile durante i vari ordini
del giorno che ha presentato e non soltanto nella ridefinizione
della presenza territoriale dei laboratori. Si pensa di operare
nelle case di comunità a bassa intensità ma anche di fare dei
ragionamenti ancor più vicini al territorio. Naturalmente, per
arrivare a fare tutto quanto questo, il primo passaggio, nonostante
la 1609 sia già stato un macro-contenitore in tal senso, è quello
che il piano passi e sicuramente in occasione degli incontri che
faremo sui temi che abbiamo trattato nella Commissione dell'autunno
io spero di avere maggiori ragguagli anche in tal senso, perché
tanto è stato fatto ma tanto è ancora da fare a proposito del fatto
che la cornice del quadro serve a mettere il quadro al muro,
altrimenti continuiamo a tenerlo sempre bello da vedere ma per
terra in soggiorno.
Presidente -
Consigliere Aggravi, a lei la parola.
Aggravi (LEGA VDA) -
Assessore, prendo atto che abbiamo
trovato un tema per cui è necessario approvare il piano; mi
consenta la battuta perché fino adesso ci siamo sentiti dire: "È
stato già fatto, c'è già".
Su questo punto penso che la sua risposta sia stata anche
rappresentativa delle interrelazioni che ci sono con tutta un'altra
serie di misure, o di scelte, o di azioni che devono essere fatte
sulla base del piano, non ultima quella legata appunto alle case
della comunità su cui io ribadisco anche perché sono e potrebbero
essere e forse dovranno essere anche percepite e ci auspichiamo che
verranno percepite dall'utenza della cittadinanza come il primo
punto di riferimento in caso di necessità, perché se si parla
spesso appunto di prima linea di difesa per evitare e per non
sobbarcare l'Ospedale di un carico notevole, io penso - e non solo
io ma lo dice lo stesso piano e la stessa rappresentazione che è
stata fatta delle varie strutture - che la casa di comunità, a
partire dalla bassa intensità, sia quella ovviamente che per
prima... è un po' come il nuovo medico di famiglia, il nuovo medico
della mutua si sarebbe detto una volta, più integrato, con più
servizi, con più possibilità e soprattutto che possa anche
consentire di dare, come in questo caso, anche la possibilità dello
svolgimento di tutta una serie di prestazioni utili e fondamentali
a comprendere e a prevenire soprattutto quelle che possono essere
problematiche molto più gravi e acute come noi sappiamo. Prendo
atto, andiamo avanti e vedremo quale sarà poi lo sviluppo di questa
tematica come quella della tematica della casa di comunità.
Presidente -
Se non ci sono altri interventi, metto in
votazione. Non vedo altre richieste, la votazione è aperta. La
votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Esaminiamo l'ultimo ordine del giorno della Lega, n. 28. Ha
chiesto la parola il consigliere Lucianaz, ne ha facoltà.
Lucianaz (LEGA VDA) -
Voir clair c'est un message qui va
droit au cœur des Valdôtains. Voir clair c'est
un message qui fait référence au bon sens, à la sagesse, à
l'intelligence humaine des femmes qui ont su prendre dans le passé
des décisions importantes pour le futur de leur communauté. Donc
voir clair. Je commence l'illustration de cet ordre du jour en
reprenant le passage d'un texte proposé en V
e
Commission
par les organisations syndicales et professionnelles AROI, EMAC,
ANAAO ASSOMED, ANPO, CIMO, FASSID, FESMED, FP CGIL MEDICI, FVM:
"Non vogliamo essere strumento per le divisioni politiche, né
parteggiare per fazioni contrapposte per l'una o l'altra soluzione,
vogliamo solo la soluzione migliore nei tempi più rapidi possibili
con il consenso politico più ampio possibile.
Ora che la situazione sanitaria regionale è così critica -
eravamo nel maggio 2021 ed è a un punto di svolta - vogliamo con
forza un Ospedale nuovo, costruito dove sia più opportuno, moderno
e soprattutto attrattivo per chi ci lavora e per chi deve accedervi
per le cure, l'Ospedale nuovo deve essere un punto di inizio per la
ripartenza della sanità pubblica valdostana. Questo era uno dei
tanti appelli sollevati da chi vive il Nosocomio dall'interno, chi
gestisce i servizi e le strutture di cura, chi da anni si batte per
una sanità migliore e un servizio più efficiente e attrattivo".
Questi operatori, considerata la loro esperienza, dovrebbero sempre
essere attivamente coinvolti e non interpellati all'ultimo momento,
come spesso accade in Commissione, senza addirittura fornire loro
documentazione, affinché possano fornire ogni qualvolta il loro
contributo fondamentale per un'efficiente organizzazione
dell'Ospedale.
Sono passati due anni da questa richiesta e allora parliamo di
questo Ospedale nuovo. Ma scusate, se chiedessero a qualsiasi
Valdostano: "Ma vuoi un Ospedale nuovo o vuoi il recupero di quello
vecchio? " cosa sceglierebbe? Oppure "Allo stesso prezzo preferisci
un'auto nuova fiammante o una vecchia ben rattoppata però con un
bel motore nuovo?". Cosa sceglierebbe il cittadino? Un Ospedale
nuovo direi è richiesto a gran voce dai Valdostani, questa è la
logica,
bon sens, voir clair
. Facciamo discutere i
Valdostani allora, informiamoli su questa struttura che riguarderà
il futuro loro e dei propri figli, un Ospedale che sia dinamico e
flessibile, che sia costruito in tempo breve, con soluzioni
architettoniche modulari, nuovo in bioedilizia, il piano PSBS
infatti ne fa cenno di iniziative edilizie le più idonee.
Ebbene, un Ospedale servito da energia
green
. Sono stati
appaltati i lavori per le centrali tecnologiche, non si fa cenno
agli adeguamenti per il risparmio energetico del genere pannelli
fotovoltaici, pompe di calore, geotermico o altro, viste le nuove
disposizioni per gli edifici pubblici che prevedono una quota
importante di autoproduzione energetica. Le vetrate con
fotovoltaico rendono la nuova struttura ecosostenibile con risparmi
gestionali fino al 60-70%. Un Ospedale nuovo quindi, un Ospedale
confortevole con ampi spazi aperti, immerso nel verde, attorniato
dalle nostre meravigliose montagne, da parchi e da vegetazione,
lontano dal traffico cittadino, dal brusìo della città, che abbia
progettazione e percorsi interni in linea con le moderne esigenze
di cura, con percorsi separati per utenti esterni, ambulatoriali e
(incomprensibile) interni. Un sogno? Io direi di no assolutamente,
basterebbe costruire un Ospedale nuovo in Aosta con una spesa
persino inferiore ai ben oltre 200 milioni di euro e chissà quanti
altri ancora con tutte le progettazioni ancora
in itinere
. E
ancora un Ospedale che abbia accessibilità comoda sia da parte di
mezzi pubblici sia di privati, con ampi parcheggi pubblici gratuiti
per pazienti e operatori, che abbia a disposizione l'elisuperficie
ma senza creare danno ai residenti, un Ospedale bello, pulito,
insomma nuovo.
Tempi per la realizzazione di un nuovo Ospedale? Ad Annemasse
370 posti letto è stato costruito in quattro anni, a Garbagnate in
cinque anni è stato terminato e il cantiere nell'area del Parini
quanti decenni durerà ancora? Rinvenimenti archeologici
permettendo? Quanti decenni ancora? Un noto amministratore
regionale tempo fa aveva perentoriamente esclamato: "La data certa
di realizzazione sarà ottobre 2018", vedete voi. In realtà a che
punto siamo? Stiamo ancora realizzando il secondo lotto della fase
3 sulle cinque fasi previste, dal 2009 ad oggi si è giunti
grossomodo a metà strada, dunque almeno altri tredici anni di
attesa ci attendono, immersi in una situazione indegna di cantiere
eterno. Ma ve li immaginate gli operatori sanitari muoversi in
queste condizioni per altri decenni? Alla faccia dell'attrattività!
Ma lo sapete che nei laboratori ospedalieri si devono staccare le
sofisticatissime macchine perché le vibrazioni dei continui lavori
dei cantieri interferiscono con gli esami di laboratorio, tanto che
si è dovuto chiedere all'impresa di definire degli orari di
attività per permettere poi ai tecnici di svolgere il proprio
lavoro? Lo sapevate o no che i ricoverati Covid a testa in giù per
giorni e giorni si sono sentiti sparare per otto ore il rumore dei
demolitori? Ma non vi vergognate di rendere l'unico Ospedale che
abbiamo nella nostra regione un cantiere infinito? Adeguamento
antisismico, spostamento del Pronto Soccorso, scavi archeologici,
presto le nuove centrali tecnologiche, attraversamento della
centrale termica verso il monoblocco, demolizione dell'intero
immobile dell'attuale Chirurgia, demolizione dell'edificio D
Infetti, demolizione del Centro trasfusionale, ristrutturazione
area B2 e B1 e successivamente B3 e B4 del Mauriziano, costruzione
della Torre per la maternità, piazzale da 200 posti, il gabbiotto
del 118, la farmacia, la morgue, l'area mensa,
l'Hospital
Street
, sempre, sempre, sempre un continuo cantiere al Parini,
un macello!
Conseguenze Covid: la risoluzione del Consiglio regionale del
maggio 2021 aveva impegnato il Governo regionale, oltre a procedere
alla variante di allargamento, anche a terminare la definizione dei
servizi ospedalieri, che saranno attivati tenendo conto degli
effetti dell'attuale pandemia, ma dove si è tenuto conto, scusate,
della pandemia Covid nel progetto variato? Di varianti alla
progettazione originaria non c'è traccia, l'unico riferimento che
ho trovato è un passaggio della consigliera Nicoletta Spelgatti due
anni fa che cito, alla domanda: questo Ospedale è già tutto a posto
per il Covid, non dobbiamo fare niente? Il nostro progettista dice:
"Visto che è tutto da pensare, pensiamo sulla parte che
ristruttureremo sul Parini". Quindi ristruttureremo sul Parini per
adeguarci al Covid, ma vi rendete conto? Dopo i continui "bla bla
bla" sentiti in quest'aula, ci troviamo a distanza di due 2 anni
che, di fronte a un'eventuale altra crisi pandemica, saremmo ancora
allo stesso punto, alle stesse criticità pre-pandemiche. Per i
prossimi dieci anni almeno aspetteremo la ristrutturazione del
Mauriziano. Questo è pazzesco.
Rimangono pochi minuti, denuncio la scarsa sensibilità di questa
maggioranza nei confronti del patrimonio archeologico valdostano,
in particolare mi appello all'assessore Guichardaz, che, rispetto a
diversi suoi colleghi che dimostrano una sufficienza e un
disinteresse totale, almeno sull'argomento del turno del guerriero
celtico ha dimostrato di possedere la sensibilità culturale
indispensabile per chi ricopre una carica come la sua. Lei nel
concreto che scelte sta facendo? Sostiene questa maggioranza e poi
cos'altro? Le otto stele rinvenute nei pressi dei cippi dove sono
finite? Verranno sistemate nell'enorme spazio dell'archeo
Cattedrale di Saint-Martin-de-Corléans o le adagiamo su un bancale
in attesa che Maison Caravex, spesi i 4 milioni destinati al
collega Marzi per terminare l'infinito cantiere, si metta in
regola? I sarcofagi romani, gli altri numerosi reperti, gli edifici
rinvenuti, la strada romana che saliva verso le Alpi Pennine come
la valorizziamo? In una qualsiasi località sparsa nel mondo il
rinvenimento di un tratto di strada romana, anche solo un metro,
verrebbe valorizzato; qui da noi che si fa? Una gettata di cemento,
si effettua un sottopasso per le merci e ora si interra di nuovo,
bel que fait
. Bisogna andare avanti con l'allargamento, il
Cromlech, allineamento di 26 elementi lapidei posti verticalmente
lungo un andamento circolare su un diametro di circa 150 metri come
li valorizziamo? Faremo uno slalom tra un cippo e un pilone in
cemento armato, tra le strutture portanti che dovranno sorreggere
l'intero edificio ospedaliero. Il tumulo, tra i più importanti
rinvenimenti del suo genere, lo rinchiudiamo in un vano del
sottoscala e chi terrà le chiavi di questa
zambretta
[traduzione letterale dal patois: cameretta]? Ma vi pare il modo di
conservare un sito archeologico nel sottoscala? Questa è la
sensibilità che dimostra questa maggioranza, questi autonomisti
sinistrati direi nei confronti del nostro ricchissimo
patrimonio.
Attenzione, lo spazio museale rimane ancora tutto da fare, da
progettare, questo ci ha detto la SIV, la musealizzazione e future
programmazioni, quindi altro che 187 milioni IVA compresa! Ma non è
finita, aree da valorizzare come indicato da piantina del Comitato
scientifico archeologico sono ancora all'area D, cioè sotto la
rotonda di via Roma e parte di viale Ginevra, l'area E, tutta via
Ginevra inferiore fino a Guédoz e poi sotto il Centro
trasfusionale, sono ancora in corso attuali scavi lungo viale
Ginevra, sotto il controllo della dottoressa Virotti e verrà
ridiscusso con la Sovrintendenza a maggio un altro progetto.
Termino qui per riprendere la parola più avanti. Le criticità
sono infinite.
Presidente -
La parola all'assessore Marzi.
Marzi (SA) -
Quando sono stati presentati gli ordini del
giorno di questa adunanza, attualmente di quasi due giorni, e sono
arrivato a leggere l'ordine del giorno 28, mi è sorta una domanda
perché naturalmente in una prima lettura congiunta dei 28 ordini
del giorno della Lega - per il quale va sicuramente fatto un plauso
al gruppo per il lavoro posto in essere e anche per quello
rappresentato in Consiglio - il primo pensiero è stato
in cauda
venenum,
cioè nella coda il veleno, poi invece ho fatto una
valutazione più corretta, anche grazie ai due giorni di Consiglio,
e cioè
dulcis in fundo
, perché, a mio modesto avviso, è così
che va assolutamente interpretato politicamente il suo ordine del
giorno al quale io non ho assolutamente intenzione di rispondere da
un punto di vista tecnico perché il suo ordine del giorno ha
un'assoluta dignità politica ma è anche un gigantesco trappolone.
In che senso? Nel senso che nel maggio del 2023, a proposito del
fatto che il Piano della salute e del benessere sociale risulta
essere vivo e attuale, abbiamo avuto occasione di dimostrarlo con
una gigantesca azione politico-amministrativa: quella di destinare
60 milioni di euro dell'avanzo di amministrazione libero del 2022
con la prima legge di assestamento alla copertura totale del
progetto, che, nel frattempo, grazie alla 1181, che è stata
chiaramente rappresentata sempre lungo questo percorso di
attuazione, aveva un percorso molto stringato per arrivare alla
progettazione definitiva - e infatti ci siamo arrivati - per
chiudere l'esecutiva e per arrivarci quindi entro la fine
dell'anno... e io veramente qui mi permetto un gesto apotropaico
delle mani di Polifemo per fare in modo che, per voler bene alla
Valle d'Aosta, ciò possa accadere, perché l'oggetto del contendere
è questo.
Ci sono due aspetti però che devono essere sicuramente chiariti.
Il primo è che il suo è un ordine del giorno fortemente politico
perché rappresenta politicamente la volontà di una parte di questo
Consiglio che il nuovo Ospedale Parini non venga costruito laddove
lo stiamo costruendo, ma in altra zona della Regione Valle d'Aosta.
Noi non parliamo di un aggiornamento, non parliamo di un
refresh
motoristico della struttura di riferimento, ma noi
stiamo parlando di un Ospedale nuovo, vero e proprio: infatti
quello è il nuovo Parini e viene costruito lì. Viene costruito lì e
questa struttura naturalmente avrà i massimi standard dal punto di
vista strutturale, ingegneristico, ambientale, qualsiasi cosa
giustamente si possa pretendere da una struttura che tanto costerà.
Alla domanda: "quello è un ospedale nuovo?", la risposta è sì. Alla
domanda: "qualcuno lo vuole da un'altra parte?", qualcuno lo vuole
lì sì, ci sono due fazioni, è giusto che sia così, in politica è
giusto che sia così.
Questo Governo, così come tutti quanti quelli che l'hanno
preceduto - perché non voglio ripetermi, ma le Amministrazioni
lavorano per atti e per coperture finanziarie -, hanno di fatto
continuato a operare affinché il nuovo Parini, questa nuova
struttura ospedaliera all'avanguardia venga costruita in viale
Ginevra, e così è. Pertanto alla domanda: "l'ospedale è nuovo?",
assolutamente sì.
Alla domanda che lei giustamente pone circa il fatto che ci
potrebbe essere la necessità oppure ci sarebbe stata la possibilità
di fare un ospedale completamente diverso in un altro posto della
Regione Valle d'Aosta, in mezzo ai meleti, io non sono in grado di
darle una risposta, però apprezzo tantissimo il suo volo pindarico
rispetto a questo tema.
Anche quando a maggio del 2023 abbiamo avuto occasione di
trattare questo tema, giustamente da un punto di vista
amministrativo, aperto il libro dell'adeguamento della copertura
finanziaria per 60 milioni di euro, che, secondo me, era una buona
notizia rilevantissima, si è lambito, si è creata una serie di zone
d'ombra rispetto al fatto che fosse opportuno, non fosse opportuno,
continuando a rimbalzare tra il farlo lì e il farlo da altre parti.
Quello è il macrotema che è stato politicamente affrontato, vinto,
perso nei decenni e i lustri che furono e qualcuno ha vinto e
qualcuno ha perso. Da quel secondo dopo sono iniziate una serie di
opere politiche amministrative, di coperture finanziarie e di atti
che, di fatto, hanno deciso che il nuovo Ospedale Parini debba
essere costruito laddove oggi verrà costruito.
Nel Piano della salute e del benessere sociale, quando abbiamo
trattato la macroarea 2, quella dell'area ospedaliera, il solo
messaggio che io ho dato, senza dilungarmi, senza voler annoiare
nessuno pertanto è stato il fatto che, a proposito del fatto che il
Piano della salute e del benessere sociale, quello che è in
discussione oggi, su questo tema ha le idee molto chiare, e di
fatto si è già mosso e continuerà a muoversi... credo che sia la
maniera politicamente e amministrativamente più corretta per dare
un segnale forte rispetto al fatto che il prima possibile la
comunità valdostana avrà un ospedale assolutamente nuovo e
all'avanguardia e lo avrà in quella zona della Valle d'Aosta.
Presidente -
La parola alla consigliera Erika
Guichardaz.
Guichardaz E. (PCP) -
Benvenuto Lucianaz, grazie di
quest'ordine del giorno.
Credo che il piano faccia anche chiarezza sotto questo punto di
vista, c'è una lunga cronistoria e quindi quello che loro adesso
chiamano il nuovo Ospedale Parini che si aggiungerà al vecchio
Ospedale Parini, che si aggiungerà al nuovo polo materno-infantile,
al vecchio Beauregard e chi ne ha più ne metta... c'è una
bellissima cronistoria di quello che sarà, di quello che è stato,
quindi è dal 2007 che se ne parla, ad oggi non vediamo dei grandi
passi avanti e successivamente ci sarà un mio emendamento proprio
perché almeno non si dica che è già partito l'appalto, cosa che
sappiamo non essere stata fatta.
Quello che voglio che sia molto chiaro però è che quello che
viene chiamato nuovo Ospedale Parini è un pezzo del presidio
ospedaliero, è l'Ospedale per acuti, che senza tutti gli altri
pezzi non sta in piedi. Sotto questo punto di vista, quindi, quando
nell'illustrazione il collega Lucianaz ha parlato di nuovo
Ospedale, mi immagino che lui intendesse un Ospedale dove ci
potessero essere tutti i pezzi, non dei pezzettini a sé stanti e
credo che anche nella sua illustrazione bene lo abbia
dimostrato.
Direi che non è che tutti i Governi che si sono succeduti hanno
portato avanti quest'Ospedale, perché sappiamo che per un lungo
lasso di tempo questo progetto è stato in qualche modo sospeso e
bloccato proprio per la questione del ritrovamento del guerriero
celtico; quello che però è chiaro - e l'ha detto anche il
consigliere Lavevaz e l'ha ribadito anche il consigliere Barmasse -
è che l'atto che ha portato invece avanti questo pezzo di Ospedale
è quell'atto votato il 13 maggio 2021, per cui io e la collega
Minelli ci siamo dimesse e per cui invece persone che fino a ieri
erano i firmatari, i campioni del nuovo Ospedale hanno fatto una
bella giravolta tanto da votare quella delibera 1180 di cui ha
parlato l'assessore Marzi e che ha iniziato a dare avvio a un'opera
di cui a oggi non conosciamo ancora i costi definitivi e non
intendo per il semplice Ospedale per acuti. Ad oggi i Valdostani
non conoscono i costi definitivi di tutti quei pezzetti, e butta
giù, e tira su, e metti in qua, e metti in là. Se voi riuscite a
dirci qual è il costo effettivo, cosa che avete oltretutto previsto
in quella risoluzione, perché in quella risoluzione si diceva:
"Andiamo avanti solo nel momento in cui abbiamo i costi
definitivi"... ecco, non è così, oltretutto sappiamo benissimo che,
sotto questo punto di vista, anche il Comune di Aosta vi ha chiesto
uno studio sul traffico, perché molto probabilmente un po' in
ritardo si sono accorti che quella zona è un po' congestionata e
sappiamo benissimo che sarà un cantiere eterno.
Ci sarà poi un nostro ordine del giorno dove entreremo più nel
merito perché invece su un primo pezzo che si sta facendo, che è
quello delle centrali, sarebbe veramente interessante anche
comprendere su quel pezzo che cosa si sta facendo. Immagino che
anche rispetto a quell'ordine del giorno si dirà: "O lo ritirate o
ci asteniamo", quindi vediamo se poi perlomeno verrete in
Commissione ad aggiornarci su quello che intendete fare e
soprattutto su come intendete gestire i cadaveri da qui a tre anni,
dal momento che la morgue la demolite, andate a dire che tutto si
sposterà al Parini e quindi sono curiosa di capire come gestirete
tutta questa parte, chiunque di noi abbia vissuto un lutto credo
che sappia che è il momento non solo più doloroso per una famiglia
ma in cui bisognerebbe dedicare un maggior rispetto. Sotto questo
punto di vista, non vorrei che ci fossero poi delle persone messe
negli stanzini per intere giornate ad aspettare di essere
trasportate avanti e indietro.
Lucianaz, la devo solo correggere, purtroppo non ci sono stati
solo "bla bla", purtroppo sono andati avanti... ah, no, perché,
sotto questo punto di vista, bisogna rendere merito a questa
maggioranza che sono andati avanti, hanno tirato dritto, come
tirano dritto su ogni cosa senza avere la minima cognizione di
quello che succederà. Anche il fatto di avere mille pezzettini, nel
momento in cui ogni volta ci dite che c'è carenza di personale,
allora c'è carenza di personale e noi pensiamo a due Radiologie,
c'è carenza di personale e poi capiremo che cosa verrà messo dentro
quell'Ospedale per acuti e come verranno gestite le strutture
complesse. Ecco, quando iniziate una pianificazione, e questo lo
avevo già detto tempo fa... nessuno di noi progetterebbe una casa
senza avere una minima idea di che cosa ci vuole mettere dentro,
cioè se la sua famiglia è composta da due persone, se pensa di
avere dei figli o meno, nessuno si metterebbe a fare un progetto di
questo tipo senza avere ben chiaro cosa ci sta lì dentro. Ecco
quindi che anche se nel modo di scrivere Lucianaz cerca anche di
addolcire la pillola sotto questo punto di vista, voteremo
convintamente quest'ordine del giorno.
Presidente -
Ha chiesto la parola il consigliere
Lucianaz, ne ha facoltà.
Lucianaz (LEGA VDA) -
Assessore Marzi, il mio sarà un
volo pindarico, la sua mi pare una caduta negli inferi, anzi, nelle
cloache vista la destinazione che date a quest'Ospedale. Sulla via
più trafficata di Aosta avete il coraggio di investire uno dei più
importanti immobili che riguarda la nostra comunità. Veramente una
scelta che io definirei demenziale, comunque continuate così, gli
elettori ne sapranno ben tirare le conclusioni.
Nella risoluzione che impegna il Governo regionale, oltre ad
ampliare il Parini, c'era anche il punto che prevedeva di
presentare il progetto alla popolazione valdostana attraverso gli
strumenti più opportuni, quali? Io non ho visto nulla in questi due
anni, vorrei capire quali progetti sono stati presentati alla
popolazione valdostana, è un'altra balla che ha raccontato questo
Governo. Le cose sono due qua: o il Governo non rispetta gli
impegni presi o ci troviamo di fronte ai professionisti contaballe.
A proposito di balle, un'altra dell'assessore Marzi quando
annunciava proprio in quest'aula due mesi fa rispondendo a
un'interrogazione del collega Aggravi: "Entro la primavera saranno
rese disponibili alla popolazione informazioni e immagini relative
all'attività del cantiere in corso e anche mediante l'utilizzo di
apparecchiature informatiche...", bla bla bla bla. La primavera è
finita ieri, Assessore, l'estate è iniziata, io di apparecchiature
informatiche e di gabbiotti all'incrocio di via Guédoz non ne ho
vista traccia, un'altra balla istituzionale.
I Valdostani lo devono sapere che noi Consiglieri di minoranza
non abbiamo avuto assolutamente informazioni, non abbiamo avuto
progetti se non quel
rendering
di dieci pagine in occasione
dell'approvazione dei 60 milioni per continuare su questo progetto.
Abbiamo pochissime informazioni e ancora meno discussione, e qui
guardo il Presidente della V Commissione, ancora una volta
drammaticamente silenzioso, nel senso che la sua Commissione
dovrebbe occuparsi delle criticità dell'Ospedale, in otto mesi,
almeno da quando io sono qui, non abbiamo svolto una discussione
che sia una riguardante l'Ospedale nel suo complesso, il progetto
almeno di ampliamento. Io capisco che lei è sicuramente in
imbarazzo, consigliere Padovani, come del resto tutto il suo gruppo
viste le giravolte vergognose che avete fatto su quest'argomento,
ma siete in buona compagnia perché anche un consigliere più
autorevole, come Alberto Bertin, è un campione di giravolta su
questi argomenti dove ha lottato per una vita su una soluzione
diversa, non dimentichiamoci il collega Chatrian e penso ad altri
ancora.
Sappiamo bene quindi che questa è una scelta politica, il
referendum del 2007 ha visto un
quorum
non ottenuto e, in
base a questa poco democratica considerazione, si continua a
giocare su queste soluzioni. Sedici anni sono passati da quella
votazione, il che significa che quasi la metà del corpo elettorale
non è più lo stesso tra chi in sedici anni ha avuto diritto al voto
e chi purtroppo non c'è più, significa che quest'ostinazione
andrete a raccontarla a quei pochi che forse quel giorno siete
riusciti a convincere a non partecipare.
Termino dicendo che l'incantieramento sarà un grosso,
grossissimo problema - ecco perché parlo di caduta negli inferi,
assessore Marzi -: una sequela di normative da rispettare, in
particolare le norme sulla prevenzione e il rispetto della
sicurezza, fondamentale la legge sulla tutela dell'igiene nel
cantiere. Abbiamo poi la legge che regola le opere pubbliche di
qualità, la 109, che necessita del controllo da parte
dell'Amministrazione con riferimento all'articolo 30, a livello
ispettivo la valutazione dei progetti da parte della stazione
appaltante. L'insieme delle due normative obbliga una verifica
preventiva per evitare che l'impresa affidataria del lavoro possa
bloccare i lavori, pretendendo a ragione l'impossibilità di
accedere in aree di cantiere per forniture atte a eseguire l'opera.
In relazione alla normativa che regola gli infortuni e l'igiene
degli addetti ai lavori, per essere in regola, si dovrà fornire al
cantiere una serie di
container
, prefabbricati adibiti a
bagni, spogliatoi, magazzini, uffici, sala riunione, direzione
lavori, refettorio, il che comporta la totale occupazione dell'area
esistente. Probabilmente occuperemo anche via Guédoz, chiuderemo
una parte di via Roma, non lo so che cosa si pensa di fare. Il
cantiere - se avete idea di cosa è un cantiere - occupa enormemente
spazio. Il controllo della qualità è in fase dei lavori, dove vige
l'obbligo di non essere estromessi da successivi appalti e di
ottemperare al controllo e stoccaggio differenziato, sempre in area
del cantiere di tutto il materiale necessario ai lavori di
costruzione. Questo pertanto obbliga l'impresa a predisporre
adeguate aree separate tra loro dove depositare tutto ciò che è in
perfetta regola, da eventuale materiale con difetti e rotture, che
saranno contestate ai fornitori e registrate in appositi registri.
Inoltre rimane necessario anche lo spazio dei materiali da
smaltire, quelli separati prima di essere inviati in aree
specifiche. Tutte queste operazioni fanno parte di una serie di
faldoni che regolano la legge sulla qualità che se non rispettata,
può tranquillamente causare la chiusura del cantiere da parte degli
organi predisposti ai controlli di legge. Determinante sarà il
percorso di ingresso, di manovra, uscita dei mezzi che forniranno
tutto ciò che necessita per eseguire l'opera. Ciò è quello che
tutti voi, colleghi Consiglieri, dovete sapere per avere
l'assicurazione che questo progetto sia appaltabile, altrimenti si
verificherebbe il concreto rischio di un'altra delle tante opere
incompiute per decenni... perché il cantiere possa essere aperto e
assegnato all'impresa, cioè gli itinerari di carico e scarico da
mezzi di idonea dimensione e capienza che forniranno tutto il
materiale idoneo alla costruzione dell'opera... senza parlare delle
numerose interferenze tra interno e esterno del cantiere in uno
spazio così angusto, il posizionamento di un'enorme gru, lo scarico
dei bilici, la presenza intanto dei reperti archeologici. Benvenuti
all'inferno.
Presidente -
Ha chiesto la parola il consigliere Baccega,
ne ha facoltà.
Baccega (FI) -
Forse questo è il tema più spinoso che
dovremo affrontare nei prossimi anni; io sia come ex Assessore, sia
dopo ho sempre sostenuto che il percorso dovesse andare a buon
fine. Ricordo una riunione in sala Maria Ida Viglino del 2020 nella
quale si trovò una specie di accordo con la Sovrintendenza, che in
qualche modo ci aveva detto che i tempi, insieme allo studio di
progettazione che era presente... nel giro di tre anni prevedevano
che l'Ospedale nuovo sarebbe nato, quanto meno avviato. Ricordo
delle affermazioni dei colleghi di Giunta che sostenevano che in
tre anni l'Ospedale nuovo, perché di Ospedale nuovo effettivamente
si tratta, quello che insisterà sull'area degli scavi... ovviamente
tutto questo ci ha sempre visti dalla parte di chi sosteneva che
quella era la
location
ideale ed è la location ideale per
costruire l'Ospedale nuovo e successivamente ristrutturare il
Parini.
È vero, saranno anni complicati e difficili, io ho anche chiesto
alla SIV se era previsto un percorso anche nella gara d'appalto di
accelerazione rispetto alla realizzazione del nuovo Ospedale una
volta appaltato e ci è stato risposto che sono previsti anche tre
turni di lavoro. Certo che lavorare di notte con tutti gli edifici
che ci sono intorno sarà quanto meno complicato, ma solo per dire
che in questo momento, anche a seguito dei 60 milioni di maggiori
costi, la nostra posizione è abbastanza complicata e non vogliamo
tornare indietro in questa fase rispetto al percorso già a suo
tempo avviato. Ero al Comune di Aosta, facevo l'Assessore al Comune
di Aosta quando fu presentata una prima ipotesi di intervento, ma
credo sia doveroso e necessario fare tutti gli approfondimenti che
possono venir fuori dalle diverse suggestioni che abbiamo sentito,
ne abbiamo sentite di ogni, il Comitato Vallée Santé ci dice che
dobbiamo costruire l'Ospedale a Saint-Christophe in un'area sulla
quale non è possibile costruire un Ospedale perché ovviamente il
piano di volo dell'aeroporto e le zone limitrofe all'aeroporto non
consentiranno mai la realizzazione. Lo dice con chiarezza la norma
nazionale, la legge lo dice con chiarezza, poi lei se ha motivo di
darmi suggestioni di tipo diverse... adesso non ho con me la norma
ma gliela recupero, quindi sono tante le suggestioni che si muovono
intorno a questa realizzazione.
Certo è che i tempi sono stretti. Il dover approfondire
ulteriormente, vederci chiaro e avere una serie di risposte certe
rispetto ai tempi e rispetto a tutto quanto si sta dicendo e
sviluppando, soprattutto adesso che parliamo di piano salute e
benessere sociale, che parliamo di attrattività, che parliamo di
nuove strutture ospedaliere sul territorio è quanto mai un modo per
essere chiari, trasparenti ma soprattutto sereni nelle scelte.
Presidente -
Altri? Metto in votazione. La votazione è
aperta. La votazione è chiusa.
Presenti: 35
Votanti: 13
Favorevoli: 13
Astenuti: 22 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin)
L'ordine del giorno non è approvato.
Sospendiamo brevemente i lavori del Consiglio.
La seduta è sospesa dalle ore 11:33 alle ore 11:51.
Bertin (Presidente) -
Riprendiamo. Passiamo all'ordine
del giorno seguente della Lega e PCP. Illustra la consigliera Erika
Guichardaz.
Guichardaz E. (PCP) -
Un ordine del giorno firmato da me
e dal consigliere Aggravi che fa riferimento alle ventuno
iniziative che dal 2021 ad oggi abbiamo presentato in questo
Consiglio regionale che riguardano e si riferiscono al J.B. Festaz,
al personale in servizio, alla trasformazione di parte dello
stabile in ospedale di comunità e alla questione del trasferimento
dei pazienti di RSA e di UAP.
Come gruppo, siamo state fin da subito contrarie a questa scelta
che prevedeva la trasformazione di una parte del J.B. Festaz in
ospedale di comunità, l'esternalizzazione di Variney, il
trasferimento degli ospiti a Variney e del personale in Ospedale.
Per noi c'erano soluzioni meno impattanti, come l'utilizzo di parte
del vecchio Parini o del Beauregard se si fosse andati a fare un
ospedale nuovo, ma un vero ospedale nuovo e non solo un pezzo,
oppure l'individuazione di parte della struttura vuota e
abbandonata di Brocherel.
Sicuramente poi nell'idea di proseguire invece nel senso
prospettato, spostando quindi gli ospiti di RSA e UAP a Variney,
ritenevamo più corretto forse chiedere anche al personale del J.B.
Festaz di dare continuità al servizio vista l'alta formazione e la
conoscenza dei pazienti, mentre anche questa volta si è andati
verso l'esternalizzazione. Nulla di quanto da noi proposto nel
tempo quindi è stato preso in considerazione e ora sappiamo che a
breve dovrebbero partire i lavori, questo è quanto c'è scritto nel
cronoprogramma dei lavori per la costruzione dell'ospedale di
comunità, ma ad oggi non è ancora stato firmato un accordo con i
sindacati per il trasferimento del personale e non vi è nemmeno un
piano per il trasferimento dei pazienti.
In compenso il J.B. Festaz ha dato un nuovo incarico per
consulenza stragiudiziale a un avvocato rispetto all'accordo da
sottoscrivere con i lavoratori, è stato avviato un tavolo e
consegnata una bozza di accordo che non ci vede propriamente
condividere tutto quello che c'è scritto e in questi giorni
apprendiamo di una formazione per alcuni operatori della
cooperativa che ha vinto l'appalto della struttura di Variney e che
sta scendendo al J.B. Festaz a fare formazione, quindi una
cooperativa privata che sta facendo formazione all'interno del J.B.
Festaz e proprio per questo questa mattina abbiamo depositato una
richiesta di accesso agli atti per conoscere gli atti formali che
regolano e autorizzano questa formazione di dipendenti di una
cooperativa privata formati quindi da personale del comparto.
Alla luce di tutte queste criticità, in questi due anni con il
collega Aggravi ci siamo spesso confrontati e lascerei a lui
integrare invece per l'aspetto più economico e finanziario.
Presidente -
Ha chiesto la parola il consigliere Aggravi,
ne ha facoltà.
Aggravi (LEGA VDA) -
Ringrazio la collega per la prima
parte della presentazione, io cosa posso aggiungere? Posso
aggiungere intanto un aspetto di contesto, ovvero il fatto che su
questo tema non c'è da parte di chi ha presentato tutte queste
iniziative - e forse ce ne siamo anche dimenticate alcune che erano
contingenti o tangenti alle due strutture in realtà e al tema
dell'ospedale di comunità - un accanimento terapeutico, mi si passi
il termine, ma c'è la volontà di cercare di capire sostanzialmente
tre aspetti importanti: uno, se vogliamo, più strategico che in
parte è stato ampiamente snocciolato e discusso, cioè quello di
scegliere di posizionare l'ospedale di comunità nella struttura del
Festaz e gli altri due sono relativi uno al futuro non soltanto di
una struttura, perché ricordiamo che il J.B. Festaz è un'azienda
pubblica con propria autonomia, con una propria
governance
e
anche con un proprio azionariato, una propria partecipazione... Se
abbiamo detto in molte occasioni che, di fatto, Pantalone è
rappresentato dall'Amministrazione regionale perché il contributo
che arriva è fondamentalmente quello dell'Amministrazione
regionale, ci sono anche altre due attori che nominano dei
rappresentanti all'interno della governance, che, sino a prova
contraria, è collegiale: uno è il Comune di Aosta e l'altro è il
rappresentante del Vescovado e quindi ci sono in realtà tre attori
che, è vero, sono lì a livello storico, ma comunque ci sono tre
teste che indicano la governance dell'Azienda pubblica di servizi
alla persona J.B. Festaz, che non ha soltanto, si direbbe nel mio
mondo, una linea di
business
, ma, in realtà, ne ha più di
una e lo abbiamo visto.
L'interrelazione con la struttura di Variney, come ha
giustamente ricordato la collega Guichardaz, non è banale, anzi, è
fondamentale non soltanto per quello che riguarda le strategie,
mettiamola così, o le scelte dell'Azienda USL, ma anche per tutta
una serie di interrelazioni, l'ultima è quella relativa appunto a
questa formazione che viene "erogata"...  uso dei termini a
cui metto tutte delle virgolette, in realtà fino alla possibilità
di vederci un po' più chiaro... e soprattutto anche a tutta una
serie di scelte che sono e saranno oggetto anche di altre
iniziative. Ne cito una tra tutte che è comune a varie: tutta una
serie di consulenze in ambito legale, che oggettivamente fanno
quasi pensare che forse sarebbe meglio per l'Azienda fare un
contratto quadro o avere sostanzialmente quasi un legale a portata
di mano perché oggettivamente stupisce un po' tutta questa serie di
consulenze.
Considerato il fatto che, tra l'altro, quest'azienda, come
ripeto e come è, ha una sua governance, è importante per poter, al
di là delle singole iniziative che si fanno e al di là anche del
ruolo importante che ha l'Assessorato e anche l'Assessore, andare a
fare un ulteriore approfondimento, che, tra l'altro, è una
riedizione, perché è un'iniziativa molto simile a quella che si
fece già a suo tempo con poi una serie - ed era il giugno del 2021
- di audizioni in V Commissione che avevano riguardato per
l'appunto l'allora assessore Barmasse e la governance di allora,
che già erano stati chiamati e aveva permesso di valutare e di
comprendere meglio quello che all'epoca succedeva. Oggi c'è una
necessità impellente. La richiesta che facciamo è quella appunto di
impegnare il Presidente della V Commissione a organizzare un ciclo
di audizioni in merito allo stato attuale dell'Azienda pubblica, ai
suoi lavoratori, ai suoi ospiti, anche alla luce della creazione al
suo interno dell'ospedale di comunità, delle interrelazioni con la
struttura di Variney, nonché allo stesso futuro di quest'azienda,
che, dal punto di vista economico-finanziario, spesso è stata
oggetto della nostra attenzione ma con il coinvolgimento di chi?
Sicuramente dell'Assessore e delle strutture che si occupano di
questa tematica, le rappresentanze degli altri enti partecipanti al
capitale dell'azienda, perché, al di là del finanziamento, qualcuno
nomina gli altri membri, ed è giusto che si sentano tutte le parti
in causa, la governance, compresa la Direzione, perché comunque,
per come è strutturata oggi l'azienda pubblica, ha un importante
ruolo: quello del Direttore dell'Azienda pubblica di servizi, i
referenti dell'Azienda USL, in particolare citiamo la struttura di
Variney perché l'interrelazione ormai è continua e anche le
rappresentanze sindacali dei lavoratori, perché io penso che non
soltanto le colleghe di PCP ma anche i colleghi del mio gruppo e
quelli anche di altri Consiglieri, non soltanto di opposizione,
hanno ricevuto in questi mesi tutta una serie di cablogrammi...
dico così almeno non cito tecnologie di conoscenza e di utilizzo,
ma quelli che possono essere più o meno chiamati così... da parte
non soltanto di lavoratori, di rappresentanze sindacali, di "N"
chat
, che oggi sono lo strumento più utile e più utilizzato
per veicolare messaggi a più di una persona, che ricordo poi però
alla fine rimangono evidenti e possono essere trasmessi in tante
maniere.
Presidente -
La parola all'assessore Marzi.
Marzi (SA) -
Proprio per quanto richiamato dai due
presentatori dell'ordine del giorno scuserete l'assoluto tentativo
di essere neutri nel rappresentare un tema dibattuto direi in
maniera continuativa in Consiglio.
Con riferimento all'organizzazione del servizio che vedrà
realizzare all'interno della struttura del J.B. Festaz un ospedale
di comunità per dare risposte a pazienti cronici o cronici
riacutizzati, ma che non presentano quadri clinici di tale gravità
da necessitare di ricovero presso l'Ospedale per acuti, è in corso
la predisposizione degli atti volti a definire sia l'organizzazione
del trasferimento dei pazienti nel nucleo RSA UAP presso la
struttura residenziale di Variney, di cui abbiamo parlato molte
volte nel corso delle ultime settimane, nonché l'assegnazione
temporanea relativa al personale attualmente in servizio presso
quei nuclei all'Azienda USL della Valle d'Aosta, tema questo che
abbiamo a sua volta dibattuto più volte. Tali argomenti sono
infatti stati esaminati dal preposto tavolo tecnico a cui, oltre ai
rappresentanti di RAVA, dell'Azienda USL e della struttura J.B.
Festaz, partecipano anche i rappresentanti sindacali dei lavoratori
coinvolti.
La realizzazione dell'ospedale di comunità ad Aosta e lo studio
di prefattibilità ormai giunto alle fasi conclusive affidato al
Politecnico di Milano per la realizzazione dell'ospedale di
comunità a Verrès è inserito nella riorganizzazione dell'offerta
complessiva dei servizi di assistenza territoriali oggetto della
macroarea 3 del piano e ovviamente è oggetto di interlocuzioni
istituzionali con i componenti della V Commissione. Durante tali
interlocuzioni sono contento che possa essere affrontato ogni
aspetto conseguente alle attività ove previste all'interno del J.B.
Festaz e nel giro di breve tempo credo anche che ci sarà una
definizione dei documenti che si stanno definendo per prevedere sia
da un punto di vista organizzativo che strutturale i passaggi del
personale con la formazione conseguente verso il nuovo Ospedale
Parini.
Per tale motivo, non mi ripeto, collega Aggravi, perché adesso,
per sua fortuna, non mi sentirà più... sono a chiederle di ritirare
l'ordine del giorno oppure ci asterremo... come dire? passo
dall'altra parte dell'agone.
Presidente -
La parola alla consigliera Erika
Guichardaz.
Guichardaz E. (PCP) -
Forse io non ho capito, non so se
poi il consigliere Aggravi ha capito, quindi lei dice: "Se veniamo
in Commissione, quindi perché ritirare e non votare l'ordine del
giorno se accettate quello che abbiamo chiesto? ". Mi sembra
veramente un modo anche poco corretto di comportarsi nei nostri
confronti. Abbiamo sicuramente altre opportunità perché, come le ho
detto, ho fatto una richiesta di accesso agli atti e sono già
pronte due iniziative di nuovo sul J.B. Festaz proprio rispetto
all'intesa che avete dato ai lavoratori... ma molto probabilmente
tutto questo poteva essere evitato proprio parlandone in
Commissione e votando quest'ordine del giorno, perché con la
votazione di quest'ordine del giorno non le avrei neanche
presentate tutte quelle altre iniziative, mentre a questo punto mi
troverò costretta perché, visti i tempi delle Commissioni, credo
che sia utile che noi queste informazioni le possiamo avere adesso
e non a "babbo morto".
Presidente -
La parola al consigliere Aggravi.
Aggravi (LEGA VDA) -
Annuncio all'Assessore che riporterò
alla collega Guichardaz quello che prima mi ha indirizzato, così
almeno la comunicazione è trilaterale. Vorrei però sottolineare un
aspetto, sicuramente quando si parla, e oggi si parla di Festaz, la
concentrazione e l'attenzione è sul discorso dell'ospedale di
comunità, ma in realtà sono tre gli elementi: ospedale di comunità,
Variney giustamente l'ha toccato, ma anche il futuro medesimo
dell'azienda pubblica, perché comunque è un'azienda pubblica che
oggi fa una cosa, domani si troverà a doverne fare un'altra
comunque complicata, ci sono delle interrelazioni che dovranno
essere fatte con l'Azienda USL perché, a differenza di Verrès, qui
bisognerà fare un accordo a parte e c'è anche la necessità di
comprendere tutta una serie di aspetti che magari sono di piccolo
conto, però sono fondamentali, perché alla fine uno oggi, uno
domani, uno dopodomani costano. Un parere legale oggi, un parere
grafico domani, insomma alla fine sommati hanno un determinato peso
e non dimentichiamo che il contributo, e continuo a dirlo, che
viene erogato all'azienda pubblica di servizi alla persona è un
contributo pubblico perché comunque sono dei soldi che mette
quest'Amministrazione, quindi forse è il caso di fare degli
approfondimenti.
Io penso anche che ormai l'Assessore, soprattutto almeno negli
ordini del giorno, non li debba accogliere o dire che non li votano
perché c'è un silenzio assordante del Presidente della V
Commissione e mi spiace per lei che non è stato assolutamente
aiutato dai suoi colleghi di maggioranza, in particolare da chi si
occupa di sanità o si dovrebbe occupare di sanità, ma questo è un
problema che dovete gestirvelo da voi.
Quello che io mi auguro è che queste audizioni comunque vengano
fatte, ma non dico soltanto di un aggiornamento da parte sua e ben
venga la sua disponibilità ad aggiornare in base a come vanno le
cose sia dell'ospedale di comunità, sia del futuro della struttura
di Variney, che quando è stato il momento, è stato molto
all'attenzione della V Commissione, era un'altra legislatura ma
ricordo che lì la fretta era particolarmente sentita da chi era a
capo o membro di parte della Commissione, e mi auguro soprattutto
che i soggetti che abbiamo voluto indicare vengano comunque auditi,
ma per un semplice fatto: perché se si vuole una comprensione
complessiva dell'attuale situazione di quella realtà, bisogna per
forza mettere tutti questi in fila e, secondo me, anche per vedere
soprattutto il futuro di quest'azienda, è importante capire anche
gli altri azionisti che cosa vogliono fare o cosa pensano, al di là
di voler comunque continuare a nominare un membro, più il discorso
anche dell'organo di controllo, e io penso che questo possa essere
molto utile, come penso possa essere anche utile capire la
gestione, l'attuale situazione e il futuro della struttura di
Variney, che anche quella è una struttura su cui si è
investito.
Io mi auguro che su questa richiesta, ancorché ci sia silenzio e
ci sia una difesa onorevole da parte dell'Assessore della posizione
che ha mantenuto sino adesso la sua maggioranza, ci sia
un'attenzione e una disponibilità a organizzare queste audizioni in
maniera tale almeno da fare chiarezza ed evitare di gestire
importanti temi nei tempi comunque limitati e spesso anche che non
permettono un clima di facile interlocuzione, perché tutti sappiamo
che quando poi uno magari deve rispondere a "n" interpellanze, lo
dico soprattutto per gli organi di governo, comunque lo stress
c'è.
Io quindi penso che sia importante e utile, soprattutto per
certi temi, utilizzare i tempi delle Commissioni.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Passiamo al primo ordine del giorno di PCP, ha chiesto la parola
la consigliera Erika Guichardaz, ne ha facoltà.
Guichardaz E. (PCP) -
Torniamo su un argomento affrontato
ieri dal consigliere Aggravi, nel piano della salute e del
benessere, nella macroarea 1, quella rispetto alla prevenzione al
centro delle politiche per la salute e benessere sociale, al punto
1.6 tra gli obiettivi c'è quello dell'istituzione di una rete
regionale per l'epidemiologia a più livelli e integrata in una rete
nazionale. Sappiamo bene che l'Osservatorio epidemiologico era già
previsto dall'articolo 98 della legge 8/2020 poi riportato anche
nel DEFR 2023-2025 in cui in quel DEFR si scrive: "È
improcrastinabile giungere alla definizione concreta di una rete
regionale per l'epidemiologia". Lo stesso direttore generale, il
dottor Uberti, nell'audizione del 15 giugno sul piano evidenziava
proprio l'importanza dell'Osservatorio e sottolineava che la
creazione della struttura imponeva anche la modifica dell'atto
aziendale.
Tale dichiarazione è poi stata confermata dal dottor Uberti la
scorsa settimana proprio quando abbiamo in Commissione discusso
sull'atto aziendale. Purtroppo però nella delibera 1609 del 22
dicembre 2022, relativa all'approvazione del documento generale di
programmazione dell'assistenza territoriale che si rifà al decreto
ministeriale 77/2022, vengono previsti i passaggi e si prevede per
l'anno 2023 la definizione del modello organizzativo e il programma
delle azioni operative per l'istituzione di una rete regionale per
l'epidemiologia. I tempi previsti però come dico sono ancora lunghi
perché poi nel 2024 si pensa all'approvazione del progetto e infine
nel 2025 all'approvazione della rete. Da quel 2020 quindi passano
oltre cinque anni prima di vedere l'attuazione di quanto si ritiene
anche nel DEFR improcrastinabile.
Come evidenziato già ieri, poi questi dati sono importanti per
il futuro, non solo per avere una previsione anche rispetto al
futuro, alle criticità della nostra comunità e anche rispetto a
possibili trasferimenti di personale, piuttosto che allungamenti,
oppure definizioni diverse rispetto all'organizzazione dei medici
di medicina generale e via dicendo e oltretutto questi dati
potrebbero essere anche importanti, insieme a quelli di cui
accennava ieri in risposta all'ordine del giorno del consigliere
Aggravi, anche rispetto a una visione prospettica riferita anche
all'approfondimento e agli obiettivi del piano.
Per governare la transizione che ci attende, soprattutto
rispetto a quello che riguarda l'assistenza territoriale che tutti
noi definiamo prioritaria, l'Osservatorio quindi è un elemento
qualificante e di supporto che sicuramente ha anche un ruolo se
vogliamo strategico rispetto ai passaggi futuri.
Vi è poi anche quanto annotato rispetto alla questione dei LEA e
alla risposta che ho ottenuto e di cui ho già parlato ieri, ieri
anche esce un nuovo rapporto, questa volta qui non siamo più stati
bocciati ma semplicemente rimandati rispetto al rapporto delle
performance
regionali ma, guardando e analizzando quel
documento, proprio sulla parte sociale e sull'appropriatezza
veniamo clamorosamente invece messi fra le peggiori Regioni. Anche
in questo caso molto probabilmente avere dei dati e poter capire
dove si sta sbagliando può essere utile. Visto quanto previsto
all'interno di quella delibera 1609, quindi il fatto di definire il
modello organizzativo e il cronoprogramma delle azioni per arrivare
all'Osservatorio, alla rete regionale per l'epidemiologia,
chiediamo se è possibile poterlo vedere in Commissione entro la
fine di settembre. Abbiamo già capito che lei ci dirà che non è
d'accordo, di ritirarlo e via dicendo, ma magari usiamo questo
momento che abbiamo di discussione insieme per capire se comunque
il tempo di fine settembre è il tempo che vi siete dati per portare
quei due documenti che avete previsto nel piano.
Presidente -
Risponde l'assessore Marzi.
Marzi (SA) -
Questo tema è assolutamente prioritario per
l'Assessorato, come indicato specificatamente, tra l'altro,
all'interno del piano della salute e del benessere sociale negli
obiettivi specifici della macroarea 1.
L'obiettivo 1.6 infatti cita di "istituire una rete regionale
per l'epidemiologia a più livelli e integrata in una rete nazionale
di collaborazioni scientifiche"; è stato, tra l'altro, anche
oggetto del confronto avuto in V Commissione per la redazione
dell'atto aziendale. È in corso di predisposizione lo studio di un
modello che identifichi, nell'ambito ovviamente dell'Assessorato,
figure specifiche che, in collaborazione con le figure competenti
dell'Azienda USL, ed eventualmente con il supporto di realtà anche
oltre i confini regionali, consenta di inserirci in un contesto di
rete virtuoso dal punto di vista dell'analisi epidemiologica.
Questo anche alla luce della recente esperienza pandemica,
l'istituzione della rete sarà quindi oggetto del primo POA che sarà
redatto dopo l'approvazione del piano. Per questo motivo, visto che
siamo assolutamente centrati con il tema dell'iniziativa e anche
con le tempistiche di riferimento in ambito più generale sia nel
piano che negli atti che seguiranno il piano stesso, le chiediamo
di ritirare l'ordine del giorno oppure ci asterremo.
Presidente -
Vi sono interventi? La parola al consigliere
Restano.
Restano (GM) -
Credo sia doveroso intervenire solo per
ricordare alcuni passaggi all'Aula che sono avvenuti nel corso
degli anni, perché poi potrebbe sembrare che all'ultimo momento,
inserendo nel piano della salute e del benessere sociale questo
obiettivo, si sia arrivati a scoprire chissà che. In realtà, della
questione del servizio e della Struttura dell'epidemiologia
all'interno dell'USL della Valle d'Aosta ne abbiamo trattato fin
dall'anno 2018, facendo emergere tutte le criticità
ante
-pandemia, tutte le criticità date dalla mancanza di un
servizio di questo genere; ricordo che si fece sempre l'esempio che
eravamo dotati di una struttura di epidemiologia animale ma mancava
quella umana ed è una questione ricorrente in Valle d'Aosta, non so
spiegarmene il motivo ma così è. Allora alla luce di questi fatti,
proprio nel 2020, dopo una serie di mozioni puntualmente approvate
ma mai portate a compimento, in occasione della questione Covid,
con la legge regionale 8 riuscimmo a inserire delle importanti
modifiche, vale a dire l'istituzione dell'Osservatorio regionale
epidemiologico per le politiche sociali, con tutte le sue
competenze già declinate e all'articolo 100 (Sorveglianza
epidemiologica dell'Azienda USL), modificazione alla legge
regionale 5, anche qui con tutte le competenze.
Al secondo punto della norma, richiamando la legge regionale 18,
articolo 21, comma 11, era una legge finanziaria, avevamo dato la
facoltà alla Regione di impartire direttiva specifica all'Azienda
per andare in deroga all'atto aziendale e costituire immediatamente
questa struttura, cosa che non è mai avvenuta. Allora oggi ci
troviamo qua a discutere di questa grande novità.
Poi, come se non bastasse, con la DGR 748 del 7 agosto 2020,
successiva a questa legge, la Giunta regionale ha recepito uno
studio fornito con l'ex ministro alla sanità, Balduzzi mi sembra si
chiami, e da un noto virologo epidemiologo per inquadrare la
questione, al capitolo 6 "Proposte di riorganizzazione dell'area
della prevenzione"... e, guarda guarda, questi noti studiosi
riprendono pari pari i due articoli che abbiamo citato.
Sono sicuro che dalla notte alla mattina non si può costruire un
servizio di epidemiologia all'interno dell'Azienda sanitaria,
perché mi piace distinguere l'Osservatorio in capo alla Regione,
che necessita di tutti quegli approntamenti che ci ha richiamato
l'Assessore poc'anzi, e il Servizio di epidemiologia. Per il
Servizio di epidemiologia un medico o due erano presenti, sono
tuttora in servizio adesso, all'epoca qualche infermiere c'era, si
poteva strutturare, proprio per affrontare tutto quanto dovevamo
ancora vivere senza saperlo, e questo non è stato fatto. Allora
quando si richiamano le linee di indirizzo... e proprio qua da
questi scranni avevo detto che la politica doveva prendere in mano
la questione e dare le giuste direttive, mi riferivo a questo... a
quest'ora ce l'avremmo il nostro Servizio di epidemiologia e tanto
sarebbe stato utile.
Oggi, con sommo dispiacere da un lato e con piacere dall'altro,
leggo che qualcosa è stato recepito, anche se con tanti anni di
ritardo, però apprendo dall'Assessore che i tempi forse saranno
ancora lunghi. Allora conoscendo la situazione e sapendo che oggi
il personale manca e che ieri tre tecnici hanno detto: "Noi ce ne
andiamo", quelle iniziative di attrattività e di formazione,
scuola, le indennità specifiche, già da tempo noi le portiamo
avanti in quest'aula senza essere ascoltati, è già da tempo.
Tornerebbero utili, tornerebbero molto utili. Questo forse vuol
dire guardare avanti e vuol dire fare quella buona politica che poi
diventa buona amministrazione. Non è per fare la morale ma è giusto
che chi sta all'esterno senta la storia com'è e che qualcun altro
non possa andare a vendere - non mi riferisco all'Assessore ma in
generale - un prodotto per un altro.
Presidente -
La parola al consigliere Aggravi.
Aggravi (LEGA VDA) -
Il mio gruppo voterà convintamente
quest'ordine del giorno, io non sono così esperto come il collega
Restano ma penso che... e l'ho detto anche in altre occasioni, e,
tra l'altro, lo dimostrano anche tutta una serie di considerazioni
fatte non soltanto dai colleghi di minoranza sull'importanza della
gestione anche dei dati in ottica predittiva, di conoscenza e
soprattutto anche per fare nuovamente tesoro di quello che
purtroppo è stato quello che abbiamo vissuto, perché quando si
arriva e delle situazioni sicuramente non attese, come quello che
può essere un evento pandemico... però sappiamo che per tutta una
serie di elementi è ovvio che dobbiamo considerare anche a livello
più alto, non soltanto a livello regionale, perché ci sono anche
delle responsabilità a livello nazionale, a livello anche
comunitario e non soltanto sulle strategie che si sono adottate in
questi anni nella gestione di tante situazioni in sanità, non
ultima quella anche dei tagli al budget, riorganizzazioni e
quant'altro, che hanno sicuramente pesato sul sistema che poi si è
trovato a dover gestire una situazione eccezionale e molto
complessa.
Pensiamo quindi che, e lo abbiamo già detto in parte,
effettivamente sul piano ci sono una serie anche qua di principi e
di obiettivi, prima così considerando anche, ad esempio, il
registro dei tumori animali, tutta una serie di elementi che
insieme ovviamente fanno un patrimonio informativo che può essere
utile non soltanto a prevenire o comunque a essere pronti a grandi
eventi, ma anche a governare la gestione e la messa a terra di
tutta una serie di misure che si fanno, di dove sviluppare le
strutture, di dove potenziare o quali specializzazioni potenziare,
dove poter intervenire e anche in tutta quella che è poi l'attività
di prevenzione comprendendo i fenomeni si può ovviamente andare a
strutturare le politiche di prevenzione.
Per quello che ci riguarda, noi voteremo l'ordine del giorno e
mi auguro che i presupposti di quest'ordine del giorno comunque
possano far parte di quegli appunti mentali che qualcuno della
maggioranza si è preso e che potranno poi vedere in Commissione dei
riscontri, sennò le attività ispettive sono lì per fare questo
mestiere e vedremo che cosa sarà fatto.
Presidente -
La parola alla consigliera Erika
Guichardaz.
Guichardaz E. (PCP) -
Dall'Assessore mi sembra di aver
capito che la tempistica quindi di fine settembre dovrebbe essere
anche la tempistica prevista da parte dell'Assessorato per i due
documenti messi all'interno del piano.
Sottolineo però quanto ha evidenziato il consigliere Restano e
quindi la diversità fra il Servizio di epidemiologia e la struttura
del POA di cui lei parlava; sicuramente devono essere concatenate
perché una può dare dati utili rispetto all'altra ma, sotto questo
punto di vista, molto probabilmente se già nel 2020 sembrava ci
fosse un'accelerazione per arrivare al Servizio di epidemiologia,
forse su questo si potrebbe in qualche modo provare ad accelerare
un po' i tempi rispetto non a quello che dice il piano, perché il
piano non ci mette dei tempi, ma rispetto a quello che è scritto
invece nella delibera 1609 che anche lei ha citato ieri.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno n. 1 di PCP non è approvato.
Affrontiamo l'ordine del giorno n. 2, sempre di PCP. Ha chiesto
la parola la consigliera Minelli, ne ha facoltà.
Minelli (PCP) -
Nell'accingermi a illustrare il primo
degli ordini del giorno di cui sono prima firmataria, faccio una
considerazione di ordine generale relativamente a quanto è stato
detto ieri, in particolare dal Presidente della Regione, sul fatto
che in quattordici mesi circa avremmo avuto tutto il tempo di
presentare degli emendamenti, emendamenti a cui poi non so se
sarebbe stato riservato lo stesso trattamento rispetto a quello che
è riservato agli ordini del giorno, cioè questa monotonia, che non
credo proprio andremo a interrompere, di richiesta di ritiro delle
iniziative.
Faccio però notare che in altre occasioni proprio su documenti
importanti e generali, quali il DEFR, noi avevamo proprio prodotto
tutta una serie di emendamenti che non solo non erano stati
accettati, ma nemmeno presi in considerazione e discussi. Qui
quindi bisogna un po' mettersi d'accordo quando si chiede un
comportamento, o si stigmatizza un comportamento, perché poi ci
sono delle scelte diverse che alla fine però portano sempre alla
stessa identica situazione. L'ordine del giorno che presentiamo
riguarda il tema della salute e dell'ambiente.
L'Organizzazione mondiale della sanità definisce la salute uno
stato di completo benessere fisico, mentale e sociale; anche il
concetto di ambiente all'interno dei documenti dell'OMS ha avuto
una sua evoluzione e oggi è indicato come la rete di relazioni tra
le comunità viventi, incluso l'uomo e l'ambiente fisico, rendendo
inscindibile il binomio ambiente-salute. L'Organizzazione mondiale
della sanità stima che nel mondo un caso di morte su quattro sia
attribuibile a fattori ambientali che contribuiscono a un ampio
spettro di malattie e di infermità con effetti maggiori su bambini
e anziani, le fasce più vulnerabili della popolazione. La strategia
globale per la salute, l'ambiente e i cambiamenti climatici prevede
un approccio convergente, multisettoriale al fine di assicurare
ambienti sicuri e accessibili secondo principi di equità e di
sostenibilità.
Il piano nazionale della prevenzione, il nostro piano nazionale,
prevede di ridurre le esposizioni ambientali potenzialmente dannose
per la salute attraverso la costruzione di una strategia nazionale
per il coordinamento e l'integrazione delle politiche delle azioni
nazionali e regionali in campo ambientale e sanitario.
Nella bozza di piano che noi stiamo discutendo, nella parte
dedicata alla prevenzione, si fa riferimento al ruolo di ARPA che
con le sue competenze può collaborare ad attività informative e di
comunicazione sui rischi per la salute determinati da cause
ambientali e si cita poi anche il monitoraggio che è da tempo in
atto su alcuni inquinanti come il radon e il benzene. Non vengono
però affrontati altri argomenti e i cambiamenti che sono stati
introdotti nelle politiche e nelle tecnologie disponibili per
migliorare la tutela dell'ambiente, che comprendono anche il ciclo
dei rifiuti, la gestione dei corpi idrici, la produzione
energetica, l'urbanizzazione, con l'ingresso dell'inquinamento
atmosferico nella classificazione dei mega fattori di rischio per
la salute, che impongono una capacità di intervenire in questo
senso più pregnante.
È necessario prendere atto delle complesse emergenze sociali che
implicano il coinvolgimento di competenze multidisciplinari e
multiprofessionali, ma anche una nuova partecipazione attiva dei
cittadini, delle comunità e della società civile nella generazione
e nella realizzazione di progetti di prevenzione e promozione
attiva della salute. La proposta del piano però è priva di una
sostanziale connessione tra i due ambiti: salute e ambiente. Nella
nota che ARPA aveva mandato alla piattaforma, quindi non parlo di
audizioni ma parlo di quella piattaforma che ci è stato detto è
quella che è stata presa comunque in considerazione, perché il
confronto c'è stato, e c'è stato attraverso quello strumento...
nella nota che era stata inviata c'era scritto: "Il riferimento
unico all'inquinamento atmosferico quale principale causa
ambientale di patologia non è pertinente per la nostra Regione e
denota indici buoni della qualità dell'aria. La parte dei dati del
contesto concentrata sulla produzione dei rifiuti è incoerente
rispetto agli obiettivi di salute. La
governance
del piano,
la MA5, denota l'assenza di ogni soggetto deputato al presidio del
binomio ambiente e salute". Poi si ricordava che, ai sensi
dell'articolo 3 della legge 7/2018, ARPA fornisce la collaborazione
con le strutture regionali competenti per la predisposizione,
l'attuazione e il monitoraggio di piani regionali in materia
ambientale e sanitaria anche in riferimento a particolari rischi ed
emergenze per l'ambiente e la popolazione.
Quest'ordine del giorno quindi ha un obiettivo chiaro: quello di
perseguire una maggiore incisività del ruolo di ARPA riguardo al
tema della salute e dell'ambiente; si chiede infatti di definire
nel prossimo DEFR - che ci è stato detto dovrebbe arrivare a breve,
a luglio, lo aspettiamo - con maggiore precisione le linee di
indirizzo per ARPA, una cosa che, tra l'altro, noi avevamo già
chiesto due anni fa proprio in sede di discussione del DEFR,
proprio presentando degli emendamenti che erano stati bellamente
"snobbati", uso proprio quest'espressione perché così era stato,
non era nemmeno stato fatto un commento, invece oggi rendo
perlomeno merito all'Assessore che solo soletto ha risposto da
ormai quasi 16 ore agli ordini del giorno della minoranza,
perlomeno c'è questa cortesia di risponderci... Dicevo non era
stato preso in considerazione quello che avevamo chiesto, cioè di
definire con chiarezza le linee di indirizzo per ARPA, quindi,
ovviamente in maniera implicita, di insistere sul binomio ambiente
e salute per la declinazione dei suoi compiti. È naturale che, per
fare questo, occorre anche prevedere delle risorse finanziarie e
del personale adeguato, ed è l'altro punto dell'impegnativa di
quest'ordine del giorno.
Presidente -
Assessore Marzi, a lei la parola.
Marzi (SA) -
Come richiamato dalla collega Minelli, il
rapporto tra ambiente e salute è trattato nella macroarea 1 del
piano nell'apposita sezione del piano regionale della
prevenzione.
Con la delibera di Giunta regionale 1119/2022 la Regione ha
istituito il sistema regionale di prevenzione dei rischi sanitari
associati a determinanti ambientali e climatici del sistema
regionale della prevenzione per la salute, ai sensi del decreto del
Ministero della salute del 9 giugno del 2022. Tutto ciò nell'ottica
di ridurre i rischi per la salute, sia nell'ambito degli interventi
per la mitigazione e adattamento ai cambiamenti climatici in atto
sul territorio regionali che per sua natura montana è maggiormente
sensibile ai predetti fenomeni. La deliberazione, tra l'altro,
approva i seguenti obiettivi specifici prioritari della rete a cui
stanno collaborando anche l'Azienda USL, l'ARPA VDA e l'Istituto
zooprofilattico per Piemonte, Liguria e Valle d'Aosta: il
monitoraggio del rischio microbiologico e la prevenzione della
diffusione di nuovi agenti patogeni, punto 1 degli obiettivi di cui
sopra, al punto 2 le attività di virologia ambientali, al punto 3
la protezione della popolazione da esposizione a radiazione solare
e i campi elettromagnetici e dalla radioattività ambientale,
l'obiettivo 4 è la ricerca applicata, il controllo e il
monitoraggio della risorsa idrica superficiale e sotterranea, tema
ampiamente trattato nel concetto di "One Health" portato in
Consiglio sia da voi che dal collega Restano e più in generale la
qualità di vita
indoor
e
outdoor
.
A fronte di ciò stiamo collaborando con l'ARPA sul tema acqua
nel concetto di "Salute unica" e soprattutto per ciò che concerne
l'acqua di matrice sanitaria e umana e pur astenendoci, terremo
alta l'attenzione sul tema come da lei richiamato con l'ordine del
giorno di riferimento e nelle prossime settimane, a partire da
domani, produrremo degli atti in termini di Giunta che esplicitano
questo tipo di collaborazione e questo tema di attenzione, partendo
naturalmente da casi specifici che ho ampiamente richiamato, cioè a
partire dall'acqua ad andare avanti.
Naturalmente, per correttezza istituzionale, poi ditemi voi se
devo dirlo tutte le volte, per questo motivo le chiediamo di
ritirare l'ordine del giorno oppure ci asterremo.
Presidente -
La parola al consigliere Restano.
Restano (GM) -
Assessore, le confido che se non la sento
richiedere di ritirare l'ordine del giorno, comincia a mancarmi
qualcosa, però, dal punto di vista formale, è bene che lei lo
chieda, così rimane agli atti per quanto mi riguarda, sui miei
cinque so già che lo chiederà.
In realtà, il laboratorio ARPA compete all'Assessore
all'ambiente, lo dico perché da noi l'ARPA, oltre a svolgere
analisi ambientali, fa anche analisi su alimenti, su acque e
quant'altro. È curioso come tra i punti che lei, Assessore, ha
citato ci siano, così come richiamato nel piano, la ricerca di
virus in ambiente e si cita quanto ricercato giustamente dall'ARPA,
all'interno delle fogne hanno isolato il Covid, che arriva prima...
lo si evidenzia prima nelle fogne che nell'uomo, perché i sintomi
probabilmente arrivano in ritardo, però lo tratteremo anche più
avanti con un mio ordine del giorno... Signori miei, avete mai
provato ad isolare il virus Covid dalle superfici dei bar? Questo
io l'ho fatto e lì arriva ancora prima che nelle fogne. Come mai
non è contemplato in questo piano? Adesso su questo ci
confronteremo. Lo dico per significare che anche in questo caso
sono importanti gli indirizzi che saranno dati ad ARPA e anche ad
altri laboratori, guardo il collega Cretier che è del settore,
l'agricoltura ha un suo laboratorio e, quando ne abbiamo avuto
bisogno, sono stati richiamati tutti i biologi e i chimici a
collaborare giustamente per il Covid.
Allora è importante un coordinamento, colleghi, è questo che
chiedo, l'avevo già chiesto quando ero ai banchi della maggioranza
e dare indirizzi e anche risorse, perché se vogliamo che il virus
venga isolato anche negli ambienti di lavoro, negli ambienti dove
somministrano gli alimenti per capire, perché ci serve capire, i
dati servono per capire, bisogna fornire le giuste risorse. Se
vogliamo che con il gas cromatografo, oltre che guardare il colore
di determinate cose, si facciano anche altre genere di analisi,
dobbiamo sovvenzionare, è per questo che io ritengo molto
appropriato e corretto quanto chiesto dalla collega Minelli. Poi i
veri indirizzi spetteranno a chi è più operativo di noi, noi
dobbiamo creare le opportunità. Allora sono elencate probabilmente
in maniera non ritenuta sufficientemente chiara, è un gioco di
parole, però serve un pochino forse più di coraggio e scrivere
qualcosa in più, soprattutto in determinati settori che risultano
mancanti, come vedremo in seguito.
Presidente -
La parola alla consigliera Minelli.
Minelli (PCP) -
Ho ascoltato la risposta dell'Assessore e
anche la richiesta del consigliere Restano di esplicitare di volta
in volta questa vostra posizione di chiedere il ritiro
dell'iniziativa, che ci sta anche perché rimarca in qualche modo
questa situazione, una situazione che, a mio avviso, è un po'
sconcertante e forse anche un po' surreale. Assistiamo infatti a
una situazione in cui, da una parte, si chiede di ritirare le
iniziative, dall'altra si assicura che c'è attenzione, che si sta
lavorando, adesso lei addirittura ha detto: "Si terrà alta
l'attenzione, ci saranno specifici atti di Giunta in questo senso".
Se lo spirito quindi è quello di collaborare e se si ha
un'impostazione di costruttività, di lavoro costruttivo, a mio
avviso sarebbe da scegliere una linea di comportamento diversa.
C'è anche da considerare una cosa: il piano della salute,
proprio perché riguarda un argomento così importante, non coinvolge
soltanto l'Assessorato della sanità o l'Azienda sanitaria locale,
coinvolge tutti, coinvolge anche altri Assessorati, lo ha
sottolineato il collega Restano citando ARPA in capo
all'Assessorato dell'ambiente. La stessa cosa si potrebbe dire per
altri ordini del giorno che hanno chiesto, per esempio, di pensare
a progetti di prevenzione da iniziare nelle scuole, quindi è
interessato anche l'Assessorato dell'istruzione, lo chiamo così
perché per me quello è, Assessorato dell'istruzione, cultura e
tutto il resto, le altre definizioni, sono per conto mio degli
orpelli che poco c'entrano e poco fanno capire alla gente, ma
proprio in quel senso, istruzione e cultura... sarebbe importante
che ci fosse un coinvolgimento da parte di tutti, anche nel
dibattito, cosa che è totalmente mancata.
Sulla questione di ARPA, nel piano della salute è fatto un
accenno al suo ruolo, veramente riduttivo, si parla della
collaborazione di ARPA per il monitoraggio e l'eliminazione di
alcuni inquinanti a rischio e si fa riferimento poi a
collaborazioni per campagne informative insieme all'USL. È poco per
un argomento che invece deve vedere questo ente strumentale con una
funzione molto precisa e dettagliata perché, come dicevo, questo
binomio salute-ambiente è sempre più inscindibile, e lo dimostrano
non le cose che diciamo noi ma studi a livello mondiale, poi
ovviamente è necessario avere delle risorse.
Quello quindi che io mi auguro è che in questi atti che vedremo
a breve, secondo quanto ha detto l'Assessore, ci sia sicuramente
una migliore declinazione ma anche queste risorse, quindi è un tema
su cui naturalmente vigileremo.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 3 di PCP, ha chiesto la parola la
consigliera Erika Guichardaz, ne ha facoltà.
Guichardaz E. (PCP) -
Il piano regionale della salute e
del benessere sociale pone anche un altro obiettivo nel nuovo
modello organizzativo e funzionale, ossia la realizzazione di un
sistema territoriale che, attraverso l'utilizzo di una serie di
strumenti organizzativi e la costituzione di un
team
multiprofessionale territoriale, garantisca accessibilità e qualità
ai servizi del territorio. Fra questi strumenti organizzativi sono
presenti anche le centrali operative 116 e 117, sede del numero
europeo armonizzato, che hanno la funzione di facilitare l'accesso
della popolazione alle cure mediche non urgenti e ad altri servizi
sanitari territoriali a bassa intensità, priorità di cura,
raccordandosi anche con il servizio di continuità assistenziale e
di emergenza urgenza con le centrali operative territoriali e con
gli altri servizi previsti.
Oltre a questo servizio, vi è un altro importante servizio
dell'area territoriale che è quello delle Unità di continuità
assistenziali, oggi UCA e prima USCA, una figura su cui il nostro
gruppo è intervenuto spesso visto il grande apporto dato da questi
professionisti durante la pandemia, sia per la medicina
territoriale, che per l'area ospedaliera, avendo infatti consentito
di ridurre diverse ospedalizzazioni, ma anche di facilitare le
dimissioni e permettere ai medici di medicina generale di assistere
adeguatamente anche i pazienti cronici che non hanno più potuto
essere assistiti dagli specialisti a causa della rimodulazione e
sospensione delle attività di ricovero e ambulatoriali non
urgenti.
Su questo tema, tra l'altro, la nostra Regione era stata anche
una Regione all'avanguardia perché aveva inserito proprio queste
unità prima di altri ma successivamente, nelle delibere successive,
in particolare quella che doveva valorizzare le UCA, quella del
settembre 2022, vediamo che non si trova ancora oggi completa
applicazione, in particolare per quello che riguarda la dotazione
organica, senza parlare poi del problema che abbiamo posto oltre
due anni fa: quello di fornire almeno l'ecografo alla dotazione di
queste Unità e alla relativa formazione che a noi risulta ancora
non esservi.
Nella delibera 1609, quindi quella sull'assistenza territoriale
di cui abbiamo già parlato prima, si prevede quindi l'avvio
trasversale su una parte di formazione sulla nuova organizzazione
dell'assistenza territoriale e la si prevede per il 2024.
Considerando che le centrali operative, le UCA, le guardie
turistiche e tutti gli operatori destinati all'area territoriale
servono anche a ridurre in maniera forte gli accessi al Pronto
Soccorso il cui carico sappiamo essere di nuovo molto aumentato -
questo anche dovuto al fatto che c'è stato detto, spesso non
trovando risposta altrove, la gente si rivolge al Pronto Soccorso
-, riteniamo indispensabile che ci sia in questo senso
un'accelerazione per non arrivare impreparati anche nella prossima
stagione turistica. Quello che noi chiederemmo quindi è un impegno
al Governo di accelerare un po' i tempi previsti in quella delibera
al fine, come dicevo, proprio di non essere nuovamente colti
impreparati.
Presidente -
La parola all'assessore Marzi.
Marzi (SA) -
Il servizio di assistenza medica ai turisti
cui fa riferimento questa iniziativa, che rappresenta sicuramente
un tassello importante in una Regione a chiara vocazione turistica
come la nostra, è già previsto nell'allegato A della delibera di
Giunta regionale 1241/2019 di cui si è già trattato e trova la sua
risposta negli ambulatori ad accesso diretto, citati, tra l'altro,
nella macroarea 2 del piano oggetto di questo dibattito e aperti
anche alla popolazione residente che possono essere attivati
dall'Azienda sulla base dei fabbisogni emergenti soprattutto nel
periodo di alta affluenza turistica, anche ai sensi degli accordi
regionali sottoscritti con i rappresentanti dei medici di
assistenza primaria, approvato, tra l'altro, con la delibera di
Giunta regionale 837/2022. Questo per connotare il fatto che si sta
sviluppando un percorso politico e amministrativo.
Inoltre, durante la mattinata di oggi, a proposito di un altro
ordine del giorno trattato dal collega Aggravi sul tema dei centri
traumatologici, si è ultimamente rafforzato il lavoro posto in
essere, a margine del piano, ma comunque rappresentativo di
un'attenzione rispetto a un tema che naturalmente, relativamente a
quest'aspetto, è assolutamente centrale anche come biglietto da
visita e come primo punto d'incontro per i turisti a maggior
ragione per il fatto che i centri traumatologici, sui quali è
previsto un
focus
amministrativo trasversale a livello del
Governo regionale, risultano essere collocati nei principali luoghi
turistici della nostra regione e sui quali in alcuni casi sono già
stati fatti ampi lavori di ristrutturazione - penso a quello della
Val d'Ayas e quello di Gressoney - e in altri casi invece è
intenzione di partire rispetto alle proposte che sono state poste
in essere proprio dalle società di impianti a fune e dai sindaci
sul territorio.
Per questo motivo, per quello che si sta facendo e per quello
che il piano rappresenta, pertanto siamo a chiedervi di ritirare
l'ordine del giorno, oppure ci asterremo.
Presidente -
Ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
Sarò brevissima, sperando che
quello che ha detto l'Assessore si avveri perché mi sembra che
nuovamente, anche per la stagione estiva, non siamo messi così
bene, ma molto probabilmente future iniziative in Consiglio
regionale ci diranno se la percezione che abbiamo noi è una
percezione diversa rispetto al vissuto.
Presidente -
Metto in votazione. La votazione è aperta.
La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Con quest'ordine del giorno si concludono i lavori di questa
mattina del Consiglio che riprenderanno alle ore 15:00.
---
La seduta termina alle ore 12:59.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK