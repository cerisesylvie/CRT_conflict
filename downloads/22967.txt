Consiglio Regionale della Valle d'Aosta - Oggetto del Consiglio n. 2319 del 5 dicembre 2006 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2319 del 5 dicembre 2006 - Resoconto
OBJET N° 2319/XII - Suite de l'examen de la loi de finance et
de la loi de budget pour l'année 2007. (Continuation et clôture de
la discussion générale)
Presidente
- Siamo sempre in discussione generale
nell'esame dei punti nn. 24.1 e 24.2.
La parola al Consigliere Segretario Maquignaz.
Maquignaz (UV)
- Egregi Consiglieri, cari amici, colgo
anch'io l'occasione per intervenire... amiche, sicuramente, non
dimentichiamo già subito le quote rosa, non vorrei mai, scusate...
vado avanti ovviamente ricordando subito i nostri Consiglieri
donne, non si potrebbe mai dimenticare! Non volevo assolutamente
offendere, anzi erano già comprese chiaramente.
Voglio iniziare il mio intervento chiedendo un po' di silenzio
se possibile, perché già prima mi avete abbastanza interrotto,
quindi almeno la possibilità di poter esprimere le proprie
opinioni... ma soprattutto poter esprimere il proprio pensiero, la
propria linea strategico-politica anche qui in questo Consiglio
regionale, la massima istituzione della nostra Regione. Colgo
l'occasione per iniziare anch'io ad intervenire su questa legge di
bilancio, ricordando innanzitutto le difficoltà economiche che
stiamo passando non solo noi in Valle d'Aosta, ma difficoltà
economiche che l'Europa e l'Italia stanno passando in questo
momento. C'è ancora una crisi in atto, in alcuni settori un po' più
forte, in altri un po' meno, ma in generale dobbiamo ricordare oggi
a malincuore l'effetto euro, che ancora condiziona le famiglie
italiane, le famiglie della nostra Regione. L'effetto euro ha
creato ancora alcuni problemi e lo abbiamo notato in varie
situazioni: abbiamo meno soldi per le famiglie, di conseguenza meno
sviluppo ed economia, meno turismo. Qui voglio fare una piccola
considerazione, ricordando tutti quelli che troppo spesso e
fortunatamente da un lato parlano della casa da gioco. La casa da
gioco è un pilastro per noi portante, soprattutto per le entrate
che porta alla nostra Regione. Meno soldi vuol dire anzitutto meno
soldi da giocare alla casa da gioco, molti meno soldi da giocare;
non si può pensare che l'economia si sviluppi solo con il gioco di
azzardo. Noi siamo contenti di avere la casa da gioco in questa
Regione, ma dobbiamo ricordare che con una crisi in atto - con un
Paese meno ricco di prima - non possiamo pretendere che ci sia più
gente che giochi al casinò. Tante volte questa demagogia sulla
crescita o non la crescita, andrebbe forse analizzata più a fondo e
con più attenzione, non basta criticare, ma bisogna anche
analizzare il contesto in cui viviamo e il contesto in cui siamo
oggi. Famiglie più povere vuol dire anche meno vacanze per tutti,
di conseguenza vuol dire meno vacanze in Valle d'Aosta, meno
crescita economica, vuol dire difficoltà anche nel turismo.
Qui scusate, ieri non sono riuscito ad intervenire in tempo per
poter replicare nell'intervento della finanziaria nazionale, non è
questo il luogo per dibattere sulla finanziaria nazionale, ma un
confronto è sempre legittimo farlo, in quanto le conseguenze della
finanziaria nazionale sono conseguenze che vanno ad incidere
sull'economia della nostra Regione. Non voglio ripetere tutti i
motivi che già il Presidente Caveri ha già spiegato in questi
giorni sulla finanziaria nazionale che non vanno bene; voglio solo
dire che con questa finanziaria avremo molti più poveri in Italia e
molti meno soldi da spendere; di conseguenza, anche in Valle
d'Aosta avremo meno turisti, meno economia che cresce e
quant'altro, anche gli stessi Valdostani saranno più poveri di
prima. Qui mi dispiace, volevo fare una battuta al collega Fiou,
che ieri ha detto:
"il mondo va avanti"
. Mi spiace dirlo, ma
purtroppo il mondo con questa finanziaria va indietro, non va
avanti, perché la nostra finanziaria non è una finanziaria come
quella del Governo. Sto intervenendo quindi per sostenere questa
Giunta, per sostenere le scelte fatte in tale finanziaria, per
mandare un messaggio molto chiaro: non condividiamo il modello di
sviluppo che è stato presentato nella finanziaria nazionale, per
nulla! Non siamo d'accordo con dei Governi che sono ricattati da
dei movimenti che sono piuttosto vicini all'estremismo. Qui mi
dispiace, voglio dirlo, nell'alleanza che ha vinto le elezioni
politiche anche in Parlamento ci sono delle frange che cedono, che
forse sono pericolose per l'economia di una Nazione e di una
Regione. Noi quindi ci dissociamo da un Governo che è ricattato
puntualmente al Senato, perché il margine è solo di un voto. Non
siamo disponibili tanto meno ad essere mischiati con chi governa
oggi l'Italia, almeno personalmente, preferisco dirlo dall'inizio
che le mie considerazioni sono sempre personali. Il mondo va o
dovrebbe andare avanti, Vicepresidente Fiou, è vero, ma con questa
finanziaria più che il mondo l'Italia e la Valle d'Aosta vanno
indietro.
Vorrei precisare, prima di intervenire più nello specifico, che
oggi non farò l'Assessore alle finanze, in quanto abbiamo già il
nostro super Assessore Marguerettaz che ha già spiegato molto bene
i contenuti e i dati, ma farò un discorso politico e, essendo un
Consigliere regionale, mi sembra giusto. Ovviamente sostengo le
scelte fatte dal nostro Assessore e dirò man mano il perché. Voglio
però ancora fare una battuta ai nostri amici dei "DS", che anche
ieri hanno continuato e continuano a festeggiare una vittoria che
non si capisce o magari si capirà; una vittoria, come ha definito
il Vicepresidente Fiou, una bruciante sconfitta per noi dell'"Union
Valdôtaine", per i gruppi "Stella Alpina", "Fédération". È vero,
l'alleanza autonomista progressista ha vinto le elezioni politiche
in Valle d'Aosta, state ancora festeggiando. L'"orologio" si è
fermato però, perché i Valdostani stanno capendo chi rappresenta
questa alleanza autonomista progressista: è un'alleanza nata per
dividere i Valdostani e dividere la Valle d'Aosta, noi non siamo
d'accordo per essere molto chiari e comunque sia faremo battaglia
per far capire con la democrazia e il buon senso cosa è successo. È
successo un effetto un po' strano, causato da vari motivi, che
forse non è il caso oggi di ricordare; si può solo fare qualche
battuta per quel che mi riguarda. Il sottoscritto era con la sua
squadra in quel momento a fare una battaglia, qualcun altro
evidentemente ha giocato in modo diverso nel nostro movimento,
tanto che alcuni uomini del nostro movimento hanno fatto la scelta
di schierarsi dall'altra parte quando le candidature erano già
presentate al Senato e alla Camera. Questo è un gioco che
politicamente non è corretto, perché le scelte di presentare delle
alleanze si fanno anche prima per quel che mi riguarda, perché le
alleanze nascono dalle scelte: questa scelta ha chiaramente
condizionato il risultato elettorale, ma è stato fatto dopo da
molti, quindi questo va ricordato perché nessuno ha il coraggio di
dirlo. Io ho il coraggio di dirlo, perché ho fatto la battaglia
fino in fondo per l'"UV" e per la Valle d'Aosta, e per l'alleanza,
quindi voglio togliermi anch'io qualche "sassolino dalla scarpa"
visto che continuiamo a "tirare in ballo" la questione della
sconfitta che c'è stata. È vero, ma sappiamo anche i motivi,
volevamo ricordarlo chiaramente. Qui mi sembra che i motivi siano
molto chiari, oltre a tante altre considerazioni che andranno fatte
in altre sedi, ma era solo per ricordarvi che alle regionali non
sarà così, perché i Valdostani credo stiano capendo l'impostazione
che c'è dietro questo tipo di alleanza; di conseguenza, ritengo che
alle regionali non sarà così: penso che l'"UV" alle regionali
riuscirà a dimostrare ai Valdostani che sarà ancora determinante
per difendere gli interessi di tutti, e qui comincio a entrare nel
bilancio, cari amici.
Un bilancio che credo sia solidale, equo, un bilancio che oggi
nel 2006 è la conseguenza di un lavoro fatto in tanti anni, quindi
non possiamo dimenticarci il passato, ma soprattutto non possiamo
dimenticarci di tutto quello che è stato fatto in questi anni in
questa Regione, di quello che si sta facendo. È troppo facile
criticare ingiustamente, è troppo facile non ricordare la politica
fatta dall'"UV" in questi anni: quella di pensare a tutti in Valle
d'Aosta. Non si può dire che l'"UV", con i difetti che può anche
avere come movimento - tutti i movimenti possono avere qualche
problema in certi momenti -, non abbia pensato all'interesse dei
Valdostani e non abbia cercato sempre di lavorare nella direzione
di creare equità, ma tenendo conto di uno sviluppo necessario per
la crescita economica della nostra Regione. Non vogliamo una Valle
d'Aosta, come vuole qualcun altro, che va al rallentatore: vogliamo
una Valle d'Aosta dove si possa ancora lavorare, dove anche quelli
che sono stati assunti oggi possano un domani essere tranquilli, e
questo nel bilancio regionale e nella finanziaria si vede. Noi
pertanto difendiamo anche queste scelte però, dall'altro lato,
chiediamo anche - e nel bilancio è scritto a chiare lettere - la
possibilità di crescere e anche che vi siano maggiori investimenti
necessari per lo sviluppo economico e per far crescere l'economia,
un'economia che è costruita da tantissime migliaia di imprese nella
nostra Regione, che sono malgrado tutto il pilastro portante
dell'economia valdostana, imprese per la maggior parte piccole,
piccoli imprenditori che hanno fatto sacrifici, che hanno lavorato,
che sono stati anche aiutati - come diceva prima il Consigliere
Bortot - e credo sia giusto che chi si impegna possa essere aiutato
come imprenditore. Vogliamo però una Valle d'Aosta dove si tenga
conto delle difficoltà, ma dove si dia la possibilità a chi vuole
esprimersi di potersi esprimere.
Qui voglio dire quello che è stato fatto in questo bilancio,
cercherò di non dare troppi numeri, però voglio fare un intervento
dove si va a far capire di massima quello che è stato fatto. Voglio
ricordare la sicurezza sociale, i 305 milioni di euro che vengono
immessi nel bilancio, i trasferimenti all'USL, 245 milioni di euro,
quasi 500 mld delle vecchie lire, un aumento del Fondo per le
politiche sociali del 16%, e qui voglio ricordare quei soldi che
vengono stanziati puntualmente per sostenere gli invalidi civili, i
ciechi, i sordomuti, gli ex combattenti, sono destinati 23 milioni
di euro, questo non va dimenticato. Per le persone anziane, per i
disabili sono stati stanziati 19,3 milioni di euro, perché questa è
una cifra importante; per gli asili nido la legge regionale n.
11/2006, anche qui 3,3 milioni di euro.
Quando si fa un intervento sul bilancio non è così semplice, ma
ogni volta che sono intervenuto sul bilancio per sostenere il
Governo regionale... anzi in tutte le finanziarie e il bilancio di
questi anni da quando sono stato eletto ho sempre difeso tutti i
Governi regionali che erano lì, sempre con passione e con
battaglia, difendendo queste scelte, anche criticandone molte, ma
sono sempre stato a difendere la nostra maggioranza, ma ho
ricordato già in altre finanziarie che non è possibile pensare di
non fare delle scelte. Voglio anche ricordare che troppo spesso
capita di dimenticarsi tutti quegli investimenti del passato, tutte
quelle leggi che sono già state fatte e che vengono finanziate
puntualmente e che vanno a completare una serie di investimenti
necessari e che vanno ricordati. Voglio però ricordare soprattutto
e dire che è importante la somma messa a disposizione, perlomeno
con la situazione attuale credo che i 251 milioni di euro per lo
sviluppo economico siano una scelta giusta e vincente, una scelta
che potrebbe anche essere implementata, però bisogna anche tener
conto delle situazioni che abbiamo: non possiamo solo mettere somme
da una parte, togliendole dall'altra. Si parla sempre di equità,
allora va bene l'equità, bisogna però pensare anche allo sviluppo e
io penso che questo bilancio sia equo, ma tenga conto anche dello
sviluppo necessario per la nostra Regione. Nel settore dello
sviluppo economico sono stati stanziati 251 milioni di euro, pari
al 17% del bilancio, il 30% ovvero 77 milioni sono destinati agli
interventi in agricoltura - dopo parlerò di questo importante
settore -, il 24,4%, ossia 61 milioni, sono destinati al turismo,
il 15%, pari a 37,6 milioni, ai trasporti, il 13%, ossia 32,6
milioni, all'industria, artigianato e commercio, tutti settori che
indirettamente vanno a collegarsi anche al turismo, quindi settori
importanti, il 9,4% alla formazione professionale, ingenti somme
per la formazione, somme fondamentali per la crescita professionale
di tante persone nella nostra Valle, il 7,6 con 19 milioni ai
programmi comunitari. Non sono qui per fare l'elenco della spesa,
però volevo far capire la ripartizione di questi fondi, ma
soprattutto far capire questa cifra di 251 milioni di euro, quasi
500 mld delle vecchie lire, per lo sviluppo economico della nostra
amata Valle d'Aosta.
Voglio continuare ricordando quel settore di cui parlavo prima,
cioè l'agricoltura come settore importante per la nostra Regione,
in quanto fa parte della nostra tradizione, della nostra storia.
Dobbiamo lavorare come abbiamo fatto in questi anni, sostenendo
tale settore, per conservare meglio ancora una volta il nostro
territorio, ma per tenere al centro l'uomo, che in questo caso è
sul territorio. Dobbiamo quindi sostenere tale economia perché il
Valdostano deve anche poter rimanere in quei territori difficili,
perché solo così possiamo difendere le nostre radici e le nostre
origini e i nostri valori; dunque per far sì che si potenzi anche
indirettamente l'economia turistica è necessario e per questo
condividiamo anche gli investimenti in agricoltura, ci deve essere
sempre una proporzione e credo che il futuro si giochi sul binomio
turismo-agricoltura, vedi la legge che ha presentato l'Assessore
Isabellon: la legge sull'agriturismo, una legge che dà la
possibilità agli agricoltori di diventare anche piccoli
imprenditori, di poter creare una simbiosi importante fra il
turismo e l'agricoltura. Ovviamente tornando all'agricoltura, non
voglio qui criticare il Consigliere Bortot, che vede forse un
turismo da una parte... anche giusto... però caro amico Bortot,
devo dire che senza sviluppo non c'è crescita, che siamo obbligati
a fare delle scelte se vogliamo tenere l'uomo in montagna, quindi
sulle strade poderali andiamoci piano ogni tanto, non facciamo
delle crociate contro una strada che magari diventano la
risoluzione di tutti i problemi, perché forse anche tante strade
sono necessarie per tenere l'uomo in montagna, tante scelte sono
necessarie, quindi anche noi non vogliamo un turismo distruttivo,
vogliamo un turismo di tradizione, vogliamo ricordare che per
mantenere l'agricoltura è necessario fare delle scelte, per
mantenere il territorio è necessario fare ancora altre scelte,
quindi vediamo bene questa integrazione del turismo con
l'agricoltura. Voglio soprattutto ricordare alcuni punti di queste
risorse e i 52 milioni che vengono spesi negli investimenti, fra
questi i principali riguardano i contributi per gli investimenti
migliorativi aziendali nel settore agricolo per 5,8 milioni,
contributi per lo sviluppo e il miglioramento delle infrastrutture
rurali per 30,3 milioni, i contributi per gli interventi
migliorativi sui fabbricati rurali, aziendali ed alpeggio per euro
7,7. Indubbiamente questi investimenti sono necessari per rimettere
a posto i nostri alpeggi, per conservare il nostro territorio,
scelte discutibili, ma se oggi abbiamo una Valle d'Aosta con un
territorio ancora ben conservato e a dimensione d'uomo, un
territorio dove si possa ancora stare in montagna, un territorio
dove i nostri turisti possano ancora camminare sicuri, un
territorio dove sono stati fatti grandi investimenti, credo che
questa sia una scelta da difendere malgrado la possibilità e magari
anche idee diverse, però noi vogliamo dirlo che tali investimenti
vengono fatti, perché noi li difendiamo i nostri agricoltori per
essere molto chiari, perché sono una risorsa per la nostra
valle.
Voglio ricordare - mi dispiace che il Consigliere Sandri fa
delle battute strane ogni volta, vorrebbe essere al posto nostro,
ma purtroppo adesso è in minoranza, probabilmente è dispiaciuto di
quello .... - la legge regionale n. 21/2001 in materia di
allevamento zootecnico ed i relativi prodotti con uno stanziamento
di 10,9 milioni di euro, di cui 8,9 milioni di euro per contributi
per interventi correnti e 2 milioni di euro per contributi per
interventi di investimento e di sviluppo.
Per quanto riguarda altri argomenti, voglio andare avanti nel
mio intervento e, come vedete, "vado a braccio", mi sono preso
degli appunti, ma faccio un intervento "a braccio" seguendo la mia
passione e cercando di dire quello che penso, nel modo giusto,
senza esagerare magari... voglio ricordare soprattutto i grandi
investimenti fatti negli impianti a fune in questi anni,
investimenti che magari a volte vengono criticati, ma che sono
forse necessari e sono stati necessari per il rilancio economico e
turistico della nostra Regione. Non dimentichiamo le 1.000 persone
che lavorano negli impianti a fune. Gli impianti creano indotto per
il turismo, e qui voglio far capire il perché delle scelte di
investimento negli anni passati, investimenti un po' diminuiti in
questi anni, perché molti progetti sono andati a compimento, come
la riqualificazione di alcune località, ricordo gli investimenti
fatti nella zona di Valtournenche per la "Cime Bianche S.p.a.", per
riqualificare gli impianti in scadenza, gli impianti alla fine di
vita tecnica, importanti investimenti su Valtournenche,
fondamentali per la sopravvivenza del nostro Paese, investimenti
negli impianti degli ex Cretaz, che partono da Breuil Cervinia con
2 seggiovie nuove ad agganciamento automatico molto importanti, che
sono in fase di ultimazione, impianti fondamentali per sostenere
ancora questa economia, impianti che sono importanti per difendere
tutto. Lo dico qui, voglio farlo capire, mi piace poter intervenire
in Consiglio per dire cose che tante volte non vengono dette, sono
impianti che sono importanti per sostenere tutta l'economia
turistica della nostra valle, perché parliamo di strutture che
portano clientela, strutture sulle quali vivono alberghi, commerci,
bar, ristoranti, negozi, imprese che forniscono gli alimenti,
vivono tanti piccoli imprenditori che sono legati al mondo del
turismo. Con la situazione di questi giorni purtroppo abbiamo visto
che, se non parte il volano del turismo, l'economia non dico che si
fermi, ma rischia di andare al rallentatore, quindi auspichiamo che
le cose cambieranno in questi giorni. Sperando di fare una buona
stagione in questa Regione, ci siamo accorti del fatto che se il
turismo si ferma, si ferma l'economia di questa valle e, ricordando
gli impianti, non voglio esagerare, ma ritengo che questi
investimenti fatti negli anni, dove magari si dice tante volte che
si siano iniettate ingenti somme economiche, sono investimenti
forti, investimenti che sono stati necessari, che sono importanti e
che vanno ricordati ancora oggi per sostenere l'economia della
nostra valle. Andava quindi detto che andranno fatte scelte
strategiche nei prossimi anni e vedremo, credo che il futuro si
giochi con le grandi scelte, tenendo conto dell'ambiente, però
bisogna sempre trovare il giusto equilibrio fra lo sviluppo e
l'ambiente in cui viviamo.
Voglio ricordare gli investimenti strategici della nostra
Regione, la scelta politica di ampliare l'Aeroporto "Corrado Gex",
un aeroporto importante, un aeroporto che dovrà diventare un
aeroporto a vocazione più turistica, un aeroporto dove potranno
atterrare aerei un po' più grandi che potranno portare maggiori
turisti nella nostra Regione. Ben venga quindi la radioassistenza,
ben venga l'allungamento della pista, ovviamente queste cose vanno
dette; capisco che ad alcuni dia fastidio, perché non si può avere
tutto nella vita, bisogna fare delle scelte politiche e in tale
bilancio le scelte ci sono, si sceglie comunque questa strada:
quella di ampliare un aeroporto nei prossimi anni, per portare più
persone, per metterlo in sicurezza - la sicurezza è fondamentale ai
nostri giorni -, quindi indubbiamente tali investimenti sono
fondamentali e noi li difendiamo.
Per quanto riguarda alcune altre considerazioni che voglio
fare... e voglio ricordarlo, perché ripeto il turismo nella nostra
Valle sempre più, almeno politicamente, è sentito da questa
Assemblea, credo che negli ultimi anni si possa dire che ci sono
maggiori investimenti, un po' alla volta, anche se ce ne vorrebbero
di più, ho sempre detto in tutte le occasioni che ho avuto che è
necessario un po' alla volta aumentare gli investimenti, fare delle
grandi scelte per implementare la crescita economico-turistica
della nostra valle. Lo abbiamo detto in tante occasioni, ci
rendiamo conto che, quando si parla di un bilancio, bisogna tener
conto di tutti, perché deve essere un bilancio equo che tiene in
considerazione anche chi ha bisogno, che tiene in considerazione
tutte le energie che vi sono nella nostra Regione, quindi sì un
bilancio di sviluppo, come dicevo, vorremmo più fondi e dobbiamo
dirlo qui, che ho notato guardando il bilancio... e mi sembra - poi
avrà modo di replicare l'Assessore al turismo, Pastoret - di capire
che per la promozione, un settore che abbiamo sempre sostenuto, un
settore dove è necessario investire nuove risorse, abbiamo più
soldi a disposizione, sembra di vedere che ci sono rispetto agli
anni passati 500mila euro in più, 1 mld di vecchie lire in più per
quel che riguarda la promozione turistica e le scelte strategiche,
per far conoscere ancora di più la nostra Valle in Europa e nel
mondo, perché qui va detto, abbiamo un territorio bellissimo,
abbiamo fatto delle infrastrutture, stiamo crescendo
turisticamente, però per poter vendere il nostro prodotto dobbiamo
avere i soldi per farlo, quindi è necessario fare nuovi
investimenti e mettere nuovi fondi, come è stato fatto, con una
scelta vincente, per la promozione della Valle d'Aosta. Promuovere
la Valle d'Aosta vuol dire portare un beneficio indiretto a
tantissime categorie, ma soprattutto alle persone che vivono nella
nostra Regione, che sono indirettamente "agganciate" al mondo del
turismo. Più promozione vuol dire più turisti in Valle d'Aosta e
più ricchezza per la Valle d'Aosta, quindi ben venga questa scelta
di andare ad implementare la promozione, perché mi sembra una
scelta vincente. Volevo ricordarlo perché troppo spesso si dice che
mancano i soldi per la promozione, mentre poi, quando si va a
vedere, i fondi ci sono. L'importante è fare le scelte strategiche,
necessarie, per usarle nel modo migliore e negli ultimi anni mi
sembra che certe scelte siano state fatte e l'aumentare questi
fondi è una scelta vincente.
Voglio ricordare 9,4 milioni di euro che sono destinati alle
attività turistico-ricettive e commerciali, per poter finanziare la
legge n. 19/2001, che va a dare i contributi alle imprese
commerciali e alberghiere, quindi ovviamente questo era un aspetto
importante per la crescita turistica, era importante poter accedere
a dei finanziamenti per migliorare le strutture e costruire delle
strutture migliori e più belle, anche perché sappiamo bene che nei
prossimi anni la sfida si giocherà sulla qualità del nostro
turismo. Sono necessari grandi investimenti per riqualificare
quelle strutture, per vincere la concorrenza esistente, cari amici,
perché la concorrenza esiste anche se siamo in Valle d'Aosta, anche
se abbiamo risorse disponibili. Esiste nel vicino Piemonte con gli
investimenti fatti, sono stati costruiti nuovi impianti a fune,
tanti nuovi alberghi - e sono contento per loro - e noi dobbiamo
tener conto che con le nuove strutture che nascono la concorrenza
aumenta. La vicina Svizzera tutti i giorni porta avanti progetti
molto ambiziosi, progetti importanti e di rilancio, quindi non
dobbiamo dimenticarci che la sfida è legata alla tecnologia e al
futuro, ma anche alla concorrenza, non dobbiamo dimenticarci che
vicino a noi ci sono grandi gruppi che investono e fanno
concorrenza anche alla Valle d'Aosta. Non vogliamo una Valle
d'Aosta delle multinazionali, ma vogliamo una Valle d'Aosta delle
piccole imprese, una Regione dove i piccoli imprenditori valdostani
possano ancora esprimersi, tenendo conto del cambiamento,
dell'evoluzione delle cose, perché l'economia va avanti. Non
vogliamo quindi metterci "fuori dalle cose", ma vogliamo essere
protagonisti della nostra economia, essendo nati qui, quindi è
giusto che anche chi è nato qui faccia la battaglia per difendere
la propria Regione e la propria terra.
Voglio ricordare la legge regionale n. 45/1986 con gli
interventi, qui abbiamo 4 milioni di euro per la realizzazione di
infrastrutture ricreativo-sportive con circa quasi 8 mld delle
vecchie lire: mi piace parlare ancora in lire per far capire
l'impatto della manovra finanziaria di bilancio, tante volte quando
si parla in euro sembra sempre di parlare di "noccioline", però
tante volte con l'euro non ci si rende conto, ma si parla di cifre
molto alte, quindi scusatemi se ogni tanto faccio questa traduzione
in lire, mi viene naturale per far capire il peso della
manovra.
Formazione professionale: qui dobbiamo ricordare anche i fondi
per la formazione professionale turistica, meglio conosciuta come
scuola alberghiera o, meglio, l'Istituto professionale regionale
alberghiero IPRA, un istituto importante per la formazione, una
scuola alberghiera che ci è invidiata da tutti, una scuola
alberghiera di eccellenza che è stata costruita in questa Regione,
una scuola alberghiera importante anche per i fondi soprattutto
immessi in questo.
Voglio ricordare l'ultima legge che è stata fatta sui rifugi:
legge regionale n. 4/2004, "Interventi per lo sviluppo alpinistico
escursionistico e disciplina della professione di gestore di
rifugio alpino", con dei fondi per 2,6 milioni di euro, 5 mld di
vecchie lire, quasi tutti destinati per interventi, arredi e
attrezzature relative ai rifugi. Crediamo che questa scelta di dare
la possibilità di costruire dei rifugi e di riqualificarli sia
importante perché legata alla montagna e a permettere a persone
della nostra Regione di restare qui a lavorare, a difendere la
propria economia e a valorizzare nel modo giusto il proprio
territorio. Siamo quindi obbligati a difendere le nostre scelte, ma
siamo convinti di difenderle con la coscienza a posto, poi ognuno
ha le sue responsabilità in politica e nella vita e noi siamo qui
per prendercele. Personalmente sono qui per prendermele negli anni
in cui sono stato qui, ma difendo anche delle scelte del passato,
perché hanno portato al bilancio che abbiamo qui oggi.
Per quanto riguarda le attività produttive, è necessario
ricordare altri investimenti ancora, perché legge regionale n.
84/1993, una legge vecchia... cioè vecchia per modo di dire, ma non
è una legge che abbiamo fatto noi sugli interventi regionali a
favore della ricerca e dello sviluppo... dove è in bilancio uno
stanziamento di 6,1 milioni di euro, destinati quasi interamente a
contributi per la ricerca e lo sviluppo nel settore industriale.
Un'industria che purtroppo stenta a decollare e che è in
difficoltà, un'industria che sta passando un momento molto
difficile e soprattutto la bassa Valle sta passando un momento non
facile della propria economia. Va bene quindi sostenere gli
investimenti e siamo d'accordo, però dobbiamo anche trovare nuove
strategie di sviluppo per la bassa Valle, perché la bassa Valle è
in un momento difficile. Ben venga l'ultimazione del Forte di Bard,
che, se utilizzato bene a scopo turistico, potrà portare
dell'indotto anche in bassa Valle, quindi ben vengano le scelte in
questa direzione.
Voglio ricordare la legge regionale n. 6/2003, "Interventi
regionali per lo sviluppo delle imprese industriali e artigiane",
anche qui si parla di 9,6 milioni di euro destinati al sostegno di
investimenti produttivi, per 5,1 destinati alle imprese artigiane.
Noi gli artigiani li difendiamo, noi crediamo che sia necessario
sostenere anche i nostri artigiani in Valle d'Aosta, che sono
importanti; i nostri artigiani lavorano qui nella nostra Regione,
quindi bisogna ricordarsi che portano un grosso aiuto all'economia
regionale ed ho voluto dirlo, per sottolineare la continuità in
questi ultimi anni di tali ingenti somme che sono state messe a
disposizione di categorie importanti di persone. Ricordare il
passato serve per crescere nel futuro, ricordando anche gli sbagli,
ma ricordando anche le cose buone fatte.
Ricordo ancora gli interventi regionali per la promozione - mi
sembrava che il Consigliere Venturella avesse ricordato l'energia
pulita - dell'uso razionale dell'energia ai sensi della legge
regionale n. 3/2006, sono finanziati per 3,2 milioni di euro,
destinati a spese di investimento per 2,5 milioni, finalizzati a
concedere i contributi per l'installazione di impianti
dimostrativi, 1,5 milioni di euro circa, e per l'uso razionale
dell'energia nel settore dell'edilizia residenziale con 1 milione
di euro. Qui diventa difficile dire se sono tanti o pochi, prima di
sembrava di capire dai colleghi che, secondo loro, hanno poche
risorse, forse in effetti andrebbero implementati, ma siamo qui per
discutere di quello, però non sono pochi soldi, parliamo già di
parecchi miliardi di lire, che poi vadano implementati può anche
darsi, perché il fatto di andare a riqualificare queste situazioni
è importante. Voglio ricordare il discorso dell'energia generale,
che tante volte si tende a criticare, si fa della demagogia
sull'energia, però anche noi crediamo nell'energia pulita e qui è
giusto fare delle scelte vincenti, sempre più esiste
l'inquinamento. Non vogliamo dimenticarcene, colleghi del gruppo
"Arcobaleno", perché anche da parte nostra negli ultimi anni una
certa attenzione verso la qualità dell'ambiente c'è sempre stata.
Siamo tutti per un Paese dove l'ambiente sia tutelato, soprattutto
visto che l'ambiente è il nostro patrimonio principale, perché
quando "vendiamo" la Valle d'Aosta, "vendiamo" il nostro ambiente
ai nostri turisti e poi perché ci viviamo noi e ci teniamo alla
nostra salute. Non credo quindi che nessuno abbia fatto delle
scelte folli, o delle scelte fuori dai tempi, o delle scelte che
non vadano nella direzione... tenendo conto dell'uomo sul
territorio, perché se fare le scelte che dite voi vuol dire che i
Valdostani devono andare via dalle vallate, non possono più
produrre in montagna, a questo punto no, non siamo d'accordo.
Chiediamo che i Valdostani possano restare in montagna a lavorare,
possano costruire in montagna, nel modo giusto ovviamente e siamo
d'accordo che lo sviluppo economico debba tener conto di alcuni
fattori, questo sì.
Voglio ricordare l'attenzione posta da questa Giunta
all'Università della Valle d'Aosta, con la legge regionale n.
25/2001, oggi nel bilancio vediamo 8,8 milioni di euro, di cui 6,9
milioni destinati al finanziamento di parte corrente e 1,9 milioni
di euro per gli investimenti, quindi è importante il potenziamento
della nostra Università. Credo vi sia una certa attenzione in tale
direzione, voglio sottolineare l'importanza anche di questa scelta,
ho voluto ricordarla perlomeno.
Cercherò di non dilungarmi oltre, per non diventare monotono, ma
ho voluto dire alcune cose importanti e voglio ricordare altre cose
prima di terminare il mio intervento. Ricordo alcuni contributi:
quelli ai gruppi corali, alle bande musicali della nostra Valle,
150mila euro, legge regionale n. 96/1993, sempre sulla stessa legge
vedo che sono stati stanziati 150mila euro per contributi
all'organizzazione per manifestazioni di rilievo culturale,
scientifico ed artistico, anche queste credo siano scelte
importanti che troppo spesso vengono dimenticate, cestinate,
qualcuno forse non vuol farlo sapere, ma noi siamo qui anche per
farlo sapere. Già nella finanziaria degli anni passati ho voluto
ricordare la legge regionale n. 10/1990, i contributi alla
costruzione del manto di coperture in lose di pietra: anche qui
ogni anno tutti si dimenticano, ma la Regione sta ancora mettendo
4,9 milioni di euro per far sì che si possa avere questo
contributo. In Valle d'Aosta è importante riqualificare le
abitazioni, costruirle con certi criteri... quindi anche tali
contributi andavano ricordati, perché troppo spesso si tende a
criticare e a non ricordare, allora mi premeva dirlo.
Voglio ricordare un'altra legge che potrà creare un po' di
dibattito e che ha creato un po' di dibattito in questo Consiglio,
ho voluto fare alcuni interventi su settori di cui volevo parlare
oggi, senza dettagliare ogni tipo di Assessorato, consentitemi, non
sono Assessore regionale e l'Assessore lo ha già fatto meglio di
me, ho solo cercato di fare un discorso più politico e voglio
ricordare la legge regionale n. 21/2004: la legge sulle grandi
opere, una legge che quest'anno perlomeno ha più fondi a
disposizione, 6 mld di vecchie lire. Voglio cercare di spiegare
agli amici del gruppo "CdL", che hanno sempre sostenuto la
battaglia per le grandi opere... li chiamo "amici", perché non li
considero così pericolosi come altri in questo Consiglio, mi
sembrano persone valide e moderate, ogni tanto eccedono anche loro,
ma alla fine non credo che a parlare di "Forza Italia" ci si debba
spaventare così come qualcuno si spaventa ogni tanto, io non ho
paura perlomeno... ognuno fa la sua politica in questa Regione ed è
legittimo che sia così. Tornando alla legge sulle grandi opere,
volevo ricordare la risoluzione fatta nel 2003 che gli amici di
"Forza Italia" presentarono insieme a noi per porre l'attenzione
insieme a tutti gli altri amici della maggioranza che hanno
sostenuto la risoluzione di allora, volevo ricordare i fondi
immessi in questa legge e non che si faccia demagogia ogni volta:
quando facciamo tali opere, dove sono i soldi, non bastano, i
soliti discorsi... con 3 milioni cosa fai? Fai progetti! Molto
semplice, si fanno i progetti con questi soldi per le opere
fondamentali per la nostra Valle e qui si fanno i progetti, gli
studi di fattibilità prima e si dovranno portare a compimento un
po' alla volta; quindi, finiti i progetti definitivi, quando il
piano passerà in Consiglio per la scelta strategica sulle opere da
finanziare, andremo a implementare questo fondo e faremo un
programma di investimenti. Nessuno si è dimenticato delle grandi
opere, queste sono ancora attuali, nel senso che sono fondamentali
per la circolazione, per lo sviluppo, per diminuire l'inquinamento
nei Paesi, per aumentare la sicurezza nelle nostre comunità. Queste
opere sono necessarie per essere all'avanguardia in Europa, per
presentare delle località turistiche che siano a dimensione di uomo
e che siano soprattutto meno inquinate e più sicure.
Voglio solo terminare dicendo che condivido le scelte
strategiche e politiche di questo bilancio, che senza dubbio nella
vita si possono sempre fare delle cose migliori, ma credo che vi
sia la buona fede, la capacità di aver costruito un bilancio di
buon senso, un bilancio che in un momento di difficoltà ha saputo
tener conto di tutti quelli che vivono nella nostra Regione, quindi
un bilancio equo, ma un bilancio per lo sviluppo economico.
Presidente
- La parola al Consigliere Sandri.
Sandri (GV-DS-PSE)
- Non vedo l'Assessore competente in
materia, ecco ha tirato su la testa, perché la prima osservazione è
proprio per lui. La finanziaria e il bilancio della Regione
autonoma Valle d'Aosta-Vallée d'Aoste, questa denominazione che è
stata voluta dal Presidente della Regione quando era Deputato e che
è stata messa nella Costituzione, ma di cui spesso non ci si
ricorda, sono gli strumenti essenziali del governo che il Consiglio
Valle esercita sulla società valdostana. Non è quindi, Assessore,
un fattore esogeno la società valdostana, ma è l'oggetto stesso
della nostra azione politica. Occorre quindi analizzare a fondo il
quadro socio-economico della Valle d'Aosta senza farsi sconti e
devo dire che, da questo punto di vista, le sue 2 paginette in
francese mi sono rivelate leggerine. Cercherò di abbozzare
un'analisi di tipo tradizionale, secondo i canoni della politica,
quella a cui siamo abituati, per poi affrontare in un secondo
momento un nuovo modo di fare l'analisi della società attraverso lo
studio non solo dei fattori economici, perché dovrebbe essere
così... che il benessere di una società e di una popolazione, di
tanti individui messi insieme non può essere misurato solo con il
PIL o con i tassi di disoccupazione, ma con gli indici di benessere
sociale, come la mortalità per suicidio, il tasso di divorzio o di
abbandoni scolastici, l'alcolismo.
Tornando agli elementi tradizionali, il primo elemento da
evidenziare è che da quasi un decennio la crescita economica
valdostana è a dir poco trascurabile, anzi la nostra economia
possiamo dire che sta arretrando. In euro 2006 il PIL della Regione
Valle d'Aosta-Vallée d'Aoste è sceso - ripeto: sceso - da 3,4 mld
di euro del 1995 a meno di 3 mld nel 2004, a parità di moneta;
perciò significa che la nostra posizione in Italia, in Europa e nel
mondo sta rapidamente arretrando, perché non solo gli altri non
sono fermi, ma vanno avanti. Ci sono Paesi come la Cina e l'India
che rappresentano 1/3 della popolazione mondiale che viaggiano a 2
cifre, Paesi ad economia matura, perché sembra che in Valle
d'Aosta, quando si dice economia matura, è per dire che non ci può
più essere sviluppo... dico Paesi ad economia matura come gli Stati
Uniti, la Gran Bretagna, la Finlandia e molti Paesi del nord Europa
viaggiano oltre il 3% ininterrottamente di sviluppo del PIL
all'anno da 10 anni. Tornando più vicini a noi, alle Province
dell'Emilia, della Puglia o del Friuli, sono costantemente sopra il
2% nell'ultimo decennio, ciò si traduce in lavoro, elemento
essenziale per il benessere di una popolazione, è un punto di
riferimento importante, ebbene qui i dati sono ancora peggiori se
possibile. Nell'ultimo anno, dal secondo trimestre 2005 al secondo
trimestre 2006 - dati de "Il Sole 24Ore" - l'unica Regione d'Italia
in cui il tasso di occupazione per le persone dai 15 ai 64 anni è
diminuito è la Valle d'Aosta (da 67,5 a 66,6); tanto per capirci,
chi era più avanti di noi come l'Emilia è andata avanti dal 68,7 al
69,9, non vi dico del Trentino Alto Adige, altrimenti sarebbe
esagerato, e chi era dietro come la Calabria, è passato dal 44,1 al
45,3, una sola Regione ha visto la riduzione dell'occupazione.
Dobbiamo allora farci un'analisi delle cause, guardare in faccia la
realtà sommariamente per quanto delineata porta a questo concetto.
Sulle cause credo ci si possa confrontare, al di là delle
dichiarazioni politico-teoriche che ho sentito stamani e ad inizio
pomeriggio, che non possono che trovarci in posizione
differenziate, ma credo che, quando si affrontano i problemi nel
concreto, ci si possa confrontare con più serietà.
La nostra analisi, e che è già stata in parte illustrata stamani
dal collega Fiou, è la riduzione della nostra competitività. Perché
siamo diventati meno competitivi in tutti questi anni? Perché c'è
stata una carenza delle infrastrutture, una carenza
dell'amministrazione pubblica, una carenza della scuola e
dell'istruzione e soprattutto un fallimento di un modello di
sviluppo, fallimento totale dal punto di vista storico che ha avuto
dei momenti positivi, ma che non è riuscito poi a trasformarsi in
un progetto valido di lungo periodo. Mi permetterete di fare
un'analisi più dettagliata di queste infrastrutture per permettere
a voi di contestarle nel caso non le condividiate. Diciamo che le
infrastrutture essenziali sono vetuste o insufficienti. La
ferrovia, vera e propria colonna vertebrale di qualunque Paese o
Regione d'Europa che voglia svilupparsi, ricalca quella del
XIX
o
secolo; oggi in un continente in cui Parigi e
Londra, solo 20 anni fa separate da 6 ore di viaggio, distano 2 ore
e mezza... cioè la media dei collegamenti reali fra Aosta e Torino
di 20 anni fa e di oggi. La nostra Valle si è allontanata da tutto
e da tutti. In questi anni in Francia, dove il sistema ferroviario
funziona meglio che da noi, si va da Parigi a Marsiglia in 3 ore,
il che vuol dire che la Francia è diventato un Paese stretto, con
grandi facilità di comunicazione e questo ha portato sviluppo, ha
valorizzato il valore delle case in Provenza, perché oggi il sabato
e la domenica gli Inglesi prendono il treno e se ne vanno in
Provenza nella loro casa. Noi invece ci siamo allontanati da quello
che è stato mitizzato come il "carrefour de l'Europe", perché nei
fatti siamo diventati un'isola lontana dispersa nei margini
dell'Europa e forse anche del mondo. Da questo punto di vista, ci
siamo beati, e non so se in buona o cattiva fede, per anni di
progetti che avrebbero dovuto legarci all'Europa, rendere tutti
questi collegamenti più forti: parlo ad esempio
dell'Aosta/Martigny, che sarebbe davvero una grande porta per
l'Europa, pensate che Zurigo diventerebbe raggiungibile nello
stesso tempo che Milano. Ebbene, pur essendo ormai 17 anni che si
dichiara la volontà di fare l'Aosta/Martigny, in tutti questi anni
non ci si è preoccupati più di tanto di fare quello che è il passo
prodromico per l'Aosta/Martigny, cioè consentire l'accesso alla
rete nazionale, da Aosta a Chivasso. Non sto ponendo colpe per
qualcuno o qualcun altro, sto dicendo qual è la realtà di cui tutti
siamo responsabili. A fronte di queste importanti difficoltà, ci
siamo lanciati in un altro settore: quello dei grandi investimenti
stradali, che però non hanno dato i risultati sperati in termini di
sviluppo sia per i costi, e volevo citare subito un caro amico,
Enrico Martial, che nel 1996 sulla "Table ronde", diceva che uno
dei problemi per fare una "cerniera" fra Vallese, Haute Savoie e la
Valle d'Aosta è riuscire a limitare i costi troppo elevati dei
trafori per gli abitanti frontalieri e ancora oggi siamo qui a fare
interpellanze e interrogazioni su tale problema dei costi. Quella
del Gran San Bernardo è a livelli di "gioielleria", perché una
galleria di 5 km... che si arriva a 30 euro! Questa questione della
strada non ha avuto grande sviluppo, perché i problemi di
inquinamento e la realtà politica che c'è dall'altra parte -
Svizzera e Francia - hanno deciso che tale corridoio non deve
essere un corridoio particolarmente importante, per cui noi abbiamo
costruito l'autostrada, ma dall'altra parte non hanno costruito
nulla. Noi investiremo ancora, per la contentezza del nostro
Assessore Consigliere di zona della Coumba Freida... il passante di
Saint-Oyen, faremo la galleria di servizio del Gran San Bernardo,
ma dall'altra parte le strutture in Svizzera saranno sempre uguali.
È evidente che c'è stata poca capacità di "leggere" la politica, ma
anche una poca capacità di leggere il futuro, risultato finale che
però rientra nelle nostre tasche è che la "RAV", di cui siamo soci
a circa la metà, è la concessionaria autostradale più indebitata
d'Italia, ma non solo, quella i cui proventi riescono ad
intervenire meno per la copertura del debito. Se il futuro,
soprattutto sulle medie e lunghe distanze, non è attraverso la
strada, ma è attraverso la ferrovia, allora occorre batterci in
fretta per la realizzazione dell'Aosta/Torino a livello europeo, il
che significa il più possibile a doppio binario laddove non ci sono
grossi impatti sul territorio ed elettrificata.
Le infrastrutture, dicevamo, sono vetuste, ma non solo quelle in
muratura, anche quelle nuove, non tradizionali; per essere
competitivi oggi occorre mettere a disposizione delle imprese e dei
cittadini le infrastrutture informatiche come l'"ADSL", disponibile
in soli 20 Comuni valdostani su 74, il "Wi-Fi", la rete senza fili,
straordinario mezzo di comunicazione soprattutto in un territorio
orografico complesso come il nostro, che non c'è in alcun Comune
della Valle d'Aosta! Soprattutto l'Amministrazione regionale, salvo
rincorrere le nostre interpellanze, finora non ha fatto molto in
materia, così come non c'è stata alcuna capacità di sviluppare
sistema a nostro livello, ma anche a riduzione di costi con i
programmi "open source", cioè quelli per cui non devi pagare i
diritti alle multinazionali, come hanno fatto altre Regioni
italiane con importanti riduzione di costi nella gestione e così
come fanno tante imprese private perché loro alla fine del mese i
conti li sanno fare. Ciò consentirebbe un drastico taglio dei costi
per l'amministrazione centrale, per quelle periferiche, per gli
enti locali, per le imprese, per i cittadini. È quindi un
procedimento positivo per tutti, nonché un segnale di libertà dei
potentati economici, dato del tutto indispensabile perché è su
questo terreno, quello dei rapporti con le grandi multinazionali
molto di più che non in passato quando era problema della presenza
militare, che si valuta la libertà e l'indipendenza di un popolo;
da questo punto di vista, certo non siamo molto liberi.
La scarsa propensione alla programmazione poi e più in generale
il non guardare al di là dello stretto presente e del "proprio
naso" è evidenziato da una situazione che si è costruita nel tempo,
ma che ha raggiunto un dato estremamente preoccupante: la
frammentazione incredibile dell'Amministrazione regionale
sparpagliata in oltre 30 sedi, con costi di gestione, sovraccosti
di comunicazione e di collegamento pesantissimi sia per chi ci
lavora, sia per i cittadini che lo utilizzano. È urgente progettare
nel breve periodo nella città di Aosta un nuovo palazzo regionale
che unifichi gran parte delle strutture in un unico edifico
strettamente collegato con l'area ferroviaria e con le
comunicazioni per consentire il massimo accesso rapido di tutta la
Valle e anche qui aumentare l'efficienza e ridurre i costi.
A proposito di infrastrutture, non possiamo non renderci conto
che le scuole superiori della città di Aosta, in particolare
l'ISIP, il "Manzetti", la succursale dello Scientifico, una parte
dell'Istituto magistrale presentano gravi o gravissime carenze
strutturali: pavimenti che si muovono, soffitti che sono distrutti,
situazione impiantistica deteriorata e questo non è solo grave in
assoluto, perché significa un aspetto negativo, ma anche dal punto
di vista didattico, perché, come ha dimostrato la Finlandia e più
vicino a noi la Provincia autonoma di Trento, uno studente entra in
una scuola fatiscente e non può che pensare che allo Stato, alla
Regione della scuola non gliene frega niente, allora non si capisce
perché gliene deve fregare qualcosa a lui. L'immagine della scuola
è il primo segnale che noi ci teniamo a quella scuola. Andate a
vedere le strutture che vi ho detto e ve ne renderete conto. Lo
stesso discorso vale per l'Università: come si fa a pensare che vi
sia la convinzione in questa Regione dell'importanza del ruolo
trainante di tale istituzione di fronte alla frammentazione delle
sedi, alla precarietà delle sedi: un anno vanno allo spazio
"Cogne", l'anno dopo vanno a Quart in capannoni appena rifatti,
quando di fronte a questa situazione avremmo invece delle necessità
impellenti di dare prospettive reali al collegio universitario,
alla biblioteca, al centro ricerche, alle aule polifunzionali?
Questa è una riflessione molto importante, perché l'Università è -
leggo da "Il Sole 24Ore" -:
"un catalizzatore di eccellenze e di
sviluppo ed è stato uno dei motori che ha permesso i risultati
nelle Province di Trento e Bolzano"
. Qui bisogna solo imparare
a copiare e invece cosa ci troviamo? Ci troviamo che, di fronte
all'Università, la risposta è:
"sì, ma la Caserma
"Testafochi"..."
. Guardiamo allora la questione della Caserma
"Testafochi", che mi dispiace per il Capogruppo dell'"UV" non
rientra nelle competenze dell'articolo 5 o 6 dello Statuto, perché
non è un edificio militare dismesso dalla difesa, quindi non fa
parte di quegli immobili che potrebbero passare al demanio della
Regione. Evidentemente è stato usato questo obiettivo fuori dalla
Valle d'Aosta, per cui "Roma ladrona che non ci dà la Caserma
"Testafochi"" per scaricare su Roma la responsabilità di una
situazione critica per mancanza di scelte. Sembra quasi che
l'Università in Valle d'Aosta sia stata realizzata...
(interruzione del Presidente della Regione, fuori
microfono)
... una breve interruzione per dire, Presidente, che se il
Governo è "royal", dice che le cose si possono fare in 2 giorni, in
15 giorni o non si fanno mai. Quando ci si rende conto che una
storia non funziona come quella della "Testafochi", evidentemente
c'è qualcosa che non funziona; allora la vostra tesi, se fosse
giusta... sarebbe riuscita in tutti questi anni a trovare una
soluzione, se non la trovate, fatevi delle domande e datevi delle
risposte. Sembra quasi che l'Università in Valle d'Aosta sia stata
realizzata contro voglia, Signor Presidente, una struttura da
controllare rigidamente e non da espandere per paura che questo
travolga lo "status quo". "Mettetevi il cuore in pace", da tale
punto di vista, credo si possa già fare un annuncio in quest'aula:
l'Università di per sé è un'istituzione non confinabile, non può
essere ridotta a una realtà poco più che virtuale, parafrasando un
detto milanese l'Università
"la ga na forsa de leun e
la ga paura de nisun
", che tradotto in italiano vuol
dire che l'Università ha la forza di un leone e non ha paura di
nessuno. Questo è fondamentale per sapere che saranno proprio gli
studenti liberi di studiare, quelli che verranno da altri Paesi,
borsisti di "Erasmus", professori... che saranno i numeri e le idee
che daranno sviluppo a tale istituzione e la renderanno uno dei
fattori trainanti della nostra Valle. Questa è una sicurezza che
abbiamo tutti e di cui già abbiamo una testimonianza, credo che non
possiamo che fare i nostri complimenti al personale docente e agli
studenti che la frequentano, perché stanno rendendo un grande
servizio alla nostra Regione con grande difficoltà, perché sulle
150 ore l'Amministrazione regionale è in una posizione di non
consentire appieno la frequenza di questi studi.
L'Ospedale regionale o, meglio, i 3 Ospedali regionali sono un
peso non più sopportabile per le nostre finanze, oltre che per la
nostra salute. I sovraccosti della frammentazione e della vetustà
delle strutture, con percorsi incredibili di centinaia e centinaia
di metri, rispetto agli obiettivi di economicità e di percorsi
ormai sotto i 100 metri nelle strutture più moderne; non solo, ma
anche la mancanza di rispetto verso gli utenti di queste strutture,
che non per colpa loro, ma solo per l'età e per la sovrapposizione
stratificata di interventi successivi negli ultimi 40 anni, che va
a danno non solo degli utenti, ma anche dei lavoratori... i
sovraccosti di queste strutture rappresentano circa il 30% dei
costi annuali della gestione ordinaria, con un calcolo
assolutamente prudenziale. Il che significa che ogni anno
sprechiamo 50 milioni di euro per la scarsa efficienza del sistema
ospedaliero, il che vuol dire che ogni 3 anni "buttiamo dalla
finestra" le risorse per realizzare una struttura nuova. Visto che
stiamo andando avanti da 9 anni in tale "balletto", sono già 3 gli
ospedali nuovi che abbiamo distrutto in questo modo; quanti ancora
ne dovremo "buttare dalla finestra" per dare l'unica risposta
realizzabile, cioè un ospedale nuovo in un'area libera adiacente al
nodo stradale di Aosta est e all'aeroporto regionale?
Il secondo punto che riteniamo fondamentale per capire la scarsa
competitività della nostra Regione è l'amministrazione pubblica.
L'amministrazione pubblica ha una scarsa efficienza e una
complessità che appesantisce sé stessa e tutta la società; la
mancanza più grave è il non controllo delle spese, è l'assenza di
verifica dei risultati degli investimenti fatti e questo lo
dimostra la staticità del bilancio: quello che è stato deciso non
si tocca mai! Se è sbagliato, si può anche tornare indietro, solo
gli imbecilli non cambiano mai; certo, ci deve essere una
spiegazione che qualcosa non funziona e noi invece abbiamo che non
bisogna controllare le spese, dove buttiamo i soldi, ma soprattutto
non verificare gli investimenti. Oltre alla già citata carenza
strutturale del Palazzo regionale che costa più di un milione
all'anno di affitti, vi sono alcune criticità che occorre
evidenziare: in primo luogo la disorganizzazione della gestione, la
Regione possiede un organico di tutto rispetto, ma utilizza in modo
spropositato consulenti di tutti i tipi e di tutti i generi, con
costi esorbitanti per il bilancio e la mortificazione del personale
dipendente. Questa Regione vende i libri nei musei e dà in gestione
a un'associazione privata, fuori di qualunque controllo
istituzionale le assunzioni e le gestioni del Forte di Bard. Il
"Palaindoor" viene dato in gestione provvisoria non si sa bene da
chi, non si sa bene a chi, non si sa bene con quali costi e non si
sa bene con quali incassi.
La scuola è pubblica ma, per mantenere alcune aree di gestione
sempre fuori dal controllo istituzionale, si lascia una grande
confusione sulla formazione professionale con l'individuazione sì
di percorsi integrati, peraltro proposti da soggetti privati, ma
che non prevede in alcun caso, unico caso in Italia, il
coinvolgimento della scuola pubblica; nell'istruzione professionale
dove abbiamo competenza legislativa primaria, con la costituzione
di aree fuori controllo, come la Fondazione per la formazione
turistica di Châtillon.
Spese fuori controllo ovviamente anche nella sanità, per la
quale si dice sempre che si mettono tanti soldi, certo questo è un
dato positivo se andassero alle cure, ma non se si sprecano e io
voglio vedere la qualità della spesa. Lo abbiamo già detto nelle
scorse settimane, la gestione della sanità valdostana è di fatto in
mano al fantomatico Collegio dei primari, che dettano legge
all'Assessore, all'Assessorato e all'USL, con il fine non certo di
valorizzare il cittadino, ma di valorizzare la propria fama,
l'enfatizzazione delle proprie attività sanitarie - qui "ci si
riempie la bocca" della cosiddetta "eccellenza" -, l'attenta tutela
dei ritorni economici personali, il cittadino è tutto meno che al
centro della sanità valdostana e cos'è che lo conferma? Le liste di
attesa, ormai incontrollate, specie nella diagnostica per immagini,
il lesinare le risorse nella sanità territoriale, con strutture
consultoriali fatiscenti ed insufficienti e il già ricordato "buco
nero" dei costi delle strutture ospedaliere.
Sempre a livello di amministrazione pubblica o di gestione di
strutture pubbliche, c'è una scarsa capacità espansiva, di
sviluppo. La "CVA", piena di soldi, 300 milioni di euro nelle sue
casse, è incapace di una vera politica industriale, che
significherebbe alleanze, espansioni per acquisizione,
collaborazione transfrontaliera, purtroppo però abbiamo visto in
questa finanziaria proposte veramente di bassissimo livello. Lì ci
dovrebbero essere dei "manager", non dei "trombati" dalla politica,
perché occorre ripetere che, dato che gli altri vanno avanti, noi
non facendo nulla non solo restiamo indietro, ma sprechiamo pian
piano tutto il grande patrimonio di partenza e ricadiamo in
un'ottica rinunciataria, confinata e dalle scarse prospettive.
Eppure possibilità ce ne sarebbero, dalla "AEM Torino", i suoi
impianti nelle Valli Orco e Soana, se qualcuno capisce, agli amici
vallesani i cui Comuni possiedono importanti aziende elettriche ed
altre torneranno in loro gestione dopo la scadenza di lunghe
concessioni. Qui mi si permetta di nuovo un'altra citazione, sempre
da Enrico Martial del 1996, perché, quando si parla di alleanze
transfrontaliere, ogni tanto qui dentro ci si bea: abbiamo fatto il
collegamento con il Jura, la città di Bruxelles, Vietnam, il Togo,
il Dubai... ma per il "Pays de la Vallée d'Aoste" e del "Mont
Blanc", cioè il collegamento con i nostri fratelli della Val Soana,
Orco, Haute Savoie, Vallese... non abbiamo fatto nulla, eppure
questi sono 3 elementi fondamentali per riuscire a "fare sistema"
fra montanari e per essere competitivi. Martial diceva:
"sotto
questo profilo le 3 zone devono lavorare per superare le difficoltà
della comunicazione e degli scambi reciproci, determinate dalla
scarsa interconnessione delle reti frontaliere, le poste e i
telefoni..."
- e in 10 anni non è cambiato nulla -
"...
dalle barriere artificiali come i costi troppo elevati ai trafori
per gli abitanti frontalieri..."
- e in 10 anni non è cambiato
nulla -
"... dalla scarsa conoscenza dei rispettivi sistemi, di
cui si dovrebbe fare da mediatori: migliorare i pagamenti
frontalieri, potenziare i servizi alle imprese, una condizione
fondamentale dello sviluppo economico di ciascuna parte diventa
infatti l'integrazione dei reciproci sistemi e la compenetrazione
economica, l'alleanza dei montanari del Monte Bianco"
. Queste
sono cose semplici, delle cose che però si dicono, ma non si
fanno.
Sulle difficoltà di promuovere sviluppo è poi un esempio
lampante il Casinò di Saint-Vincent; abbiamo assistito alla stesura
di 3 piani di sviluppo da parte di 4 "CdA" in 5 anni e la struttura
è ancora quella pensata dai Dott.ri Masi, Chamonal e Giovannini.
Non ho altri commenti.
Impianti di risalita: ne parlava prima il Consigliere
segretario, la Regione Valle d'Aosta è proprietaria della
maggioranza delle azioni di molte delle aziende esercitanti la
gestione degli impianti di risalita nelle diverse località
sciistiche valdostane: "Pila", "Funivie Monte Bianco S.p.a.",
"Piccolo San Bernardo", "Funivie Monte Rosa"... dal 1995 ad oggi,
cioè i soliti ultimi 10 anni, a tali società sono stati erogati 184
milioni di euro di contributi in conto capitale, oltre a 37 milioni
di mutui, mentre, a fronte di tali impegni finanziari, gli esercizi
si sono conclusi con una perdita complessiva di 59 milioni di euro,
configurando un esborso complessivo per la società valdostana di
quasi 250 milioni di euro. A fronte di queste perdite, non ci sono
state ovviamente riflessioni particolari, ma bisogna ricordare che
siamo di fronte a un cambiamento climatico, a dover fare una serie
di riflessioni sul futuro dell'innevamento, perché, anche laddove
c'è l'innevamento artificiale, non si può più neppure fare la neve.
Bisognerebbe quindi rivedere i "domaines skiables", ma soprattutto
bisognerebbe unificarne la gestione nell'ottica di concentrare le
risorse e di "fare sistema" riducendo i costi ed aumentando
l'efficienza.
Energie alternative: predichiamo bene, ma "razzoliamo" male,
l'Amministrazione regionale prevede finanziamenti ai privati e alle
imprese per coibentazioni, pannelli solari, centrali termiche ad
alta efficienza, ma dove sono questi mezzi di risparmio energetico
e di salute ambientale nelle strutture pubbliche? In questo
palazzo, in moltissime scuole non ci sono, in quasi tutti gli
edifici pubblici non ce ne sono, se ne vedono pochissime e con
evidente appesantimento dei costi di gestione e di riscaldamento.
Si pensi ad esempio a quanto pesino sulle scuole la gestione di
questi impianti di riscaldamento vecchio stile e quanto sia poco
educativo che il bambino arriva a scuola e gli spiegano che deve
fare il risparmio energetico e poi vede che la sua scuola continua
ad andare a gasolio, tanto per essere chiari. Non sto parlando poi
di serre solari, di cose di questo genere... sarebbe troppo
avanti... Siamo arrivati con questo non solo ad un appesantimento,
ma anche a delle conseguenze, abbiamo già illustrato come alla fine
ci siano scuole materne - come la "Corrado Gex" di Via della Pace -
che devono andare a chiedere ai genitori di portare i pennarelli,
perché non ci sono i soldi per comprarli. Diventa anche poco
credibile per l'Amministrazione regionale spiegare alla gente che
deve risparmiare per l'energia.
I servizi essenziali portano dei problemi. I rifiuti costano
molto, perché si è andati verso la privatizzazione, teorizzando che
il mercato avrebbe abbassato i costi, niente di più sbagliato: i
costi, come tutti hanno potuto constatare, sono raddoppiati in 4
anni, sulla base della nota equazione: 1 euro, 1.000 lire, perché
un significativo numero di società che gestiscono il servizio...
hanno gli stessi proprietari, quindi non è che si facciano tanta
concorrenza... basta farsi fare una visura alla Camera di
commercio, soprattutto non vi è alcun controllo dei costi. Appare
invero straordinario, e ce ne occuperemo prossimamente, il numero
di veicoli e di personale addetto, che non ha alcun paragone in
Italia. Ci sono valori multipli anche per imprese che lavorano in
aree molto simili alla nostra... e la stessa cosa è in programma
per gli acquedotti, rinominati i famosi servizi idrici integrati,
dove c'è un tentativo chiaro di sottrarli ai Comuni per darli ai
privati con l'inevitabile esplosione di costi, perché dovrà essere
rimunerato oltre il servizio anche il capitale investito e anche
l'inefficienza della società, perché, come per i rifiuti, nessuno
controllerà se la gestione sarà efficiente e questo è un danno non
solo ai privati, ma anche a tutti gli agricoltori che dite di
difendere.
Le strutture sportive, piscine, palazzetti, campi di calcio,
campi di golf, ricreative, culturali, le sale polivalenti... non
sono state realizzate in un'ottica regionale, ma sotto la spinta
localistica. Direi che partendo da questo presupposto si potrebbe
dire che l'"UV" non è un partito regionalista, ma è un partito
comunale, perché ha obiettivo non il bene della Regione, ma il bene
dei singoli Comuni, naturalmente purché siano in rapporti con i
Consiglieri di zona. Non è un caso che voi, maggioranza della
maggioranza, presenti qui dentro, siate ex sindaci, ex vicesindaci,
ex amministratori comunali e non è neppure un caso che il Senato
valdostano è di fatto il Celva e che non si riesce a fare, proprio
a causa dei potentati locali, per esempio riforme fondamentali come
la società unica per le funivie di cui dicevamo prima. Da questo
punto di vista, bisogna dare onore al merito al "grande
burattinaio", che non citerò diversamente, lui almeno è un po' più
avanti, perché ha preconizzato il "partito Comunità montana". È
molto più semplice controllare gli 8 appalti delle Comunità montane
per il servizio di rifiuti o il servizio del sistema idrico
integrato, piuttosto che doverne controllare 74, che è un numero
molto più alto.
L'istruzione e le competenze presentano troppe lacune, il
modello di scuola valdostana presenta risultati che non sono
all'altezza delle aspettative, come dimostrano il sempre grave
abbandono scolastico nelle scuole medie superiori, la scarsa
percentuale di diplomati, specie nei settori di punta, e i
laureati, nonché i dati contrastanti, ma preoccupanti delle
valutazioni nazionali specialmente nelle materie scientifiche.
Delle strutture abbiamo già detto, dei costi eccessivi della
gestione delle scuole pure; occorre ora evidenziare che siamo
indietro anche su sfide essenziali come l'inglese e le competenze
scientifiche e sulla scuola professionale siamo letteralmente
all'"anno zero". Vorrei richiamare di nuovo la Provincia autonoma
di Trento, che ha tessuto in tutti questi anni una rete di
collaborazione fra scuola professionale, imprese, sindacati e
servizi sociali, con l'obiettivo di recuperare l'abbandono
scolastico per qualificare i giovani, offrendo loro solide
competenze culturali e sociali e per contrastarne le devianze e
l'emarginazione sociale, ma contemporaneamente contribuire anche
allo sviluppo delle imprese, preparando le professionalità
necessarie. Questo è un progetto che ha funzionato, che sta
funzionando, hanno dei tassi di abbandono che sono meno della metà
dei nostri e sono tornati nella classifica europea dal 23° posto
dell'Italia al secondo posto subito dietro la mitica Finlandia e
noi non solo siamo al 23° posto, ma siamo in fondo. Occorre allora
che le scuole ripartano da locali moderni, gradevoli, equipaggiati
e con strumentazione di primo ordine, ma che si riesca a fare anche
un grosso progetto di ristrutturazione didattica della scuola. In
questo senso credo che ripartire dal lavoro di gruppo, ripartire
dalla capacità di sviluppare la curiosità dei ragazzi e di cercare
di lanciarli verso il futuro e non appesantirli troppo con le
conoscenze delle proprie radici e del proprio passato possa essere
una strada che debba essere valutata.
Soprattutto credo che il grosso "gap" oggi esistente sia il
problema delle materie scientifiche all'Università: abbiamo
un'Università che, dal punto di vista delle materie scientifiche, è
"zero" ed è buffo perché, nel momento in cui in Valle d'Aosta
esiste un centro di ricerca di alto livello, come la "Dora S.p.a.",
esistono importanti strutture industriali come la "Cogne", come
altre strutture del comparto dell'elettronica... l'Università non
si pone il problema di essere di supporto a questo! Noi produrremo
tanti linguisti, tanti storici, tanti esperti di politica, ma non
c'è materia scientifica... questo significa non "fare sistema" e
quindi non riuscire a dare delle risposte, ma soprattutto la
carenza di competitività per la fine ingloriosa del modello di
sviluppo assistenzialista. Il modello di sviluppo che abbiamo
conosciuto è stato pensato e realizzato dall'"UV" in parte dando
nei primi anni un risultato positivo, credo che fra l'altro sia
stato anche il frutto di 2 anni di opposizione: l'opposizione
tonifica, sto apprezzando molto questa parte dello schieramento,
perché significa rivedere le proprie posizioni, rimisurarsi con i
concetti. Uno dei dati fondamentali per capire l'efficienza della
democrazia è quante volte esiste l'alternanza ogni 10 anni: lascio
a voi le deduzioni. Dal 1993 in poi questa spinta si è arenata e
oggi è terminata; basta ricordare il PIL, che era al 3,4 mld di
euro nel 1995 e oggi è 3 mld di euro, ma il bilancio della Regione
nel 1995 era 1,2 mld di euro e oggi è 1,5 mld di euro, il che
significa che in 10 anni il bilancio della Regione è passato da
essere 1/3 del PIL a oltre metà del PIL: questo a sua volta
significa che l'iniziativa privata da 2/3 è scesa a meno della metà
del PIL, dimostrando che il denaro pubblico non è stato capace di
creare sviluppo! Negli anni '70-'80 fu pensato questo progetto per
la Valle d'Aosta-Vallée d'Aoste, che vediamo molto ben descritto in
un testo che è il libro dell'"ASTER": "Primo rapporto sullo stato
del territorio valdostano. La Valle d'Aosta che cambia". Non c'è
bisogno di leggerlo, per chi ce l'ha a casa se lo vada a prendere,
basta guardare l'indice e prendere la prima pagina: "Il territorio
che cambia" di Umberto Janin Rivolin... 1.2.1 completamento
dell'autostrada "A5", non è stata ancora completata; programmi FRIO
FOSPI, sicuramente sono andati avanti; Piano territoriale
paesistico per quasi unanime considerazione, a parte questi che
sono alla nostra sinistra, sarebbe da rivedere; nuovo PRG di Aosta,
non si è visto; recupero dell'area industriale ex "ILSSA VIOLA",
"comme ci, comme ça"... "Espace Mont Blanc" chiederemo al
Presidente dell'"Union" se si ricorda qualcosa; piano di recupero
del Forte di Bard abbiamo fatto un investimento che talmente
produce interessi e guadagni che dobbiamo metterci svariati milioni
all'anno dentro per ripianare i debiti; piano di percorsi di
turismo culturale ed ambientale, vi sfido ad andarli a cercare;
Piano decennale per la riqualificazione di Aosta, siamo alla quinta
riproposizione e il "Palaindoor" da questo punto di vista non è il
massimo della trasparenza; piano di ristrutturazione dell'ex
autoporto in fase di completamento, ma siamo ancora "per aria";
piano di riorganizzazione dell'"area Cogne", anche qui "siamo per
aria", ma non ha dato i risultati sperati; "Liaison du Grand
Saint-Bernard" va da sé; riconversione dell'ex Caserma di La
Thuile, piano di coordinamento fra la Valle d'Aosta e il Vallese,
tutte cose non realizzate, in minima parte. Dei 14 punti del grande
progetto ce ne saranno 2 o 3 realizzati, il resto è stato "lettera
morta", perché? Perché non sono stati vissuti quei progetti, che
erano progetti intelligenti, come momenti di sviluppo di lungo
periodo, ma come occasioni di consenso nel breve e brevissimo
periodo.
Altri hanno già richiamato l'assistenzialismo e il controllo
puntuale "grifagno" su ciascun capitolo di bilancio, perché renda
in termini di consenso; credo che dobbiamo dichiarare qui che quel
tipo di impostazione aveva un errore di fondo e che era
un'organizzazione statalista tipica del secolo breve e lo dimostra
"ad abundantiam" il Piano di sviluppo del Parco nazionale del Gran
Paradiso, che è un documento da me letto ultimamente ed è un vero e
proprio piano sovietico, dove vengono descritte anche le abitudini
che dovranno avere gli abitanti di quelle zone, i lavori che
dovranno fare, le attività che potranno svolgerle e dove. Credo sia
un documento tipo pianificazione sovietica del 1929, che
condizionano pesantemente gli abitanti delle amministrazioni civili
che vivono all'interno del parco. Quello che è grave è che questo
piano non ha suscitato protesta nella Fondazione "Grand Paradis",
nella Giunta regionale, fra i partiti politici tutti compresi;
pensavo che il Parco nazionale del Gran Paradiso si dovesse
occupare della tutela delle piante e degli animali, evidentemente
si sta preoccupando di tutte altre cose di cui non si deve
occupare. Il risultato finale è molto semplice: negli ultimi 20
anni i camosci e gli stambecchi sono raddoppiati o triplicati e le
persone umane presenti sul territorio sono scese nelle valli
piemontesi a 1/4 di quelle che vi erano 20 anni fa.
Credo allora che vi siano tanti punti che dobbiamo affrontare e
cercare di risolvere con intelligenza, ma prima di chiudere un
ragionamento sul bilancio della Regione non si può non vedere anche
il bilancio con occhi diversi. Ritengo che l'analisi non possa
essere confinata al PIL o a questi aspetti strutturali economici,
ma che dovrebbero essere presi in considerazione anche gli elementi
essenziali della vita umana, la felicità, la sicurezza, la
serenità, la salute, la socialità; da questo punto di vista, la
nostra Regione presenta un disagio come tante altre: un alto numero
di suicidi, di divorzi, una mortalità generale più alta della media
nazionale, una presenza rilevante dell'alcolismo, una difficoltà a
percepire che i rilevanti flussi migratori possono portare
importanti problemi all'interno della nostra società. Occorre fare
delle riflessioni comuni, occorre andare al di là delle ideologie
delle parti politiche, perché questi sono argomenti complessi che
richiedono un grande sforzo del nostro intellettuale collettivo.
Occorre ripensare a quali siano davvero i valori fondanti della
nostra società, se ancora la cultura del lavoro, della solidarietà,
della libertà o della giustizia o se piano piano tutti ci siamo
lasciati contagiare dal "dio denaro", dal consumismo, dal concetto
del profitto e magari anche di "approfitto". È strano, ma spesso in
tale consesso sento ripetere la frase:
"occorre fare questo
perché è opportuno"
- "opportun" -, oppure
"è conveniente
fare questo"
; credo che si debba cominciare a dire: "occorre
fare questo perché è giusto farlo ". Che fare? Credo che debba
essere anzitutto cambiato l'obiettivo della nostra politica,
rimettendo al centro della società e dello sviluppo il cittadino.
Occorre liberare le energie che fino ad oggi sono state trascurate,
o represse, o dimenticate, le competenze, le professionalità e
anche il coraggio che è ampiamente presente nella nostra società:
quanti giovani, quanti professionisti, quante donne e persone di
tutte le età hanno capacità e voglia di futuro?
Mi fermo qui per una questione di tempo, riprenderò la parte
finale nel secondo intervento, ma credo che in tutti noi debba
rimanere questo concetto fondamentale: occorre limitare la presenza
pubblica nella gestione dell'economia, non solo, occorre ridurne i
costi, i contributi a pioggia, togliersi, fare un passo indietro e
lasciare alla società di svilupparsi. A tale società occorre dare 2
cose fondamentali: la qualità e la quantità dei servizi e delle
infrastrutture, da questo punto di vista ne riparleremo al prossimo
intervento.
Depuis 16 heures 45 c'est le Vice-président M. Fiou qui
remplit les fonctions de Président de la séance.
Presidente
- La parola al Consigliere Vicquéry.
Vicquéry (UV)
- Je prends la parole en tant que Président
de la II
e
Commission et non en tant que Chef de groupe,
car je n'ai ni la capacité, ni la présomption d'interpréter les
différentes sensibilités du mouvement, d'un mouvement si complexe:
c'est une tâche qui revient au Président de l'"UV", tâche sûrement
pas facile. Je veux dire avec force qu'une des raisons fondantes du
mouvement de l'"UV" a été la liberté d'expression, que nous
défendons jusqu'au bout: chacun est libre de s'exprimer comme il
veut.
En tant que Président de la II
e
Commission, je dois
dire que la Commission a pris acte que presque toutes les
catégories qui ont participé aux auditions, c'est-à-dire les
entrepreneurs, les syndicats, les associations, les artisans et les
commerçants, ont donné un jugement positif du budget, et celle-ci
est la synthèse de mon discours... même si évidemment, sous
sollicitation du Président de la Commission et des membres de la
Commission, nous avons demandé à eux de nous faire des critiques et
des propositions; ceux-ci ont étés des auditions drôles car ils
parlaient en général sans proposer et là une réflexion s'impose.
J'ai constaté un manque d'attention par rapport aux problèmes que
nous nous posons ici. Un peu de superficialité de la part des
associations, je suis totalement d'accord avec M. Lattanzi à ce
propos et cela est significatif, car nous avons entendu en théorie
la société valdôtaine, mais si la société valdôtaine est celle qui
nous a été représentée à l'intérieur de la Commission, j'ai
quelques craintes pour le futur du Val d'Aoste et pour les jeunes.
J'essaierai d'esquisser quelques propositions qui ont été faites,
dans le sens critique évidemment.
Pour ce qui est du tourisme, la nécessité a été soulignée de
réformer le système des AIAT; on nous a dit qu'il y a trop de
confusion entre promotion, réservation, accueil et qu'il est
nécessaire peut-être éliminer quelques institutions. Pour ce qui
est des domaines skiables, compte tenu du niveau de participation
actionnaire de la part de "Finaosta", a été soulignée la nécessité
de définir la nature juridique des sociétés; nous sommes face à des
sociétés publiques dans certains cas, donc, même si la loi
régionale a déjà donné des réponses très précises à ce propos, il
est nécessaire comprendre si la Région veut et peut investir à
nouveau sur les sociétés de remonte-pente, qui sont très
importantes pour le bien du tourisme d'hiver. On nous a dit qu'il
est absolument nécessaire d'augmenter la promotion touristique, car
le tourisme avec d'autres secteurs est l'un des plus importants
pour l'économie du Val d'Aoste.
Pour ce qui est de l'artisanat, a été soulignée la nécessité de
financer davantage la "Valfidi" et de prêter attention à la
formation, car il y a un manque de jeunes en formation. On pourrait
dire qu'il y a une crise de vocation, que les cours de formation
n'ont pas de réponses de la part des jeunes et cela on peut le
constater jour par jour dans certains secteurs.
Le représentent de "Finaosta" nous a dit que la Vallée d'Aoste
n'est pas à même d'attirer les investissements des entrepreneurs,
que "l'aire Cogne" est plus chère que les aires du Piémont. Je
pourrais dire qu'un cadre peu édifiant nous a été tracé, qu'un bon
diagnostic peut-être a été fait, mais on ne nous a pas proposé de
remèdes et là c'est le problème: nous sommes tous capables de faire
le diagnostic des problèmes que notre société a, mais nous sommes
moins capables de proposer de remèdes et là c'est trop commode, car
si quelqu'un a des responsabilités dans des secteurs si importants,
a aussi le devoir de nous proposer, à nous administrateurs, des
remèdes pour sortir de la crise. Par contre Confindustria a
souligné qu'il y a un très bon niveau de financements sur le budget
régional pour ce qui est de la recherche et de l'innovation, deux
secteurs très importants pour le futur, qui concernent en
particulier la "GPS Standard", la "Cogne", et la société "Dora":
trois grandes entreprises valdôtaines. L'Assesseur La Torre a
envisagé quatre secteurs sur lesquels investir, et je suis d'accord
là-dessus: il nous a parlé des secteurs pharmaceutique et
énergétique, du secteur des produits bruts de notre Région, du
secteur de la recherche appliquée avancée et de la recherche
technologique. Je suis totalement d'accord avec vous, M.
l'Assesseur, travaillez en ce sens. Il s'avère nécessaire
travailler pour donner des espoirs aux jeunes diplômés et
licenciés, procédons graduellement à réduire le poids de l'emploi
public pour éviter que le secteur privé ait des dommages.
Pour ce qui est du commerce, il nous a été souligné la grave
crise du petit commerce, à mon avis un problème énorme. Quelqu'un a
parlé de crise irréversible, je ne sais pas, mais il faut
intervenir avec urgence en 2 directions: bloquer la grande
distribution désormais de propriété des grandes "lobbies"
internationales, et mettre en place un système - "système Vallée
d'Aoste", comme on nous a dit -, le mot d'ordre a été "fare
sistema", qui puisse éliminer ou réduire les intermédiaires de
façon à les rendre compétitifs par rapport à la grande
distribution. C'est un thème très urgent, car on risque d'investir
dans les vallées latérales le moment où elles seront désertifiées
du point de vue de la population et des services. S'il manque le
petit commerce dans la Vallée, les gens s'en vont et nous sommes
tous témoins chaque jour de ce phénomène grave pour la Vallée
d'Aoste.
Les 4 organisations syndicales ont dit qu'il faut essayer
d'éliminer le travail précaire et cela est de toute évidence, même
s'ils proposent des solutions qui ne sont pas faisables,
c'est-à-dire d'embaucher tous les travailleurs précaires dans le
"système Région". Ils ont fait une analyse claire et eux aussi ont
dit qu'il s'agit d'un bon budget, sauf la CISL, qui a fait des
fortes critiques à la loi de finances, en disant qu'elle ne répond
pas aux besoins du travail et de l'occupation, qu'il y a une
augmentation de la pauvreté, que l'industrie va disparaître, qu'il
y a un manque de politique de développement et d'équité, même s'ils
partageaient la proposition d'embaucher tout le monde: un peu de
contradiction, j'ose dire.
Il s'agit d'un bon bilan, nous parlons de quelques milliards et
demi d'euros, mais qui sont là, on ne sait pas... quelqu'un a dit
qu'il n'y aura pas des "coupes" au budget, on ne sait pas; au
contraire, la loi de finances dit qu'il y a 1,8 milliard qui doit
être coupé aux Régions à statut spécial et la Vallée d'Aoste aussi
devra participer à ce sacrifice (quelque 900 millions d'euros?). Il
s'agit d'un budget qui représente une Vallée d'Aoste qui est encore
en bonne santé et les données statistiques et économiques le
démontrent, mais attention: même s'il est vrai, comme parait-il,
qu'il y aura dans le futur prochain une situation un peu meilleure
du point de vue conjoncturel, faisons attention car nous aussi nous
sommes dans une situation critique.
Per rispondere al Consigliere Sandri, rispetto a 2 temi solo che
ha toccato, vorrei ricordare che all'articolo 6 dello Statuto si
dice:
"i beni immobili patrimoniali dello Stato, situati nella
Regione, sono trasferiti al patrimonio della Regione"
ed è in
base a tale articolo che è stato emanato il decreto legislativo del
2000, rispetto alle norme riguardanti l'Università.
Vorrei toccare un tema molto interessante: quello del PIL e
della situazione socio-economica della Valle d'Aosta; mi riferisco
alla relazione presentata in esecuzione della mozione del Consiglio
regionale del 28 luglio 2006, che è attuale. Vorrei limitarmi ad
alcuni punti esplicitati in questa relazione. Qualità della vita:
secondo l'annuale indagine sulla qualità della vita effettuata da
"Il Sole 24Ore" nelle 103 Province italiane, emerge che Aosta,
intesa come Provincia, "ergo" come Regione, rimane ancora una delle
città più vivibili sul territorio italiano. Aosta ha guadagnato
rispetto al 2004 ben 4 posizioni nella posizione media finale, che
riassume le 6 aree di valutazione e ciò è dovuto ai seguenti
fattori: tenore di vita molto elevato, consistente spesa pro
capite, bassa percezione sul territorio valdostano dell'incremento
dei prezzi al consumo, sostenuto numero di nuove imprese registrate
ogni 100 abitanti e rilevate nel mese di settembre 2005, modesta
percentuale del numero di persone in cerca di lavoro in rapporto
alla forza lavoro, media del 2004, elevato grado di efficienza
della giustizia misurato dal numero di procedimenti conclusi su
quelli presentati del 2004, contenuto livello della
microcriminalità, furti d'auto, scippi, borseggi, sebbene stia
prendendo piede quello giovanile, bassa densità demografica
rilevata rispetto a tutte le 103 Province italiane, incremento del
numero dei laureati ogni 1.000 abitanti, sempre crescente interesse
per la cultura in generale, associazioni artistiche, culturali e
ricreative... Regione più virtuosa in tema di reati ambientali
commessi.
Occupazione: sulla base della rilevazione continua delle forze
di lavoro che trimestralmente viene pubblicata dall'ISTAT ed
effettuando un confronto fra la media degli occupati nel 2005 e
quella registrata nel 2004, è emerso che l'occupazione in Valle
d'Aosta è calata dell'1%. Nel primo semestre 2006 si osserva una
leggera contrazione del tasso di occupazione rispetto al primo
semestre del 2005, l'incidenza degli occupati sulla popolazione in
età lavorativa 15-64 anni, pari al 66,3%, è rimasta ancora la più
alta rispetto alla media delle Regioni del nord ovest e
dell'Italia. Questi sono dati, che si vogliono contestare, collega
Squarzino... si possono contestare, ma sono stati presentati in
quest'aula e sono stati rilevati dall'ISTAT: giusti o non giusti,
contestiamo pure l'ISTAT... sono dati.
Disoccupazione: l'analisi del tasso di disoccupazione per il
2005 conferma che la situazione occupazionale in Valle d'Aosta è
migliore sia rispetto alla situazione nazionale, sia a quella
europea, se sulla base del "trend" registrato nel corso degli anni
precedenti si era affermato che nel 2002 il tasso di disoccupazione
regionale aveva raggiunto un valore molto basso, alla luce dei dati
rilevati si può affermare che nel 2005 la disoccupazione si è
attestata al 3,2%, e qui potremmo aprire un ragionamento sul
livello di occupazione e quali sono le categorie che rappresentano
il 3,2%. Considerato che nel corso del 2005 il decremento delle
forze lavoro è stato inferiore a quello dell'occupazione, il numero
delle persone in cerca di occupazione è stato in leggera crescita
rispetto al 2004 (+ 5,9%), in termini assoluti l'area della
disoccupazione ammontava nel 2005 mediamente a circa 1.800 unità:
questo è il dato ufficiale dei disoccupati in Valle d'Aosta.
Quarto tema: il contesto economico. Per il 2005, secondo
l'elaborazione effettuata su ISTAT dall'Istituto "Svimez", il PIL -
e qui vengo al tema portato avanti dal Consigliere Sandri -
valdostano ha registrato un calo dello 0,73% risentendo della crisi
economica generale che ha colpito l'intera Nazione (0,19) (e qui do
ragione al Consigliere Sandri quando dice che c'è stato un
decremento maggiore rispetto alla media nazionale), nonché del
permanere di una fase recessiva non solo a livello italiano, ma
anche a livello europeo, che ha palesato criticità ed ha
evidenziato situazioni problematiche anche per il sistema economico
valdostano e qui facciamo riferimento a tutto il tema fondamentale
dell'esportazione delle nostre materie. Relativamente ai risultati
economici, l'economia regionale mostra nel corso dell'ultimo
quadriennio 2001-2004 segnali di crescita superiori ad altre aree
del Paese, sia pure con forti oscillazioni attorno al "trend" e pur
in un contesto temporale segnato da una bassa crescita anche a
livello regionale. Nel 2004 il PIL pro capite valdostano è stato
superiore alla media nazionale e a quello delle Regioni del nord
ovest e del nord est, mentre per il triennio 2007-2009 a livello
regionale è stimata una crescita del PIL reale che risulta essere
più consistente nella Valle d'Aosta e nel Trentino Alto Adige,
seguite dalla Lombardia e dal Friuli Venezia Giulia e dal Piemonte.
Se vediamo i dati, la previsione sui tassi di variazione
percentuale del PIL ai prezzi 2005, la Valle d'Aosta si situerà nel
2007 all'1,5 rispetto alla media dell'1,3 italiana, a 1,6 nel 2008
rispetto a una media dell'1,5, all'1,6 nel 2009 rispetto a una
media dell'1,6 anche a livello nazionale, per cui vi è un "trend"
di crescita tendenzialmente superiore. Per terminare, nel 2005 la
composizione del valore aggiunto regionale calcolato a prezzi
costanti non risulta modificata nell'apporto dei principali settori
economici analizzati, se paragonata a quelli dell'ultimo triennio
2003-2005. Si è registrato un lieve decremento nel settore
industriale che conosciamo, le crisi della bassa Valle, della
"Tecdis", che ha interessato in particolare le industrie in senso
stretto, a fronte di un leggero incremento nel settore delle
costruzioni; il settore agricolo si è mantenuto sui livelli del
2003, mentre il settore terziario ha registrato un incremento
significativo.
Penultimo punto: l'industria; gli indicatori qualitativi
rilevati dalla Confindustria della Valle d'Aosta hanno dimostrato
una riduzione degli ordini complessivi, riconducibile alla
contenuta dinamica interna e alla perdita di competitività sui
mercati esteri. Secondo le associazioni di categoria, le difficoltà
competitive dell'industria valdostana registrate negli ultimi anni
sono attribuite in particolare alla dimensione media ridotta
dell'impresa, che influirebbe sulle capacità organizzative, sulla
propensione all'innovazione delle strutture economiche e
finanziarie, che è quanto ha detto il Dott. Cilea rispetto alla
capacità attrattiva dell'industria valdostana, la quale è limitata
a poche unità a causa anche delle dimensioni medie della stessa.
Nel 2005 il fatturato delle imprese industriali valdostane,
analizzato dalla Banca d'Italia, è lievemente cresciuto in termini
reali grazie all'andamento del comparto energetico,
importantissimo, dove il fatturato ha registrato un aumento
dell'1,9%.
Infine, sul commercio, nel 2005 il valore a prezzi correnti
delle esportazioni regionali è aumentato quasi del 5%, seguendo lo
stesso aumento a livello nazionale, la vendita di metalli e di
prodotti in metallo, principale comparto di esportazione, dicasi
"Cogne", sono cresciute del 17,1%, seguite dalle esportazioni di
prodotti alimentari, quelli della gomma e in plastica. Nel 2005 le
importazioni regionali sono calate del 32%.
Questi, molto sinteticamente, alcuni dati macroeconomici che ci
fanno riflettere in senso positivo, ma devono farci comunque
ragionare, perché è una situazione che deve essere monitorata
giorno per giorno. Tali dati dimostrano però la bontà di tante
scelte che sono state fatte negli anni, "in primis" il salvataggio
della "Cogne": se la "Cogne" non fosse più "Cogne", non saremmo qui
a parlare di maggiori esportazioni, non saremmo qui a parlare di
tassi di disoccupazione così bassi. Così come è da difendere la
politica e la strategia che viene portata avanti in questi anni
rispetto alla "Tecdis": qui si può fare della demagogia, si può
parlare di assistenzialismo, ma mettiamoci nei panni dei lavoratori
in cassa integrazione, che a fine mese non riescono a far quadrare
i bilanci e ci renderemo conto che non solo è nostro compito, ma è
un dovere primario concentrarci sulle fasce deboli della
popolazione!
Concludo dicendo che siamo di fronte a un bilancio che a mio
parere cerca di dare delle risposte alle problematicità che sono
state evidenziate. Il dibattito odierno mi pare serio e costruttivo
e sotto tale punto di vista posso dire che - in questo caso parlo
al plurale - l'"Union Valdôtaine" è disponibile al confronto,
perché è su tali temi che dobbiamo confrontarci per il bene della
Valle d'Aosta.
Presidente
- Prima di dare la parola al Consigliere
Lattanzi, voglio informare che sono stati presentati 52 emendamenti
sul disegno di legge n. 135 e 9 emendamenti sul disegno di legge n.
136 che vi saranno presto distribuiti. Sono stati presentati
emendamenti anche su altri disegni di legge che vi distribuiremo in
un secondo momento per non fare confusione.
La parola al Consigliere Ottoz, per fatto personale.
Ottoz (UV)
- Volevo riferirmi ad alcune affermazioni che
ha fatto il collega Sandri a proposito del mitico "Palaindoor",
che, per usare un eufemismo, non so come si chiamano... un
"understatement"... sono una vera e propria "vigliaccata"... tenuto
conto del fatto che il collega Sandri, per motivi strettamente
familiari e personali, conosce, ha visto e sa in quali condizioni
il mondo sportivo si stia facendo carico del "Palaindoor" a causa
del comportamento e di una situazione problematica, che nasce
laddove il collega Sandri, anziché essere all'opposizione, è in
maggioranza, cioè nel Comune di Aosta. Non ne ho parlato stamani e
non ne avrei parlato, non c'era motivo. Vorrei rinnovare qui, come
ho fatto in altre sedi, senza avere peraltro il piacere di essere
stato chiamato, la mia disponibilità a presentarmi alla competente
Commissione del Comune di Aosta per spiegare alla maggioranza e
all'opposizione di quel Comune qual è la situazione del Comune di
Aosta nei confronti del "Palaindoor". Vorrei fra l'altro dire che
potrei portare al collega Sandri, che ha fatto un dovizioso elenco
di altre realtà regionali e comunali, le convenzioni che hanno per
impianti di questo genere il Comune di Modena, molto vicino al
cuore del collega Sandri, Alessandria, Brescia, Formia, Saronno,
Padova, Udine, Bolzano, Bressanone, perché il Comune di Aosta, dove
è normale, come in tutto il territorio italiano, che i Comuni
aiutino le società sportive e diano un contributo per la gestione
degli impianti sportivi di questo genere. Aosta è l'unico Comune
della Valle che non dà un contributo alle società sportive, salvo
una, quindi sono a disposizione del collega Sandri per qualunque
chiarimento.
Presidente
- La parola al Consigliere Lattanzi, per
mozione d'ordine.
Lattanzi (CdL)
- Per fatto personale... il collega Sandri
vuole la parola e gliela lascio molto volentieri, perché credo che
la forma non debba inficiare la sostanza del dibattito
politico.
Presidente
- La parola al Consigliere Sandri per fatto
personale, mi raccomando che siano dei fatti personali, altrimenti
chiedete la parola per un secondo intervento, ne avete il
diritto.
Sandri (GV-DS-PSE)
- Semplicemente per non aver capito
cosa c'entri il collega Ottoz con questa storia, sarò lusingato di
poter vedere la documentazione che vorrà produrre, mi scuso, non
c'era alcun tipo di riferimento, non si conoscono una serie di
questioni, pertanto, se c'è l'occasione di specificarle, è sempre
meglio. Grazie Presidente e grazie collega Lattanzi.
Presidente
- La parola al Consigliere Lattanzi, per
secondo intervento.
Lattanzi (CdL)
- Per fatto politico, Presidente... ho
ritenuto necessario dare tale secondo contributo che so non essere
richiesto, mi rendo conto, vi ringrazio della pazienza, ma sono
poche le volte che questo Consiglio ha l'opportunità di sviluppare
un dibattito politico, credo che, se lo facciamo una volta all'anno
in occasione della finanziaria, che prevede ingenti risorse da
collocare nel sistema economico valdostano, non sia male perdere
qualche minuto per aggiungere qualche riflessione al dibattito.
Volevo commentare l'andamento di questo dibattito politico, un
andamento che ha visto molti interventi e condivido il giudizio del
collega Vicquéry, interventi di qualità, analisi politiche,
economiche e finanziarie approfondite, commenti di relazioni
economiche e finanziarie molto approfondite, che però danno ragione
a questo bilancio di transizione, perché credo che non vi sia
sfuggito l'aspetto politico di tale dibattito, cioè che anche
questa Assemblea sta dibattendo su sé stessa in una prospettiva di
politica di visione futura. Mi spiego meglio: abbiamo sentito dai
colleghi "Verdi" una dura e competente critica a questo bilancio,
mi è sfuggito... e lo dico al collega Venturella perché, se potesse
fare un secondo intervento, sarebbe interessante, perché in tutti
questi anni dal gruppo "Arcobaleno" ho sempre ascoltato con
attenzione la critica, mi è sempre sfuggita qual era la soluzione,
perché l'unica soluzione che è stata proposta dal Consigliere
Bortot... spero che non sia quella soluzione che il suo gruppo
propone, perché fa parte di un bagaglio culturale che è, con tutto
l'affetto che posso avere nei confronti di Sandro, un sistema che
ha fallito in tutto il mondo. Fra poche ore forse anche Cuba si
libererà di un concetto di economia sociale che vede ancora le
persone che sventolano le bandierine, ma che non hanno da mangiare
a casa. Stimolo pertanto al dibattito i colleghi "Verdi", che oggi
so far parte di una coalizione più ampia, fatta con "Renouveau
Valdôtain", "Vallée d'Aoste Vive", "l'intelligentia"
dell'autonomismo valdostano che, insieme ai "DS", stanno
riproponendo, dopo una vittoriosa "cavalcata" alle politiche, una
coalizione politica che - ho letto ieri - si propone di governare.
Sarebbe quindi interessante capire quale sarebbe non dico la
finanziaria che proporreste, perché sarebbe inopportuno creare una
"finanziaria ombra", ma almeno quali sarebbero le radici culturali
che spingerebbero le vostre scelte, perché se sono quelle di
Sandro, credo che non ci sarebbero neanche le risorse sufficienti,
neanche i 4.000 mld basterebbero per dare tutto a tutti, come il
Consigliere Bortot ha auspicato. È sicuramente un intervento,
quello del gruppo "Arcobaleno", nelle sue peculiarità molto diverso
da quello del collega Sandri dei "DS", della stessa coalizione, che
ha fatto un intervento che come liberale potrei quasi
sottoscrivere. Ha parlato della necessità di liberalizzare, di
privatizzare alcuni settori di questa economia; ha parlato della
necessità di far "arretrare" la Regione dagli enti economici; ha
"cavalcato" temi e dinamiche culturali che sono forse più proprie
al nostro gruppo che a quello suo di appartenenza, ma se questa
potesse essere in qualche maniera l'avanguardia liberale di un'area
moderata, un ragionamento si potrebbe anche fare, se queste fossero
le proposizioni culturali che il Consigliere Sandri rappresenta,
non si capisce bene se a nome suo o a nome del movimento, perché il
Vicepresidente Fiou questa mattina invece, giustamente, non solo
difendeva l'operato degli ultimi 15 anni della presenza "DS" in una
Regione che oggi presenta dei bilanci economici di valore reale per
noi disastrosi; lì in qualche modo giustificava e prendeva atto
della necessità di un cambiamento. Auspicava che vi potesse essere
di nuovo quella stabilità - lui ama parlare di equilibrio, di
moderazione - che permetta a questa Regione di avere di nuovo una
classe dirigente che non si aggredisce, ma che attorno a un tavolo
ritrova quella serenità, magari ricordando quell'amore che con
l'"UV" li ha per molti anni accomunati, mandando segnali politici
molto chiari alla "leadership" dell'"Union", che invece è rimasta
silente, ma dall'"Union Valdôtaine'" qualche voce si è levata e se
forse oggi questo "blocco" di legge tutti lo consideriamo un
bilancio quasi di transizione, perché tutti abbiamo condiviso
alcune criticità che da tale bilancio non vengono affrontate...
dall'"UV" si sono differenziate le voci. Sarà per quello che non
c'è la forza politica in questa Regione? È come essere di fronte a
un bivio, con davanti 2 strade concettualmente diverse per il bene
di questa Regione: una che porta a mantenere un ruolo centrale
importante della Regione nell'economia, perché la Regione autonoma
è concepita come un sistema economico e sociale debole, che deve
essere assolutamente difeso, sostenuto, assistito, e che faceva
bene notare il collega Venturella, porta i governanti di questa
Regione a non impegnarsi mai nei confronti del cittadino per quanto
riguarda la tassazione dei tributi propri. Il collega ha fatto
un'osservazione intelligente, così come è stato interessante
verificare come continuando a criticare le finanziarie nazionali,
di Destra e di Sinistra, di fatto poi ne beneficia a "grandi mani",
perché i bilanci crescono grazie proprio a quelle finanziarie
nazionali che vengono continuamente criticate, Non ultima quella di
Berlusconi, quella di Prodi l'hanno criticata, ma i suoi effetti li
vedremo il prossimo anno. Una "UV" quindi che nel silenzio della
sua "leadership", però esprime - il Consigliere Vicquéry dice tutte
le voci sono in un partito libero accettate - delle visioni diverse
di fronte a questo bivio delle scelte politiche diverse.
Credo siano proprio queste le motivazioni che ci portano oggi a
commentare un bilancio che io considero neanche di transizione:
questa mattina utilizzavo l'immagine di un treno fermo in un
binario morto con tutti gli "Eurostar" che passavano vicino, si
aveva quasi l'impressione di muoversi, in realtà si è fermi: Si è
fermi perché non ci sono in quest'aula i numeri per affrontare una
scelta o l'altra e allora necessariamente questa maggioranza di
Centro rimane al Centro assolutamente immobile. Abbiamo auspicato
molte volte in questi ultimi mesi un chiarimento del quadro
politico e abbiamo anche indicato una strada precisa: le elezioni
anticipate, perché oggi solo le elezioni anticipate potrebbero
"rimescolare le carte", lasciando ai cittadini e al popolo
l'opportunità di scegliere fra queste 2 visioni, che qualcuno
continua a negare, perché si continua a sostenere che c'è una
visione radicale di Sinistra, una visione radicale di Destra e in
mezzo invece una serie di visioni più sociali, più liberali, più
autonomistiche, ma in realtà in un "minestrone" nel quale questo
bilancio si cerca di districare e dal quale ogni tanto la "coperta"
sembra troppo corta per tutti.
Quando stamani parlavo dell'atteggiamento dei rappresentanti
delle associazioni, non mi riferivo alle associazioni: mi riferivo
alle rappresentanze delle associazioni che sono intervenute nel
dibattito della finanziaria in sede di Commissione. Ho avuto modo
di criticare quell'atteggiamento perché non mi sembrava coerente
con quello che è il nostro percepito dei commercianti e degli
artigiani, che in questo istante sono sotto e mal rappresentati,
perché ho spiegato che, troppo coinvolti personalmente nei rapporti
con l'Amministrazione regionale per questioni istituzionali o
private, non sono in grado in questo momento di rappresentare un
disagio nel commercio e nell'artigianato, che è assolutamente non
rappresentato e che noi con alcuni dei colleghi dell'"Union", o del
gruppo "Stella Alpina", o del gruppo "Fédération" cerchiamo di
rappresentare. È sufficiente ricordare che, per quanto riguarda le
politiche del commercio, sono "fioriti" in questa Regione i grandi
centri di distribuzione; nessuna delle associazioni dei
commercianti si è battuta per opporsi a quelle aperture. Ancora
oggi all'Amérique assistiamo all'apertura continua di grandi centri
di distribuzione e non c'è un solo rappresentante dei commercianti
che scende in piazza o porta le sue manifestazioni sotto questo
Palazzo perché quello non avvenga e non questo in nome di chissà
quale libero mercato, ma in nome e in difesa di quel piccolo
commercio che sta morendo e il centro di Aosta ne è un evidente
segnale. Da anni abbiamo indicato la strada: quella delle elezioni
anticipate per quanto riguarda il chiarimento del quadro politico e
quella di un'assunzione di responsabilità di questa classe
politica, che auspichiamo possa essere più liberale di quanto non
sia oggi.
Possiamo condividere le analisi dei colleghi del gruppo "Stella
Alpina", ma su questo tipo di finanziaria è chiaro che non possiamo
essere d'accordo, però le analisi le avete fatte anche voi, anche
voi avete espresso le critiche e le preoccupazioni, anche voi avete
indicato in una minore presenza della Regione e in una maggiore
libertà dell'economia una via e una "ricetta", ma non è questo
bilancio che condivide quelle scelte. Voi dite: "per senso di
responsabilità noi questo bilancio lo vogliamo ancora approvare per
dare il tempo alle cose di maturare", ma chi ci impedisce di
bocciare tale bilancio e aprire un dibattito politico serio? Chi ci
impedisce di denunciare una volta per tutte che il treno è fermo ed
è davanti a un bivio e ha necessità di scegliere? Vince la
Sinistra... quindi saranno loro a doversi assumere la
responsabilità di governo con i programmi, con le idee e con i
valori culturali che rappresentano... dopo che il Consigliere
Bortot avrà finito di festeggiare le elezioni, probabilmente
inizieranno le assunzioni di responsabilità: governino, prendano in
mano la Regione, dimostrino come questa Regione può rimanere in un
mercato economico di competitività e con le loro "ricette"
competitiva! Ho qualche dubbio e lo contrasterei casa per casa, per
spiegare che alternativi a voi significa essere liberali e
"liberali" vuol dire fare scelte di coraggio, perché vuol dire
cambiare un sistema che è complesso, che ha 25 anni di storia e
radici quarantennali. Mi rendo conto quindi che il cambiamento è
costoso, ma le assunzioni di responsabilità in termini politici ci
chiamano a prendere delle decisioni, a riflettere sul futuro di
questa Regione e a condividere che se Prodi è male per gli
Italiani, è male anche per i Valdostani, che se ci sono dei milioni
di persone che in Italia scendono in campo per protestare contro
una finanziaria di tasse, quelle tasse per 9/10 entreranno in
queste casse e da queste casse usciranno così come state facendole
uscire, con "blocchi" che distribuiranno i pani e i pesci per la
prossima campagna elettorale: questo è il tema.
Mi dicono, e ne ho purtroppo anche prova, che in questi mesi si
è scatenata la corsa alle assunzioni da parte di chi ha il potere
di assumere persone in tutti gli enti, le associazioni, gli enti
pubblici o parapubblici esistenti in questa Regione. Io esprimo
preoccupazione su questo e non voglio "fare di tutta un'erba un
fascio", sto dicendo che ci sono gruppi di potere economico e
politico in questa Regione che stanno utilizzando tale "guado
politico" da qui al 2008 per acquisire consensi, scusatemi cambio
il termine: per comprare i consensi e non il consenso di chi si
mette di fronte al voto con un progetto politico realizzato e dice:
"bene, tu su quello che ho fatto mi giudichi", perché, se dovessimo
andare a farci giudicare oggi dagli elettori su quello che è stato
fatto, penso che molti di voi avrebbero di che preoccuparsi per la
loro rielezione! È evidente che c'è chi ha interesse a diluire
questo momento di difficoltà; l'"Union" deve trovare un suo nuovo
assetto culturale, perché è evidente che la difesa dell'autonomia
non è più un vostro "pallino", perché in un'Europa delle Regioni,
ma ancor di più in un'Italia che ti dà le competenze, ma non ti dà
i soldi, l'autonomia è un bene di tutti che dobbiamo dimostrare di
poterci gestire. In questo momento evidentemente abbiamo ancora
l'opportunità, con la "coperta" corta, di coprire i nostri mali, ma
il tempo purtroppo non ci è a favore. Il Consigliere Vicquéry ha
detto: "ci sono delle scelte che vanno fatte", io sono d'accordo,
probabilmente non abbiamo le stesse "ricette"... non lo voglio
escludere... perché su molti punti anche con alcuni amici
dell'"Union" abbiamo condiviso nei corridoi naturalmente le
"ricette", ma poi le logiche del consenso e di quella che qualcuno
chiama responsabilità non ci porta ancora a maturare condivise
condizioni. Certo è che la Regione ha bisogno di scelte e queste
scelte con tale bilancio non verranno affrontate.
Presidente
- La parola al Consigliere Venturella, per
secondo intervento.
Venturella (Arc-VA)
- Invitato dal collega e amico
Lattanzi, intervengo con piacere. Parlare di cifre e numeri senza
la possibilità di scriverli è un po' difficile. Questa mattina
l'Assessore Marguerettaz mi guardava stupito mentre cercavo, con
tutti i miei limiti, di esporre le motivazioni, il perché
dell'affermazione:
"non è vero, Assessore Marguerettaz, che vi è
un aumento dell'1,5% della capacità impositiva della Regione, ma vi
è una secca diminuzione invece"
. Proverò a cercare di spiegare
aiutandomi con dei numeri a 2 ordini di grandezza. Facciamo conto
che nel 2006 il titolo uno categoria due, quella di tributi propri
e compartecipazione dei tributi erariali, abbia totalizzato
100...
(interruzione dell'Assessore Marguerettaz, fuori
microfono)
... ascolti, Assessore, lo so che le dà fastidio questo, ma lei
ne ha dette così tante nella sua relazione, ci permetta...
Dicevo, abbia totalizzato 100 nel 2006, ripartite in 80 e 20
milioni. Facciamo che nel 2007 si assista ad un aumento che vada a
150 e che da 20 milioni tributi propri passi a 24 milioni di euro,
parimenti passi a 126. È chiaro che la variazione assoluta da 20 a
24 è di più 4 milioni di euro, cioè più del 20%, ma se guardiamo
invece la variazione percentuale in rapporto a ciò che viene
introitato, abbiamo un calo del 4%, perché 24 rappresenta il 16% di
150 e non più il 20% e qui chiudo, credo di avere con l'esempio
numerico spiegato ciò che volevo dire stamattina.
Vediamo ora, anche perché su un'altra questione credo sia
importante rifocalizzare la nostra attenzione: le principali
entrate, tabella n. 17 dell'Assessore. La tabella n. 17
dell'Assessore, se confrontata con la tabella analoga del bilancio
di previsione, budget 2007 di pagina 6, è vero che parla di
principali entrate, ma nei tributi propri ha i 65 milioni di euro
per la casa da gioco, 89 milioni di euro per l'IRAP, ma, quando si
passa alle compartecipazioni, questa tabella, che contiene 6 righe,
non corrisponde alla realtà, manca la voce principale: la quota
sostitutiva dell'IVA all'importazione per merci provenienti da
Paesi comunitari, che ha ben 295 milioni di euro, più dell'IRPEF,
più dell'IRPEG, più dell'IVA, più dell'imposta di fabbricazione
della birra, più di tutti. Sembra che vi sia una difficoltà
intrinseca di questo Assessorato a mettere un rigo in più: il rigo
della quota sostitutiva dell'IVA da importazione, ma perché, ci
chiediamo noi? Perché tale dimenticanza, questa non considerazione?
Come mai, perché? È questo che si intendeva. Certo che l'Assessore
mi dirà: "ma, dal punto di vista contabile e finanziario, non ha
senso inserire nella tabella n. 17 il dato", però ce l'ha dal punto
di vista politico ed è questo che manca nella sua relazione! Il
gettito derivante dalla quota sostitutiva dell'IVA è un gettito
ormai consolidato negli anni e lo ha detto bene il Presidente
Caveri.
Veniamo ora ad un capitolo che mi sta particolarmente a cuore:
il capitolo delle spese e rispondo in parte a ciò che chiedeva il
collega Lattanzi ossia come potrebbe essere questo programma di
futuro governo della Regione. Citiamo il settore 1, programma 0.1,
che è assetto del territorio e tutela dell'ambiente. Le pagine
vanno da pagina 126 fino a pagina 158 più o meno. Io allora ho
fatto un po' di conti, naturalmente sono conti fatti a mano, non
con la calcolatrice dell'Assessore Marguerettaz - della quale,
secondo me, alcuni tasti funzionano male... - e più o meno la somma
a disposizione del settore 1, programma 0.1, urbanistica, assetto
del territorio, tutela dell'ambiente, è intorno ai 90 milioni di
euro. Ho fatto una piccola analisi sulle principali uscite e sono:
edilizia abitativa, viabilità, calamità naturali, opere pubbliche
diverse, difesa del suolo, ambiente e sviluppo sostenibile,
protezione civile. La sorpresa, ma non era una sorpresa, era quasi
lapalissiano proprio per la struttura che si è dato questo
Assessore, è che quasi 1/3 delle spese di tale Assessorato vanno al
programma 0.3, viabilità, su 89 milioni circa 27-28 milioni di euro
sono impegnati per la viabilità. Una parte preponderante, altro che
difesa del suolo! Altro che protezione civile! Vanno alla
viabilità! È un tipo di scelta che non condividiamo, è un tipo di
scelta che presuppone che si faccia politica del territorio
costruendo strade e ancora strade. Certo che se si aggiunge al
numero del capitolo 51300 spese per opere stradali di interesse
regionale, ivi comprese le opere di protezione da valanghe e
frane... allora anche qui naturalmente non diciamo che questa
affermazione non corrisponda alla realtà, assolutamente no, ma con
tali parole:
"ivi comprese le opere di protezione"
certo che
si vuole mascherare quella che è la politica di questo Assessorato,
che più che del territorio e dell'ambiente è l'Assessorato alla
viabilità! Lo si dica chiaramente, perché ditemi allora come
chiamare diversamente un Assessorato che impiega il 31% delle
proprie risorse in opere viabili: come se i 2.500 km. di strade
regionali, comunali, poderali e piste forestali non bastassero! È
quindi chiaro, e qui rispondo al Consigliere Lattanzi, che in un
futuro governo della Regione su questi capitoli di spesa
sicuramente una riflessione in più dovrebbe essere fatta. È chiaro
che ora, essendo noi all'opposizione, abbiamo il compito di far
risaltare tali piccole anomalie, che poi non sono anomalie, ma
vanno nel segno della politica di questa Giunta.
Torneremo poi capitolo per capitolo e articolo per articolo del
disegno di legge su ogni argomento, abbiamo presentato alcuni
emendamenti e presenteremo anche alcuni ordini del giorno.
Presidente
- La parola alla Consigliera Viérin
Adriana.
Viérin A. (UV)
- J'ai toujours du mal à m'exprimer dans
cette Assemblée, parce que je ne possède pas les qualités de
certains de mes collègues qui arrivent à parler pendant 45 minutes,
voire plus, et savent capter l'attention de l'Assemblée pour si
longtemps. Sur le budget c'est encore plus difficile, quoique je
possède un diplôme d'expert comptable, mais cela fait partie des
erreurs de jeunesse, les chiffres ne sont pas mon "violon
d'Ingres". Plus tard d'ailleurs j'ai entrepris des études en
philosophie et en littérature, qui me conviennent beaucoup
mieux.
D'abord je dois dire que je partage complètement ce que
l'Assesseur nous a dit lors de la présentation de ce budget 2007,
il s'agit sûrement d'un budget sérieux et responsable, rédigé selon
des règles comptables, sérieuses et responsables. Il n'est donc pas
étonnant qu'il termine en disant, en bon expert comptable, parce
que lui avait bien trouvé son "violon d'Ingres" depuis le début,
que s'il avait la possibilité de le réécrire sur une page blanche,
il referait à l'identique. Il ajoute une chose intéressante: il dit
qu'il s'agit du meilleur budget envisageable dans les conditions
actuelles, car - et il le disait quelques lignes plus haut - ce
budget est la conséquence d'un système législatif qui a été
approuvé par ce Conseil au fil des années, le fameux "plâtre"
représenté par les lois en vigueur, qui emboîtent un peu tous les
budgets chaque année et sur cela je suis totalement d'accord avec
lui. Je n'oserais donc pas dire, comme l'avait fait l'année
dernière M. Cesal, qu'il s'agit d'un budget qui ne nous fait pas
rêver, car je prendrais des risques là, les foudres et les
tonnerres tomberaient sur moi! Permettez-moi de dire que pour les
années prochaines il faudrait au moins essayer de lui donner une
âme... Il est vrai, les lois nous les avons votées, nous pouvons
les modifier, nous pouvons en faire d'autres, nous pouvons tout
changer, mais dans une logique de stratégie à long terme, car à mon
avis nous avons le devoir de bâtir un projet politique, de faire
des choix; projet politique qui nécessite entre autres d'un travail
synergique entre les différents secteurs. Ce qui manque à mon avis
est un fil rouge, qui relie les dépenses et les investissements des
différents Assessorats, mais probablement, comme je vous l'avais
annoncé au départ, mes compétences ne sont pas suffisantes pour
arriver à le dénicher ce fil rouge. Je me bornerai donc à faire
quelques modestes considérations sur quelques secteurs que j'estime
prioritaires.
Energie: d'abord, merci M. La Torre, un petit élan vous l'avez
lancé, donc je vous fais officiellement mes compliments. L'épargne
énergétique et l'utilisation des sources énergétiques
renouvelables: il s'agit là d'un vrai défi pour les années à venir,
un défi qui nous concerne aussi. Je me demande si on n'a pas
intérêt à suivre l'exemple de la Province de Bolzano, qui a pris
depuis plusieurs années des décisions draconiennes et courageuses
en la matière. Je vois que l'Assesseur me fais des gestes:
dernièrement à un colloque auquel lui il a participé les Sud
Tyroliens disaient:
"nous on est 10 ans en arrière par rapport à
l'Autriche"
, si eux, ils sont 10 ans en arrière par rapport à
l'Autriche, nous on est au Moyen âge. Grâce à des normes très
strictes et également une modification des règlements d'urbanisme
des Communes, qui ont primé tous ceux qui ont décidé de bien isoler
les bâtiments et d'investir dans l'épargne, ils ont obtenu des
résultats remarquables et une forte adhésion de leur société à un
vrai épargne énergétique, d'autant plus que cette politique
énergétique a permis de développer une vraie filière industrielle
et commerciale, ce dont nous avons besoin, la fameuse aire de la
"Cogne" est là pour trouver des investisseurs. Le Sud Tyrol s'est
posé en quelques années à l'avant-garde au niveau italien dans ce
secteur et il exporte une bonne partie de sa production dans les
autres Régions italiennes et même à l'étranger. J'estime que nous
devrions suivre cet exemple, parfois il suffit de faire ce que les
autres ont su faire beaucoup mieux avant nous. Nos cousins situés à
l'est de l'arc alpin nous apprennent plein de choses, à nous de
suivre.
Tourisme. Je partage entièrement ce que M. Lattanzi a dit sur le
thermalisme et plus en général sur les s.p.a.; j'estime que nous
avons cumulé un retard que nous avons le devoir de combler
rapidement dans les années à venir. Les touristes ont désormais
démontré qu'ils sont disponibles à se rendre dans n'importe quelle
localité à condition d'y trouver essentiellement 4 choses: un
urbanisme respectueux de la nature, un environnement de qualité, un
accueil chaleureux et riche en traditions et des centres de
bien-être qui à n'importe quel moment et indépendamment des
conditions climatiques - tant pis s'il ne neige pas - peuvent
satisfaire la demande croissante de bien-être et de câlins, on a
tous besoin de câlins. Il suffit de regarder la reconversion que
toutes les plus grandes structures hôtelières ont effectuée ces
dernières années. Il n'est donc pas étonnant qu'une Commune comme
Cogne ait conquis la première place dans un classement qui concerne
les plus belles et importantes stations des Alpes. Une Commune qui
a suivi, parfois malgré elle, un modèle de développement qui ne
nécessite pas forcément de grandes et onéreuses infrastructures,
mais où une grande partie des hôtels a beaucoup investi dans
l'accueil et le bien-être de ses clients. Nos plus grandes
richesses sont représentées par le splendide environnement qui nous
entoure et par le contexte que nos ancêtres ont su bâtir au cours
des siècles et qui nous ont légué.
Ces dernières considérations me portent évidemment à
l'agriculture. Je suis obligée de dire deux mots sur cet important
secteur de notre économie. J'estime que nous avons très bien fait
de soutenir nos éleveurs et nos campagnards. Nous avons très bien
travaillé dans le passé soit pour l'aide concrète et directe, soit
pour la formation. Maintenant, sans pour autant changer brusquement
de cap, j'estime qu'il faudrait axer notre politique agricole
principalement dans les secteurs du "marketing" et de la
commercialisation. Nous devrions faire en sorte que nos produits,
produits de niche, de grande qualité puissent être placés sur le
marché à leur juste prix. Nous ne vendons pas nos produits, à mon
avis, à leur juste prix, nous les vendons à un prix trop bas. Nous
devons arriver à vendre nos fromages, nos vins, et cetera, dans les
magasins de haute gastronomie et non dans les grandes surfaces. Un
prix plus élevé à la vente permettrait d'augmenter les revenus des
producteurs et ainsi de réduire les contributions régionales à ce
secteur. Un exemple pour tous: le "passito" de Chambave.
Dernièrement à une compétition internationale sur les vins flétris
- je crois à Bruxelles -, le "passito" de Chambave arrive deuxième
ou troisième sur une palette de 40-50 producteurs internationaux;
quand les autres producteurs ont appris quel était le prix de vente
de la bouteille du "passito" de Chambave, ils ont commencé à prier
nos producteurs de ne jamais le dire, parce que le "passito", qui
était arrivé à la 30
e
, à la 40
e
position,
était vendu 3, 4 ou 5 fois plus cher. Une éventuelle filière du
bois... mise sur pied au Sud Tyrol, j'y reviens, je m'en excuse,
mais c'est un exemple pour moi... grâce à leur politique
énergétique... permettrait également d'assurer un revenu
complémentaire à nos paysans.
Un autre secteur en grande expansion est représenté depuis
quelques années par l'industrie phytothérapique. A mon avis, notre
territoire se prête très bien à une production de plantes
médicinales qui pourraient entraîner la création d'une filière de
grande envergure dans ce secteur, et je reviens à l'industrie et à
"l'aire Cogne", et cela nous permettrait de réutiliser les terrains
maintenant en jachère, les terrains sous-utilisés sur notre
territoire.
Je m'arrêterai là, il y a encore un argument sur lequel je
reviendrai, mais j'attends la réponse du Gouvernement.
Presidente
- La parola alla Consigliera Squarzino
Secondina, per secondo intervento.
Squarzino (Arc-VA)
- Non avevo messo in programma questo
secondo intervento, nel senso che pensavo di soffermarmi in
particolare sui vari articoli della legge finanziaria, ma sono
stata un po' sollecitata sia dal Capogruppo dell'"UV", sia dal
collega Lattanzi, che in fondo ci hanno detto: "volete un
cambiamento, ma non dite in che prospettiva" e la stessa cosa
indirettamente anche il Presidente della II Commissione, ha detto:
"sì, le critiche vanno bene, ma ci vogliono le proposte"
.
Noi chiaramente non anticipiamo qui il nostro programma futuro di
Governo del 2008, si tranquillizzi il collega Lattanzi: se esistono
all'interno della maggioranza e dell'"Union Valdôtaine" delle voci
così divergenti, che si uniscono per gestire il potere, noi
riusciremo, le varie forze, a metterci insieme per un progetto
della Valle d'Aosta, che è qualcosa di più importante. Per questo
motivo abbiamo fatto una serie di osservazioni, dalle quali si
evincono le nostre priorità. Non ci viene chiesto di preparare un
bilancio alternativo, di scrivere una legge alternativa oggi. Cosa
abbiamo fatto per rispondere a questa domanda, al quesito che tutti
ci pongono:
"ma voi come spendereste i soldi?"
. Il tentativo
che abbiamo fatto sia negli emendamenti che abbiamo pensato, sia
negli ordini del giorno che abbiamo preparato e che discuteremo è
stato quello di individuare alcuni settori, alcuni punti che
riteniamo importanti come pilastri del cambiamento che bisogna
imprimere a questa Regione nel modello di sviluppo. Vi sono alcuni
emendamenti, cose piccole rispetto al grande progetto che si sta
costruendo, ma un primo punto su cui insistiamo è proprio l'etica
della politica, la sobrietà nel modo con cui si gestisce la
politica, la sobrietà nei comportamenti. Abbiamo quindi individuato
alcuni emendamenti che vanno nell'ottica di diminuire, se
possibile, i costi della politica, non solo. Proprio perché
riteniamo che alcuni costi dell'Amministrazione che appaiono come
costi che servono allo sviluppo della Regione, a studi, ad
approfondimenti... in realtà, i costi della politica sono il far
lievitare i costi per persone che vengono contattate, sollecitate e
a cui si offre un lavoro, perché questo può essere comodo
politicamente per garantirsi il voto di tali persone... Proprio in
questa ottica abbiamo cercato, da un lato, di dire che in questa
Amministrazione regionale bisogna aumentare le persone più
professionalizzate, aumentare le figure che sono più competenti;
dall'altro, bisogna diminuire in modo drastico le risorse per le
consulenze e per le collaborazioni. Dovete pensare che nel bilancio
2007 sono stanziati oltre 5 milioni di euro per consulenze e
collaborazioni tecniche e questo senza indicare tutte quelle
specifiche dell'Assessorato del territorio, senza tener conto di
tutti gli incarichi che sono legati a progetti specifici di studi,
di progettazione, di piani di sviluppo e via dicendo. Ci sono
architetti, ingegneri, geologi che sono chiamati a lavorare per un
progetto, qualunque esso sia, una strada, un progetto edilizio e i
costi di quegli esperti sono all'interno dell'intero progetto, per
cui quelli non vengono neanche conteggiati con questi. Il bilancio
che è stato portato all'attenzione di questo Consiglio prevede nel
2007 altri 5 milioni di euro per spese di consulenza e
collaborazione tecnica, con un aumento rispetto agli anni
precedenti, rispetto al 2005-2006 di 1,2 milione di euro. Diciamo
che bisogna diminuire queste spese perché il più delle volte, come
abbiamo illustrato in diverse iniziative del nostro gruppo, tali
consulenze, tali collaborazioni tecniche sono inutili e le persone
che hanno avuto un contratto per consulenze o per collaborazione
tecnica si trovano poi negli uffici a fare il lavoro degli
impiegati al posto di questi che sono magari in ferie o in
malattia, cioè qui si usano i soldi pubblici in modo distorto
rispetto alle esigenze e noi diciamo che queste risorse vanno
diminuite, per diminuire quei costi inutili nell'amministrazione.
Questo è un altro grosso filone a cui noi continuiamo a prestare
attenzione, su cui bisogna lavorare, ma non per penalizzare le
persone, ma perché bisogna rendere il lavoro produttivo, occorre
valorizzare le risorse dei giovani e bisogna dare a tutti i giovani
le stesse possibilità di entrare nel mondo del lavoro.
Riteniamo che gli investimenti nella scuola siano
importantissimi, stamani avevo sottolineato con forza una serie di
dati purtroppo negativi che riguardano il livello di istruzione
della popolazione valdostana, per cui noi abbiamo proposto degli
emendamenti con cui chiediamo che siano potenziate ulteriormente le
risorse alle scuole, in modo che nella loro autonomia possano fare
quei progetti che sono utili per lo sviluppo del territorio, per
l'apprendimento dei ragazzi e per l'innalzamento della qualità
dell'istruzione. Ancora: sempre nell'ambito della cultura abbiamo
sottolineato con forza come tutto il sistema della formazione e
dell'istruzione vada integrato in modo più chiaro di quanto non sia
fatto adesso, quindi chiediamo con una serie di ordini del giorno
che questa direzione venga intrapresa con forza, coraggio e
decisione. Come pure chiediamo che siano potenziati quei centri di
educazione per adulti; a fronte di un dato preoccupante della
formazione degli adulti, chiediamo che altre risorse qui siano
impegnate, come chiediamo anche che siano aumentate le risorse per
i centri culturali, per i centri che producono studio e che
innalzano il livello culturale di questa Regione, perché siamo
convinti che impegnare fondi nell'istruzione, nella cultura sia
impegnare fondi per il futuro di questa Valle.
Come pure abbiamo anche individuato alcuni emendamenti che
riguardano il settore della sanità. Stamani avevo fatto un elogio
al fatto che vi sia questo Osservatorio epidemiologico in Valle
d'Aosta che consenta di conoscere la realtà, ma, per quanto
riguarda la sanità, intendiamo fare alcune critiche. Abbiamo visto
come la sanità costituisca una fetta importante del bilancio: il
24% delle spese correnti. È una cifra che quest'anno si attesta sui
245 milioni di euro, con una contrazione rispetto agli altri anni,
ma abbiamo visto come anche negli assestamenti di bilancio grosso
modo la cifra si attesti sui 250 milioni di euro, che è una cifra
consistente. Quello che contestiamo non è la quantità di risorse
impiegate per la sanità, piuttosto il modo con cui la sanità viene
governata e l'enorme costo della mobilità passiva è un esempio di
come ci siano molti aspetti della sanità che vanno potenziati (vedi
l'ortopedia). Abbiamo visto in questi mesi la conflittualità con
gli operatori e abbiamo visto anche questo modo zigzagante con cui
viene affrontata la questione dell'unificazione delle 3 sedi
ospedaliere: manca un'idea chiara di tale maggioranza e del suo
partito maggioritario. Pare quasi che questa sia diventata una
questione personale, ogni Assessore, anche se dell'"UV", porta
avanti la sua idea particolare di unificazione delle 3 sedi. A un
Assessore viene l'idea dell'ampliamento a sud, noi avevamo
contrastato questo, però ci eravamo rassegnati, se questa è la
scelta del Governo prendiamo atto di tale scelta; poi cambia
l'Assessore e viene l'idea invece di un ampliamento ad est, che è
un progetto abnorme, è un obbrobrio per la città, per cui non
poteva che nascere spontanea una reazione dei cittadini e degli
operatori della sanità nei confronti di questo progetto. Con i
nostri emendamenti diciamo, proprio perché su questo progetto ci
sono delle riflessioni, aspettiamo, non spendiamo altri soldi su
progetti che devono ancora partire, aspettiamo a far partire alcuni
progetti finché non si decide cosa fare, utilizziamo in modo più
serio i soldi della collettività. Per quanto riguarda l'attenzione
alle fasce più deboli, abbiamo visto che ci sono diversi soldi per
il sociale, ma saremmo più interessati a capire come vengono di
fatto collocati tali soldi, ma la nostra attenzione è sempre per la
casa e in questo senso abbiamo presentato alcuni emendamenti che
indicano la strada che a nostro avviso per la casa andrebbe
seguita. Come pure rispetto all'ambiente, è chiaro che questo è un
tema che ci interessa, in quanto abbiamo individuato una serie di
scelte, che già alcuni qui hanno sottolineato come positive e ci fa
piacere vedere che temi che erano fino a pochi anni fa solo del
mondo ecologista stanno diventando patrimonio comune...
Marguerettaz
(fuori microfono)
- ... lo erano già
prima...
Squarzino (Arc-VA)
- ... certo, quando è nato l'Assessore
Marguerettaz, questi temi erano già all'ordine del giorno, molto
prima...
Mi fa piacere vedere che tutto il tema delle energie alternative
comincia ad essere considerato in maniera positiva e soprattutto le
energie alternative cominciano ad essere considerate un "atout"
forte di sviluppo economico per la nostra Regione, come pure
l'agricoltura biologica, su cui abbiamo presentato un emendamento,
perché vogliamo dire che sono questi i settori di qualità che vanno
potenziati. Concludo dicendo che a noi interessano anche i temi più
ampi, che sono la pace e la solidarietà, e anche in questo contesto
abbiamo presentato un emendamento.
Presidente
- La parola al Consigliere Sandri, per il
secondo intervento.
Sandri (GV-DS-PSE)
- Mi ero interrotto prima per
rispettare i 45 minuti del primo intervento, quindi riprendo con
una certa fatica - spero di riuscire a riportavi in argomento -
l'intervento. Dicevo che c'è un problema leninista, come si suol
dire: che fare? Abbiamo davanti dei problemi importanti, li avevamo
ricordati; abbiamo ipotizzato di rimettere il cittadino al centro
della società e quindi al centro dello sviluppo e proprio questo
consentirà di liberare le energie finora trascurate, represse, le
competenze e le professionalità. Naturalmente, cosa che ha
infervorato i colleghi del Centro-Destra, avevo fatto riferimento a
questa necessità di limitare la presenza pubblica nella gestione
dell'economia, e non solo, a ridurre i costi degli apparati
pubblici, il sistema dei contributi a pioggia, proprio per fare un
arretramento rispetto alla libera competitività e alla libera
capacità di organizzazione e al coraggio delle persone, alle loro
professionalità, aumentando invece con i soldi risparmiati dai
contributi a pioggia la qualità e la quantità dei servizi. Questo è
un processo difficile, complesso, non c'è una specie di "bacchetta
magica": significa riprendere con calma, ma sapendo qual è la
strada, quindi con un altro progetto rispetto a quello portato
avanti fino adesso, che consenta di riaggiustare pezzo per pezzo,
con la certosina attenzione di tutti i giorni, ma che è dettata
dall'amore. Mi permetterei da questo punto di vista tale attenzione
che ci vuole è solo legata all'amore che si ha per un popolo, che
si ha per la cosa pubblica, che consente di avere quell'attenzione
alla qualità così come abbiamo l'attenzione per le persone a cui
vogliamo bene, per cui se vediamo che hanno un problema, subito ce
ne accorgiamo ed interveniamo. La mancanza di attenzione, la
mancanza di capacità di reazione, il trascinare i problemi spesso
quindi è anche un grande sintomo evidente di mancanza di amore per
il proprio popolo. Occorre allora un'attenzione forte alla qualità,
ma anche un grande coraggio e la capacità di aprire strade nuove e
il tempo è un fattore determinante che dobbiamo tener presente.
Varie volte in quest'aula ho preso a riferimento alcune grandi
opere che sono state fatte nel passato per rendersi conto
dell'incapacità a realizzare.
Anche il collega Pastoret, come Assessore ai trasporti, ha
presentato un bellissimo lavoro in cui si ricorda che la ferrovia
Aosta/Pré-Saint-Didier fu fatta in 2 anni; il canale di Panama, una
delle più grandi e straordinarie imprese del genere umano, è stato
fatto agli inizi del secolo scorso in 8 anni. Andate a vedere il
cantiere dello "Splendor", quanto è durata la costruzione della
piscina di Gressoney, la questione dell'Ospedale e vi renderete
conto che il tempo è la dimostrazione dei nostri fallimenti.
Occorre allora avere il coraggio anche di fare scelte importanti
che intervengano sul fattore tempo, quindi nella realizzazione
delle infrastrutture, di tutte quelle infrastrutture sia concrete
che virtuali di cui siamo carenti, occorre avere il coraggio di
utilizzare i nostri soldi per realizzarle. È chiaro che dobbiamo
avere la forza di capire che il miglior investimento che possiamo
fare non è quello di tenere i soldi della "CVA" a reddito da un
"broker" finanziario locale, ma quello che questi soldi vadano
reinvestiti nel territorio, perché i soldi del "broker" finanziario
andranno a finanziare lo sviluppo di altri Paesi e Regioni, non
della Valle d'Aosta! La costruzione del Lötschberg, costata 3 mld
di euro, ha comportato un reinvestimento nei 2 stretti Cantoni di
Berna e del Vallese di 1,5 miliardi in 10 anni, il che significa
che il PIL di quei 2 Cantoni è aumentato del 2% l'anno solo per
quella opera. Questo è quanto dobbiamo fare adesso per andare
avanti e, per fare ciò, con tutti i soldi di cui c'è bisogno,
bisogna cominciare a ragionare in termini economici, cioè a dare
delle priorità. È prioritario spendere 60 milioni di euro nel
trenino di Cogne o spenderne 10 milioni, cioè 1/6, nella lunetta di
Chivasso? L'avessimo pensato 10 anni fa, 5 anni fa, 3 anni fa, 2
anni fa... ma possiamo farlo anche adesso? O dobbiamo scaricare
tutto su Roma, dicendo: "o ce lo dà lo Stato...", oppure stiamo qui
a "guardare per aria"? La lunetta di Chivasso è un intervento che
farà risparmiare per ogni anno 10 minuti a 600mila viaggiatori, il
che significa 7 anni di vita regalati per ogni anno di
utilizzazione agli utilizzatori della ferrovia. Quanto ci farà
invece guadagnare in termini di tempo il trenino di Cogne a 25
km./ora? Dobbiamo allora avere dei criteri per capire l'efficienza.
L'aeroporto sicuramente è stato un investimento importante, ma
bisogna capire che utilizzo ha. Quanti passeggeri passeranno di lì,
quanto sviluppo porterà, quanto ci costerà quello sviluppo?
Sicuramente molto di più di quanto non sia la ferrovia. Dobbiamo
allora certo continuare a chiedere allo Stato importanti
compartecipazioni e finanziamenti, esattamente quanto tutte le
altre Regioni e Province autonome d'Italia, ma dobbiamo capire che
è il momento di "aprire i cordoni della borsa" su questi grandi
piani di investimento e risorse, se tagliamo gli sprechi, ce ne
sono tante.
Vi è un altro punto debole nel sistema, che voglio ricordare
perché è anche il punto di sviluppo più importante del futuro
sviluppo della Valle d'Aosta, qualunque sia quello che vogliamo
immaginare: è che lo sviluppo è possibile soltanto se un corpo ha
un cuore pulsante, ha un motore di forza che dà l'impulso a tutto e
questo è il capoluogo regionale: Aosta. Qui dobbiamo dire che con
determinazione, secondo me in parte anche preconcetta, si è voluto
svilire negli ultimi 10-15 anni il ruolo della città di Aosta,
togliendo le risorse e togliendole qualunque tipo di ruolo, anzi
direi che, se si va a rivedere la storia passata, è stato proprio
il dualismo fra Aosta città e Regione a fare da motore al nostro
sviluppo già in passato, perché proprio i contrasti erano lo
stimolo per migliorare e rendere più efficiente il sistema, perché
se non c'è una differenza di potenziale fra 2 realtà, non passa
l'energia elettrica, se non c'è una differenza di altezza fra 2
posti, non c'è l'acqua che passa e Aosta e la Regione erano 2
contrapposizioni che però consentivano di creare energie, che poi
servivano a tutti. Oggi invece Aosta è una città sotto tutela
innanzitutto per le proprie entrate in conto corrente; abbiamo
rilevato nel 2002, e purtroppo non siamo stati ascoltati, che si è
cambiato il meccanismo di determinazione delle entrate correnti
della città di Aosta: dal 2002 decidono quanto deve prendere la
città di Aosta il Presidente della Regione e il Presidente del
Celva. Il Sindaco di Aosta non viene neppure contattato, mentre per
tutti gli altri Comuni esiste tutta una serie di valutazioni per
cui automaticamente si ridistribuiscono i soldi. Potete allora
capire che nella logica più sopra riportata del partito dei Comuni
quale sia poi il risultato finale per il povero Guido Grimod e per
i suoi concittadini. Nei 5 anni di applicazione del sistema di cui
dicevo prima Aosta non è mai riuscita ad ottenere dalla Regione
trasferimenti che consentissero di coprire per più dell'81%, ma
spesso sotto l'80, le proprie spese correnti al netto delle proprie
entrate, mentre per tutti gli altri Comuni, garantiti da un
meccanismo molto più partecipato e controllato da appositi
comitati, la media della copertura delle spese è il 103% e, se si
vanno a togliere alcuni Comuni che hanno particolari
caratteristiche, come Courmayeur, Valtournenche, Gressoney e La
Thuile, i trasferimenti sfiorano mediamente il 115% delle spese
correnti, il che significa che queste importanti risorse vanno a
coprire tutte le spese correnti e diventano soldi in libera
disponibilità dei Comuni. Questo spiega anche un'altra
discriminazione nei confronti del capoluogo: ormai la
riproposizione automatica irragionevole per certi aspetti del
programma di Aosta capitale è il mezzo per controllare l'evoluzione
urbanistica della città, insomma per tenere la città di Aosta sotto
controllo. Di questo ci si rende conto dal comportamento; allora se
si decide di ampliare l'Ospedale, di fare un palatenda, di fare
qualunque altro tipo di intervento, non si chiede, si decide e poi
si manda a far sapere e "Aosta capitale" non è mai stato rispettato
come progetto, perché, a fronte di costruzioni come questa
meraviglia, di cui abbiamo da poco visto la fine dei lavori in Via
Ribitel, ci dovevano essere trasferimenti di terreni. A proposito
di quanto citava prima non ho capito per quale motivo di offesa
personale... sulla questione del "Palaindoor" il CONI all'interno
dell'accordo di programma con la Regione e con la città di Aosta
avrebbe dovuto trasferire un determinato terreno alla città di
Aosta all'inizio dei lavori del "Palaindoor"... ma non credo sia
stato mai rispettato, così non è mai stata rispettata la
costruzione di tutta una serie di parcheggi che erano previsti
dall'accordo di programma. L'accordo di programma allora cos'è? È
un cappio al collo la città di Aosta, in cui ci sono impegni da
mantenere da parte della città di Aosta, ma poi gli altri si
ritengono assolutamente in diritto di non rispettarli e di questo
ne discuteremo in una mozione, non so se sarà ancora possibile in
questo Consiglio, altrimenti verrà trasferito al prossimo.
Vi sono altre cose che pesano sulla città di Aosta e che
meritano una profonda attenzione: è il totale disinteresse a capire
i pesi che la città di Aosta sopporta per il suo ruolo di capoluogo
regionale e che mette a disposizione di tutti i cittadini, ma le
cui spese ricadono solo sui cittadini di Aosta: la manutenzione
delle strade, lo sgombero neve, i servizi delle strutture sportive,
i servizi di autobus di linea, i parcheggi e tante altre cose.
Tutto questo già è un peso, è un peso per il bilancio, ma in più ci
si ritrova di fronte che la Regione è mancante anche dal punto di
vista normativo. Ci rendiamo conto tutti con facilità
dell'inquinamento che c'è nella città di Aosta, lo si vede
visivamente, se qualcuno di voi lo vuole vedere in modo più chiaro,
basta che prenda quella splendida pubblicazione e bisogna fare i
complimenti in pubblico perché è una struttura che funziona molto
bene, che è l'ARPA, che nella sua terza relazione annuale ha
presentato una bella ricostruzione della distribuzione
dell'inquinamento. Ora l'inquinamento a livello rosso c'è solo ad
Aosta città e in qualche Comune della "Plaine"; quell'inquinamento
è in parte, se non in gran parte, responsabilità del carico di auto
che tutti i giorni arrivano in città. A questo si deve aggiungere
il carico per la città di Aosta della quantità di parcheggi che
sono stati realizzati a fronte dei cittadini che vengono da fuori,
che non sono Aostani, perché il sabato e la domenica la maggior
parte dei parcheggi sono tutti vuoti, però i cittadini di Aosta...
hanno asfaltato che potevano essere verdi, aree che potevano
diventare giardini, e tutta una serie di strutture per mettere a
disposizione questo...
A fronte di tutti questi carichi abbiamo un piano di bacino di
traffico fermo a parecchi anni fa, in cui si destinava allora
300mila km. autorizzabili di servizi di autobus di linea, a fronte,
tanto per capirci, Courmayeur 200mila. Ora quel piano di bacino di
traffico deve essere urgentemente modificato, perché bisogna dare
non solo ai cittadini di Aosta, ma anche a tutti quelli che vi
arrivano nella giornata una reale alternativa. È chiaro che se il
servizio in termini di frequenza, di qualità e di capillarità non è
assolutamente competitivo con l'auto, tutti continueranno a venire
con l'auto, ma per poter fare più frequenze di corse, nuove linee
che arrivino più a destinazione, che si distribuiscano meglio sul
territorio ci vogliono i chilometri. Bisogna allora arrivare a fare
un grosso sforzo perché il piano di bacino del traffico della città
di Aosta possa essere incrementato almeno a 1 milione di km., in
modo che questo possa consentire di avere una maggiore efficienza
nel servizio, un minore inquinamento, ma soprattutto minori costi.
Qui mi riallaccio, e concludo con questa considerazione lasciando
poi le considerazioni più squisitamente politiche alle
dichiarazioni durante la discussione dei disegni di legge nn. 135 e
136, al piano di bacino di traffico e alla ferrovia, che sono una
delle grandi scommesse per migliorare il benessere economico dei
cittadini valdostani. I cittadini valdostani sono schiavi della
necessità di avere una o più auto, perché senza queste non hanno la
possibilità di muoversi, perché non ci sono servizi che siano
all'altezza: non lo è la ferrovia, non lo è l'autobus. Tornando
alla valutazione che facevamo prima - meno contributi, più servizi
-, ecco dove dobbiamo andare a fare gli investimenti: dobbiamo
andare a fare gli investimenti perché il pullman sia sotto casa non
dico tutti i minuti, ma a frequenze sufficientemente alte, che vi
siano degli autobus frequenti che da Hône portino alla stazione di
Verrès e consentano ai Consiglieri regionali anche della bassa
Valle di non dover prendere l'auto per venire ad Aosta, ma di
salire sul treno e in 25 minuti essere ad Aosta. Questo è possibile
realizzarlo, ma alla fine ciò significa che la gente privata, le
imprese, gli artigiani potranno risparmiare di dover mettere i
soldi nella struttura macchina, il che significa assicurazioni,
benzina, manutenzione... e invece destinare a degli
investimenti.
Credo che questo sia il tipo di logica, ma per chiudere sul
punto della città di Aosta vorrei essere molto preciso. Non faccio
delle considerazioni politiche, però è certo che non è un caso che
dalla parte dell'"UV" una grande maggioranza di elettorato e di
eletti non venga dalla città di Aosta: questa può essere una
considerazione deduttiva, però è evidente che rafforza quella
ipotesi che si faceva prima di un partito che per troppo tempo si è
lasciato condizionare dai propri interessi di zona, da interessi
particolari.
Presidente
- Vi sono altri interventi in discussione
generale? Sono stati presentati 5 ordini del giorno, di norma essi
andrebbero discussi subito dopo la chiusura della discussione
generale; siccome l'articolo del Regolamento dice
"di
norma"
, è possibile concordare anche altre modalità: una
richiesta è di discuterli subito prima delle votazioni del disegno
di legge.
La parola al Consigliere Sandri.
Sandri (GV-DS-PSE)
- Chiedo la sospensione di 5 minuti
per valutare insieme alla Commissione del Regolamento e ai
Capigruppo il proseguimento dei lavori.
Presidente
- Siccome vi è anche una richiesta della
possibilità di vedere insieme alla Giunta qualche emendamento,
questo può essere fatto solo durante la discussione generale,
altrimenti non vi è più possibilità di fare modifiche; vi prego di
utilizzare questa sospensione per verificare tale possibilità.
Sospendo il Consiglio per 10 minuti.
La séance est suspendue de 19 heures 04 jusqu'à 19 heures
34.
Presidente
- Annuncio la sospensione dei lavori a questo
punto, i lavori riprenderanno alle ore 21,00 con l'intervento del
Presidente Caveri.
La séance est suspendue de 19 heures 35 jusqu'à 21 heures 12
et, à la reprise des travaux, c'est le Président M. Perron qui
remplit les fonctions de Président de la séance.
Presidente
- Riprendono i lavori.
La parola al Presidente della Regione, Caveri.
Caveri (UV)
- Ringrazio tutti per le sollecitazioni, le
suggestioni e anche le provocazioni. Un dibattito ricco a vantaggio
reciproco, visto che questo è un Parlamento dove tutti e ciascuno
dei Consiglieri è libero di presentare, come è giusto che sia,
iniziative e proprie idee in finanziaria, ma anche nel resto
dell'anno e, certamente, di alcune delle proposte che ci sono state
presentate oggi "faremo tesoro". Il Governo regionale è convinto e
sereno nel sostenere - non nel difendere, perché non siamo per
nulla sulla difensiva - la bontà della manovra finanziaria,
comprese certe regole che evitano "l'assalto alla diligenza" e che
rischierebbero di trasformare la nostra discussione in una sorta di
"Far West". Sui singoli punti risponderanno tutti gli Assessori
questa sera, non lo avevamo fatto lo scorso anno nella logica - che
è un po' mia - di accelerazione dei tempi, ma avevamo fatto male,
perché si è pensato, lo scorso anno, che, rispetto a certe
esibizioni verbali, non vi fossero da parte nostra delle risposte;
quest'anno invece i colleghi ribatteranno, punto per punto, per
evitare degli equivoci.
Potrebbe esserci in questa discussione la tentazione di cadere
nella trappola delle polemiche politiche, polemiche che scaldano i
cuori, altrimenti avremmo fatto nella nostra vita altre cose, ma
non lo farò. Il gioco maggioranza/opposizione rischia di essere, in
tale fase, una sorta di gioco inutile, visto che la maratona a cui
siamo sottoposti è fatta di gioco delle parti, spesso di giochi di
parole, ma è anche fatta di posizionamenti personali per cercare il
consenso, specie - come sta avvenendo - con l'approssimarsi delle
elezioni, che sono il momento topico della democrazia, ma che
innescano anche dei climi un po' innaturali. Quando i toni si fanno
tristemente propagandistici, si va alla ricerca di una critica
costante con il "paraocchi" e talvolta si vedono anche imbarazzanti
enciclopedismi sui diversi argomenti, bisogna comunque cercare con
serenità di dire la propria. Trovo molto istruttivi certi
interventi, perché "fanno piazza pulita" di chi "ammicca in privato
e spara in pubblico": questa è una logica furbesca che non regge
più. Non esiste un doppio canale di dialogo politico: nei corridoi
"si fa flanella" e in quest'aula si attacca con furia. Chi predica
morale ed etica e anche buon Governo lo sappia: i ponti del dialogo
si creano su fondamenta vere e non su generici "desiderata" o su
atteggiamenti che sembrano la logica del "solo piede in 2 scarpe" e
l'unico "piede" che entra dappertutto è quello luciferino. Certe
opposizioni, qui ad Aosta, sono come il Dr. Jekyll... chiedendo al
Governo regionale una serie di cose, come lo straordinario insieme
di "slogan" "botte piena e moglie ubriaca", per cui assumiamo
tutti, ma riduciamo il personale, oppure "meno pubblico
nell'economia", ma interveniamo ovunque, o ancora: "più velocità
per le opere pubbliche" e poi si ricorre per bloccarle... e a Roma
si trasformano in maggioranza Mr. Hyde... cioè, nella finanziaria
dello Stato, fanno ben peggio di quello che qui ci viene
rimproverato. La crisi italiana è migliore o peggiore della
presunta crisi valdostana? Vorrei dire che ancora oggi, al di là di
tutte le discussioni che abbiamo fatto all'inizio di questo
Consiglio, siamo di fronte a vive incertezze di una finanziaria
dello Stato che è "in progress". È normale? È cioè normale che non
si siano ancora "fermate le bocce", per cui su alcune decisioni
importanti di questa nostra finanziaria dobbiamo andare "a tentoni
nel buio", in attesa di conoscere in maniera definitiva quali
saranno le determinazioni in materie significative, che ricadranno
anche in parte sul nostro ordinamento finanziario?
Quale Valle d'Aosta, perché di questo si è discusso in queste
ore... vorrei dire una Valle d'Aosta moderna, solidale, forte,
grazie anche ad una maggioranza politica comprensibile e coesa, che
ha i suoi punti di aggregazione e, se oggi guardiamo alle
alternative, cogliamo un clima simile al "Circo Barnum" del
Parlamento italiano...
(interruzione della Consigliera Squarzino Secondina, fuori
microfono)
... al "Circo Barnum" del Parlamento italiano, cara Squarzino,
perché la Senatrice Levi Montalcini ha detto chiaramente:
"non
voto al Senato se non ci sono i fondi per la ricerca"
, e sono
apparsi i fondi per la ricerca; il Senatore eletto nel collegio sud
America Pallaro ha detto:
"se non si danno i soldi agli emigrati
italiani all'estero, non voto la finanziaria"
, quindi devo dire
che siamo di fronte a dei comportamenti di questo genere. Cos'è il
nuovo? Lo vedremo. Oggi si registrano confini di profondissima
ambiguità, è un nuovismo balbettante, tinto più di odio che di
corrispondenza a progetti alternativi, legittimi come tali, ma
l'odio è un collante estremamente mediocre.
Vorrei allora difendere qui, nella prima replica, il modello
valdostano, una sorta di modello scandinavo di "welfare state",
reso più liberale in senso buono dalla concretezza alpina e
addolcito dal "côté" mediterraneo del versante sud delle Alpi. Un
modello valdostano che ha saputo in questi ultimi mesi riaffermare
l'importanza dei fondi comunitari, ottenendo gli stessi fondi
comunitari per il periodo 2007-2013: 140 milioni di euro a cui si
aggiungono 45 milioni di euro per il Piano di sviluppo rurale; un
ordinamento finanziario che, come nei sistemi moderni di "welfare",
serve per finanziare l'economia, le infrastrutture, le politiche
sociali. La nostra logica è quella dell'inclusione sociale, è una
logica importante che parte dai Comuni, dal sistema democratico dei
Comuni che non sono i "campanili". Qualcuno si deve essere
sbagliato nella discussione perché i Comuni sono la democrazia di
prossimità, sono il presidio della montagna e oggi immaginare che
si voglia creare qualche situazione di dissidio fra la capitale
regionale, la quale è stata riconosciuta come tale anche da una
legge regionale, che è stata votata negli scorsi anni, e il sistema
dei Comuni, ebbene, sbaglia. Queste contrapposizioni sarebbero
errate e minerebbero profondamente quella unitarietà
dell'ordinamento degli enti locali nella quale in passato ci siamo
riconosciuti. Di cosa si occupa il nostro "welfare"? Si occupa del
lavoro: in questa finanziaria vi è il Piano straordinario
dell'occupazione per far fronte a una situazione ereditata di gravi
difficoltà in tale settore, ma siamo ancora di fronte, per fortuna,
a un basso tasso di occupazione, a un forte investimento nelle
politiche attive del lavoro, che confermeremo con 83 milioni di
euro nel settore della formazione, del Fondo sociale europeo. Un
sistema di "standard" professionali e di crediti formativi che
favoriranno la personalizzazione dell'offerta per ciascun
lavoratore. Un'attenzione poi che non si vede altrove, a tutti i
livelli di età: all'infanzia, agli anziani, una fortissima
partecipazione delle donne al mercato del lavoro, abbiamo un tasso
di occupazione femminile del 57,9% contro il 45,9% esistente in
Italia. Il sistema pensionistico, tutta quella parte integrativa
che viene da noi gestita in una logica importante di autonomia
regionale, per dare senso, come ricordavo la scorsa volta, a quella
previsione statutaria che prevedeva che anche in materia di
previdenza vi fosse una competenza integrativa e il sistema
scolastico, ci tornerà l'Assessore responsabile, la gratuità dei
libri, le borse di studio, il finanziamento degli istituti
professionali. L'Università che abbiamo voluto noi e gli unici
rischi che oggi esistono relativamente ad essa, cari amici, è che
si applichino delle norme dello Stato che rifacciano fare i calcoli
sulla nostra Università rispetto al 2004, con il rischio che non si
possa incrementare l'offerta formativa e universitaria e con il
rischio perfino che possa saltare quell'inserimento che abbiamo
voluto in finanziaria... dell'accordo con il Politecnico di Torino,
che darà sostanza all'utilizzo della struttura dell'ex filatura
"Brambilla" di Verrès. Ci torneremo in questa logica di un modello
scandinavo valdostano di un "welfare state", al servizio sanitario
regionale, che è molto più generoso del servizio sanitario
nazionale e il sistema dei trasporti, con un sistema diffuso di
sconti che consente a tutti di poter viaggiare con delle tariffe
ribassate. La ferrovia è colpa della Regione, ci tornerà certamente
l'Assessore Pastoret; i treni moderni li abbiamo pagati noi, 9
minuetti in 2 anni; chi ha fatto la progettualità della lunetta di
Chivasso? Vorrei ricordare che per la sola autostrada del Monte
Bianco per fortuna abbiamo speso 335 milioni del bilancio regionale
e questo ha cambiato in positivo il volto dell'alta Valle d'Aosta.
Vi sono altri temi del "welfare": come stiamo studiando le
questioni delle immigrazioni, il temi dell'energia, i temi delle
nuove tecnologie... No, qui, in occasione della finanziaria, sembra
che questo pullman sia guidato da un gruppo di simpatici coscritti
diciottenni, che, come dei pazzi nella nebbia, viaggiano a 150
all'ora: questa è un po' la descrizione goliardica che viene fatta
in occasione della finanziaria da parte di qualche gruppo di
opposizione.
Non torno poi sugli argomenti "spiccioli". Sulla Caserma
"Testafochi" potrei con una lunga memoria, spiegare la "topica" del
Consigliere Sandri, vi è qualcuno che vuole fare cassa
nell'emendamento inserito nella finanziaria, non tiene conto di una
norma di attuazione. Non posso pensare che, rispetto alle esigenze
dei giovani delle Università, si vogliano far pesare i privilegi
dei militari, perché questo sarebbe in contrasto netto con il
nostro Statuto di autonomia. L'Euro Regione: si dice:
"ma non
fate i rapporti transfrontalieri..."
, abbiamo speso milioni di
euro in "Interreg 1", "Interreg 2", "Interreg 3", la logica
transfrontaliera si concretizza anche in un accordo che si firmerà
a febbraio ad Aosta con la nascita dell'Euro Regione "Alpmed",
l'apertura verso i Cantoni romandi, in collaborazione piena con il
Piemonte e la Liguria e il Parco del Gran Paradiso? Chi ha evocato
il Parco del Gran Paradiso ha "preso un granchio", perché sono
l'unico Parlamentare che in sede legislativa alla Camera dei
deputati ha votato contro la legge sui parchi, coerentemente con
l'idea che il parco, così come si incarna nel Parco del Gran
Paradiso, non è purtroppo sviluppo, ma lo abbiamo detto già in
tempi passati. Il precariato: questo è un tema che non può essere
affrontato nella manovra, stiamo lavorando, ma dobbiamo tener conto
del Patto di stabilità e dobbiamo tener conto che non si può oggi
inserire "tout cour" dei precari all'interno dell'Amministrazione,
bloccando un progetto di sviluppo di tutta la movimentazione del
personale e allora evidentemente viene il sospetto che la
presentazione di alcuni emendamenti, che abbiamo visto, sia "ad
usum" del "pueblo", cioè si dice: "avrei voluto far entrare tutti
questi qui, vedremo delle lettere che verranno ricevute come in
questo caso, come per il part-time", per dire: "il Governo è
cattivo, io vi avrei fatto assumere, mi raccomando nel 2008
cambiate strada, perché noi "vi promettiamo la luna"".
Sul finanziamento dei Comuni, discutiamo il caso di Aosta, ci
mancherebbe altro, ma si può veramente pensare che in quest'aula
andiamo a decidere un nuovo riparto finanziario dell'IRPEF che
distribuiamo ai Comuni, che deve essere frutto di un'intesa fra i
Comuni stessi, in una logica federalistica, e noi oggi ci
impegniamo e imponiamo "d'emblée" una qual certa decisione rispetto
a un dibattito e una dialettica politica che riguarda il CELVA, le
collettività locali, che devono trovare una "pesatura"? Riteniamo
che Aosta non sia abbastanza soddisfatta dei trasferimenti? Apriamo
un tavolo di trattativa. Noi, Assessore Marguerettaz, quanto tempo
fa siamo stati con tutti i Comuni? Siamo andati a settembre ad
incontrare tutti i Comuni e la ripartizione che è fotografata qui è
esattamente la ripartizione che all'unanimità è stata decisa dai
Comuni valdostani. Avrebbe allora una legittimità il Consiglio a
scardinare un sistema di questo genere, che è frutto di un'intesa
democratica fra i Comuni della Valle? Ritengo francamente che
questo non possa avvenire.
Come dicevo all'inizio, faremo buona memoria di tutte le
questioni che abbiamo inteso nel corso del dibattito, trovo però
che tale complesso della manovra finanziaria abbia degli elementi
di continuità e anche degli elementi di novità, nel solco di un
programma che è ben conosciuto, che è stato espresso in quest'aula,
che mira soprattutto alla governabilità, da un lato, che è un
valore supremo, e, dall'altro, anche a dare una risposta precisa a
tutte le problematiche che emergono in un periodo non facile. Se
uno avesse dovuto scegliere nella propria vita un periodo della
storia della Valle d'Aosta durante il quale governare, eccettuate
le drammatiche vicende del dopoguerra che furono veramente
difficili - e il nostro pensiero non può che andare sempre,
riconoscente, a chi ha saputo costruire la "macchina autonomistica"
e farla funzionare -, ma, se uno avesse deciso di vivere tempi più
lieti, avrebbe scelto epoche diverse, epoche di finanza più ricca,
di trasferimenti crescenti e non un'epoca "grama" in cui purtroppo
l'economia italiana non riparte, non certo per colpa della piccola
Valle d'Aosta. Questa ripartenza sembra emergere dappertutto, per
adesso nell'economia italiana solo molto timidamente si vede una
ripresa. Auguriamoci che i tempi che verranno saranno tempi
migliori, ci sforzeremo di lavorare in maniera quotidiana da qui
alla fine della legislatura per poter essere all'altezza delle
sfide che dobbiamo raccogliere. Il Vicepresidente Fiou ha citato la
logica della programmazione; credo che ci siamo dati una logica di
programmazione settore per settore, saranno gli interventi degli
Assessori responsabili a dimostrare che il disegno c'è, non siamo
un gruppo di simpatici "scavezzacollo" che si trovano ad avere
nelle mani il Governo regionale della Valle d'Aosta, ma siamo stati
chiamati a questo posto da un voto democratico che è avvenuto nel
2003. Saremo pronti nel 2008 ad affrontare con grande serenità le
elezioni e siamo convinti che la concretizzazione del programma,
che abbiamo presentato ai cittadini valdostani con questo nostro
Governo, sarà rispettata. Porteremo fino in fondo gli impegni che
abbiamo assunto e lo faremo nella logica politica che comprendiamo,
che è una logica fatta di scontri, di dialettica, di polemiche, ma
vorrei che sullo sfondo restasse, almeno, la considerazione di un
nostro impegno e di una nostra buona fede quotidiana.
Presidente
- La discussione generale è chiusa. Alcuni
emendamenti sono stati presentati da parte del collega Sandri e vi
saranno distribuiti fra poco.
La parola all'Assessore al territorio, ambiente e opere
pubbliche, Cerise, per la replica.
Cerise (UV)
- Chiedo scusa per la voce e perché non sarà
così performante come qualcuno che mi ha preceduto negli
interventi, ma credo sia doveroso dare delle risposte ad alcune
sollecitazioni, in particolare comincerei da quella che riguarda la
casa. Uno degli argomenti più scottanti e più sensibili è la casa,
in quanto è uno di quei problemi che chiama un'attenzione tutta
particolare. Sulla casa riposano i sogni dei cittadini, sorgono
delle tensioni e si verificano qualche volta anche delle tragedie.
Non mi piace però come è stato fatto qui, per questo mi sono
permesso di riprendere il collega Marguerettaz... non illudetevi,
niente a che fare con il carnevale romano... mi sono permesso di
riprenderlo perché nella sua relazione aveva fatto un infelice
accostamento fra gli investimenti fatti sulle strade e quelli fatti
sulla casa; da qui gli spunti polemici che sono venuti da parte
dell'opposizione. In realtà, il dato che compare in questa
relazione non è corretto, perché vi sono una serie di altri fondi
che giacciono nell'ambito dei fondi di rotazione e mi piacerebbe
qui ricordare che abbiamo le risorse per circa 9 milioni di euro da
investire nel recupero dei centri storici, sono circa 18 milioni di
euro per i mutui prima casa, 2,5 per quanto riguarda l'edilizia
convenzionata, il che porta a 29,55 milioni di euro. Ad essi
dobbiamo aggiungere 1 milione di euro che sono previsti nei fondi
globali e che saranno messi a disposizione per l'istituzione di un
fondo, che ci auguriamo sarà integrato dai fondi da parte dei
Comuni e dell'ARER e che sarà previsto da un'apposita legge
regionale che la Giunta sta per proporre al Consiglio. Questo porta
per gli investimenti strutturali a un montante superiore a 31
milioni di euro. Oltre a ciò voglio dire che abbiamo già
attivato... e, avvalendoci anche della collaborazione di colleghi
della maggioranza che in tale settore hanno maturato molta
esperienza, vogliamo "prendere in mano" la questione dell'emergenza
abitativa per dare una risposta definitiva a tale problema. In
questo senso abbiamo fatto una ricognizione sul territorio e su
delle ipotesi di investimenti, abbiamo già delle proiezioni su
quanto serve per fare degli investimenti che siano in grado di dare
risposte immediate e tutto questo sarà concretizzato nei primi mesi
del prossimo anno. Capite allora che è ingiusto, a fronte di tali
investimenti, dire che questa maggioranza non si occupa del
problema della casa. Credo che, se in tutta Italia il problema
fosse affrontato con la stessa efficienza e con la stessa
complementarietà con cui è stato affrontato in Valle d'Aosta con
gli enti locali e con gli enti strumentali che si occupano di case,
a livello nazionale sarebbe un sottoproblema, invece sappiamo che
questo è un dramma.
Una piccola rotazione per quanto riguarda i fondi non
strutturali: abbiamo una disponibilità al momento di 840mila euro
per quanto riguarda il sostegno all'affitto. Avevo avuto modo di
dire che la scelta di mettere delle risorse per dare una risposta
puramente di tipo economico a un problema come questo non è una
risposta, ma rischia di mettere in moto un meccanismo dal quale non
veniamo più fuori. Tale tema è anche oggetto di un dibattito con lo
Stato, perché anche qui abbiamo assistito a delle prese di
posizione da parte del Ministro competente che sono assolutamente
inconcludenti, una che era concludente è stata "segata" al Senato.
Voi capite che diventa difficile, quando si hanno dei comportamenti
di questo genere, avere delle collaborazioni costruttive; vorremmo
non essere soli, ma anche se fossimo soli, troveremmo il sistema
per far fronte in maniera razionale e non in maniera semplicistica
a tale problema.
La questione delle strade: anche qui, collega Venturella, io ho
apprezzato le sue interpellanze perché sovente esse sono presentate
- cosa rara anche da parte del suo gruppo e contrariamente a quello
che fa qualcuno del suo gruppo - dopo che lei ha fatto i
sopralluoghi. Voglio continuare a garantire che lei possa fare in
tutta sicurezza i sopralluoghi sulle strade regionali, su quelle
comunali ed interpoderali, che lei usa con dovizia ed estrema
efficienza, se vuole le potrei citare tutte le stradine che ha
percorso, da quelle di Cogne a quelle di Bionaz e quant'altro...
allora vede, se non vi fosse questa efficienza nel mantenere la
rete delle strade regionali, probabilmente le sue interpellanze
finirebbero nell'arco di 500 metri della città di Aosta! Questo
premesso, è vero che l'ammontare complessivo può sembrare una
cifra... ma se la cifra viene letta così, sembra che qui vi sia...
in realtà, non è così, non è così! Voglio intanto ricordare, poi se
ne avremo il modo lo potremo fare nell'analisi dei capitoli, che
abbiamo 500 km. di strade regionali, che non sono strade di
fondovalle, ma sono strade che si inerpicano nelle vallate
laterali, alle quali bisogna garantire lo sgombero della neve, la
cura dei "guard-rail" e cose del genere e far fronte agli
interventi di manutenzione straordinaria che non mancano, tenuto
conto che abbiamo ereditato dallo Stato nel 1994 una serie di
strade, allora statali e poi diventate regionali, che erano
vecchie, con un basso livello di manutenzione e sulle quali oggi si
sconta questo handicap e si deve intervenire; infatti, noi siamo
purtroppo impegnati a fare tutta una serie di "sacconi": questo
consuma qualcosa come 10 milioni di euro l'anno. Il resto degli
investimenti, contrariamente a quanto pensate voi, non vanno nella
costruzione di nuove strade, cosa che non fa parte del programma
della maggioranza, tanto che abbiamo escluso la realizzazione di
nuove strade regionali in particolare, ma siamo fortemente in
ritardo con la messa in sicurezza di queste strade. La cartografia
degli ambiti inedificabili fatti dai Comuni denota che più del 60%
delle strade regionali sono sottoposte a pericolo di dissesto
idrogeologico, allora il grosso di questi interventi -, ma tali
aspetti li ridiscuteremo quando andremo a ridiscutere il Piano
triennale delle opere pubbliche - va per la messa in sicurezza di
queste strade, oppure per consentire a queste ultime di essere
percorribili con i mezzi pubblici, perché abbiamo ancora delle
strade regionali dove oggi il pullman arriva, deve far scendere le
persone... vi è la ripresa da parte di un pullman più piccolo
perché la strada è piccola e non consente il traffico ai pullman
ordinari. Qui dentro poi vi sono anche degli investimenti che non
riguardano le strade in quanto tali, ma i parcheggi naturalmente di
interesse regionale: uno dei quali è a servizio della cultura,
perché qui vi è il finanziamento del parcheggio del Forte di Bard,
che è fondamentale per consentire la fruizione di questo Forte sul
quale anche voi avete fatto, almeno in linea teorica, degli
apprezzamenti quanto a realizzazione. Vedete allora che, a fronte
di questo panorama, il quadro delle esigenze da solo per la messa
in sicurezza è infinitamente più grande di quante sono le
disponibilità finanziarie.
I rifiuti. Nell'aprile 2003 il Consiglio approvava il Piano
regionale dei rifiuti, che veniva predisposto sulla base di un
decreto che tutti conoscono come il "decreto Ronchi" e che faceva
parte di un Governo di Centro-Sinistra. Questo decreto indicava
come doveva essere fatta la pianificazione regionale e provinciale
dei rifiuti, noi ci siamo strettamente attenuti a quel decreto. Se
vi ricordate, quel decreto aveva una premessa, che però in Italia
non è sempre stata attuata, e la premessa era quella che i rifiuti
dovevano costituire parte integrante di un ciclo economico, quindi
nella logica della gestione il concetto di rifiuto doveva
convertirsi in qualcosa che doveva essere recuperato e valorizzato
e questo imponeva un forte impegno per quanto riguarda la raccolta
differenziata. Fare la raccolta differenziata in aree urbane a
forte concentrazione di abitanti ha delle difficoltà, ma semplifica
il quadro dell'azione; andare a raccogliere invece i rifiuti in
forma differenziata sul territorio urbanisticamente polverizzato
com'è quello della Valle d'Aosta richiede una diversificazione
anche nell'attrezzatura e nei mezzi di trasporto. È vero che vi è
stata una lievitazione dei costi, ma era inevitabile: una volta
passava un camion a raccogliere dei bidoni verdi con tutto quello
che c'era dentro, adesso come minimo ci sono 10 o 15 tipologie di
rifiuti, per i quali occorre un ciclo di prelievo specifico, che va
dal deposito al trasporto alla collocazione. D'altra parte, voglio
ricordare che l'attuazione del piano avviene nell'ambito dei
"sub-ato", che sono stati identificati con le Comunità montane per
tutta la Regione, salvo che per il Comune di Aosta, perché qui è il
Comune di Aosta... che hanno fatto precedere l'appalto del servizio
a un progetto di gestione conforme alle norme, sono stati
regolarmente appaltati con una procedura aperta, dopodiché la cosa
ha avuto un seguito. Il collega Sandri si è dimenticato di dire che
noi in pochissimo tempo, a partire da quando hanno avuto luogo
queste riorganizzazioni, abbiamo visto crescere in maniera
esponenziale la raccolta differenziata, che era uno degli obiettivi
sollecitati non solo qui dentro, ma da tutti. Certo la raccolta
differenziata si fa gratis, poi noi siamo l'unica Regione d'Italia
che non fa pagare il rifiuto quando arriva differenziato in
discarica, tutti gli altri pagano. In ogni caso arriveremo presto
al 45% e forse anche al 50% con una piccola precisazione, che le
"furberie" che sono così frequenti in Italia sulla raccolta
differenziata a noi non interessano, tanto che noi, proprio in
coerenza con il "decreto Ronchi", non abbiamo solo l'obiettivo di
raggiungere livelli alti di raccolta differenziata, ma vogliamo
avere un'alta raccolta di prodotto valorizzabile, che presuppone un
lavoro di verticalizzazione per quanto riguarda la raccolta
differenziata.
Il servizio idrico integrato. Anche qui, la legge n. 36/1994 non
ce la siamo inventata noi...
(interruzione del Consigliere Sandri, fuori
microfono)
... no, no, momento, non vada così forte... gliela racconto io
la cosa, altrimenti si fa "male ai denti"... nel 1999 questo
Consiglio regionale approvava la legge n. 27, che era una legge
fortemente innovativa perché cercava di applicare i principi della
"riforma Galli" alla realtà valdostana, esattamente come lei
auspica e sollecita. Cosa diceva l'articolo 3 di quella legge?
Diceva testualmente che i Comuni in forma singola o associata
organizzano quello che è... dopo 7 anni sono stati i Comuni stessi
che sono venuti a chiederci di provvedere all'organizzazione del
servizio idrico integrato in forma associata, perché in forma
singola per loro era impossibile riuscire a fare questo tipo di
operazione. Voglio poi ricordare al collega Sandri che, se fossimo
stati così interessati a carpire le acque dei Comuni, non avremmo
speso qualcosa come mille miliardi per rifare acquedotti,
fognature, colonne portanti a servizio dei Comuni in questi pochi
anni; quindi mi pare fuori luogo. Sul sistema idrico integrato
voglio rassicurarla che è in atto un serrato confronto con gli enti
locali e stiamo elaborando una proposta di lavoro per trovare le
risorse e fare quegli investimenti necessari a dare la risposta
completa al problema. Voglio peraltro far presente che quasi tutte
le condutture che abbiamo realizzato in favore dei Comuni portano
con sé, perché i Comuni hanno voluto farselo per conto loro, delle
centraline elettriche; non ci è mai passato per la testa di andare
a chiedere o di fare dei rientri finanziari, abbiamo sempre
rispettato gli utili che fanno.
L'ambiente: so che voi avete una frustrazione, Consigliere
Venturella, però la vostra è una cosa da "masticarsi la
dentiera"...
(ilarità dell'Assemblea)
...è una battuta, ho mal di gola... voglio solo qui ricordare
che stiamo attuando un programma di legislatura che fa una grossa
scommessa sull'ambiente e lo stiamo puntualmente realizzando.
Ricordo che con la legge n. 1 abbiamo fatto investimenti per la
riqualificazione del territorio di quasi 8 milioni di euro, abbiamo
approvato il Piano di tutela delle acque, abbiamo in approvazione
in questo Consiglio la legge sugli elettrodotti, abbiamo sottoposto
al Consiglio il Piano di tutela dell'aria con legge relativa, che
riporta sotto il "cappello" delle politiche ambientali politiche di
tipo settoriale, ognuna con la propria autonomia operativa, ma pur
sempre ricondotta a un disegno che ha il punto forte nell'ambiente.
Potrei citare la lunga serie di iniziative e di impegni anche
personali che abbiamo profuso per cercare di adeguare i PRG
comunali al PTP, operazione che speriamo di concludere attraverso
l'ultima manovra che è stata fatta con l'ultima "omnibus". Abbiamo
poi approvato una legge che non riusciva ad essere operativa, con
sforzi notevoli: mi riferisco alla legge sulla compatibilità
ambientale e urbanistica degli impianti emananti onde
elettromagnetiche. Nei fondi globali abbiamo previsto delle risorse
per dare attuazione al Piano integrato di azione ambientale. Questo
era per fare il quadro. È chiaro che sono tutte iniziative
legislative che comportano degli oneri, cioè abbiamo una concezione
diversa della politica ambientale: la nostra si fa anche con gli
incentivi e con la partecipazione, la vostra la fate con l'olio di
ricino; il risultato è che dopo un po' di ambiente curato da voi
non si conclude niente. Questa è la differenza, ma quando si vuole
ottenere il consenso soprattutto nelle azioni bisogna avere la
disponibilità per aprire a delle iniziative di tipo promozionale e
non solo quelle di tipo repressivo.
Concludo qui il mio intervento, perché altre sollecitazioni non
mi pare di averne avute, sono a disposizione quando faremo
l'analisi dei capitoli per ulteriori approfondimenti.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- Intanto mi complimento subito con
l'Assessore Cerise perché aveva detto che non era in forma, ma ha
fatto un intervento notevole. Anzitutto sono pochi mesi che sono
Assessore, affrontando quindi il mio primo bilancio in questa nuova
veste cerco di capire fino in fondo il mio ruolo, memore anche
delle esperienze che ho vissuto dall'altra parte dei banchi della
Giunta. Qui nasce subito la prima considerazione, che il confronto
del bilancio è utile che ci sia, però, proprio perché quel briciolo
di esperienza ce l'ho, so che il confronto del bilancio non nasce
in questa ora. Se poi vogliamo fare un po' di sceneggiata per i
giornalisti o tenere posizioni, lo capisco, ma il confronto del
bilancio nasce giorno per giorno all'interno delle Commissioni,
perché non è l'emendamento dell'ultima ora che è quello
determinante, perché lo sappiamo bene che tutto quello che si deve
fare lo si fa prima, qui giustamente ognuno recita il suo ruolo.
Ecco che, quando forse si parla di continuità, è una continuità
reciproca, una continuità dei ruoli. Il vero problema è forse la
domanda che ci dobbiamo porre, se l'obiettivo che abbiamo
all'interno di quest'aula è lo stesso. Credo che sotto il piano
amministrativo potremmo trovare dei punti di incontro, ma sotto il
piano politico no, perché è evidente che noi lavoriamo per la
stabilità ed è altrettanto evidente che le forze di opposizione
lavorano per l'instabilità...
(interruzione della Consigliera Squarzino Secondina, fuori
microfono)
... va bene, è un'osservazione che accetto nel buon senso,
l'accetto, quindi è ovvio che lavoriamo per la stabilità e le forze
di opposizione lavorano per il cambiamento. Sul piano politico sono
sempre in difficoltà su quello che devo dire, perché qualunque cosa
dico probabilmente i rispettivi ruoli che ci stiamo definendo con
molta correttezza fanno sì che non ci possiamo capire. Sul piano
amministrativo invece ritengo che molto del lavoro è stato fatto
nelle Commissioni, forse non abbastanza, quindi oggi qui alla fine
traiamo delle conclusioni, ma restiamo ognuno sulle proprie
posizioni, quindi non ci si deve neanche tanto stupire se poi si
dice che un bilancio è blindato: ci mancherebbe altro che
arrivassimo in quest'aula con un bilancio aperto, vorrebbe dire che
forse saremmo messi peggio di quello che volete dipingerci. Ritengo
invece che abbiamo la serietà di assumerci le nostre
responsabilità, ognuno nel proprio ruolo, e reputo che anche il
fatto di intervenire stasera numerosi - penso che interverranno
tutti gli Assessori - non sia un sintomo di non coesione, al
contrario: penso sia un sintomo di perfetta coesione su delle
politiche che condividiamo, in cui ognuno di noi vuole recitare la
sua parte, e assumersi le sue responsabilità.
Ho apprezzato molto l'intervento dell'Assessore Cerise quando
parlava dell'ambiente, perché come si fa a dire che questa Giunta
non si sta occupando dell'ambiente? Io per primo, che mi occupo di
energia, mi sono sentito coinvolto nelle politiche dell'ambiente,
perché con l'Assessore Cerise stiamo portando avanti delle
politiche comuni, perché ha senso che l'energia e l'ambiente siano
argomenti trattati insieme, così come ha senso che energia,
ambiente e trasporti "in caduta" abbiano delle cose in comune: ecco
che allora, se cominciamo a ragionare su questi aspetti di tipo
amministrativo e non politico, cominciamo a vedere che c'è un
disegno, poi è chiaro, e qui mi riferisco a delle
osservazioni...
(nuova interruzione della Consigliera Squarzino Secondina,
fuori microfono)
... che si integrano però, ci sono dei progetti settoriali che
cercano di integrarsi, mi conceda almeno questo: ecco che allora in
un dialogo che diventa praticabile, mi sento di poter dire delle
cose con più serenità, altrimenti se lo scontro è solo frontale,
diventa un discorso fra sordi e si perde il confronto. Parlando di
energia e di ambiente, ci dovete dare atto che stiamo cercando di
muoverci e lo stiamo cercando di fare, certo, sempre in maniera
insufficiente, ma con determinazione. Qualcuno ha detto che siamo
indietro rispetto ad altre Regioni sul discorso energetico, ed è
vero, ma cosa c'è di male ad ammetterlo? È un punto di partenza su
cui stiamo riflettendo e su cui stiamo cercando di recuperare,
perché, usando il pensiero antitetico, il fatto di essere più
indietro rispetto ad altre Regioni sul risparmio energetico oggi ci
permette di cogliere il meglio di quello che in altre Regioni viene
fatto. Noi su questo vogliamo dispiegare una serie di opportunità
per questa Regione, perché come altre Regioni hanno "CasaClima",
hanno "Best Class", anche noi possiamo dotarci di una
certificazione per le nostre case e per il nostro risparmio
energetico e su questo stiamo lavorando ed è un argomento di sicuro
interesse per questo Consiglio, se si spoglia dal discorso politico
della contrapposizione. D'altronde, e ringrazio, mi è stato
riconosciuto che abbiamo dato un forte impulso al discorso
dell'energia, che stiamo portando avanti con convinzione perché ci
crediamo, non è solo "di maniera", come si suol dire, noi ci
crediamo. Sento, e mi fa piacere, che non ci credo solo io, ci
credete anche voi: ci credono altri, è diffusa la cosa, ma
l'aspetto più importante è che si tratta di un qualcosa che serve
per la nostra Regione. Questo è un grande tema su cui possiamo
differenziarci rispetto ad altre Regioni e su cui possiamo
costruire qualcosa. "Costruire qualcosa" cosa vuol dire? Vuol dire
che le basi che getto io oggi, chiunque venga dopo di me, sarebbe
assurdo che le buttasse via solo perché la pensa in modo diverso e
appartiene ad un'altra forza politica: ecco cosa vuol dire
concertare, quel discorso che faceva il Vicepresidente Fiou, questo
è il discorso della concertazione, questo vuol dire portare avanti
un progetto. Siccome uno spazio politico per quanto importante sia
comunque è limitato nel tempo, se chi viene dopo, solo per partito
preso, per politica, per posizioni supponenti, butta via tutto
quello che c'è stato, si riparte sempre da zero e questa è la mia
preoccupazione nel porgere alcune idee al Consiglio, perché, quando
vengo qui e cerco di fare qualcosa sulle benzine, pensando che la
nostra Regione ha il record italiano di macchine possedute - 1,4
per abitante! -, forse maldestramente - perché ci credo, sono
genuino e addirittura ingenuo su alcune cose, "parto in quarta" -
comincio a dire delle cose che poi ritrovo pari pari nel "Governo
Prodi". È il "bonus" da 800 euro per chi rottama l'auto, 2 anni di
bollo gratis e questo e quello... e cavolo... poi vengo qui e non
mi si dà neanche il beneficio dell'inventario! Mi si dice: "ma tu
vuoi ammazzare la gente, vuoi umiliare le povere persone, ma sei un
delinquente!". Mi si dovrebbe invece dire: "guarda, l'operazione ha
un senso, va inserita in un contesto più ampio, la condividiamo,
mettiamo qualche "mitigazione" perché chi la subisce magari non la
comprende, andiamo tutti sul territorio a spiegarla", perché se
vado sul territorio a dire: "ma è colpa di quello lì, quello lì è
un cretino, l'ha fatta lui questa cosa"... allora mi chiedo se
abbiamo fatto un passo avanti, se stiamo facendo un passo indietro
o se non facciamo alcun passo. Ecco che il discorso dell'energia
che sta a cuore a tutti è un discorso delicato, su cui dobbiamo
cominciare a pensare che all'interno delle cose che facciamo
dobbiamo anche metterci qualcosa di più che delle semplici azioni,
anche cultura, che dobbiamo estendere ai cittadini e far
comprendere che non sempre chi amministra agisce nell'interesse
contrario di chi è amministrato. C'era una famosa battuta, se la
ricordo bene: c'era un povero pulcino che moriva dal freddo in
inverno, passa una mucca, lo vede e, per non farlo morire dal
freddo, gli lascia cadere la famosa "cacchina" addosso e questo
pulcino è nella "cacca", però è al caldo. Dopo un po' questo
pulcino pigola, passa un lupo, il pulcino pigola:
"sono qui
nella "cacca"..."
, allora il lupo lo tira fuori, lo pulisce
tutto e se lo mangia. Qual è la morale di questa storia: che non
sempre chi ti mette nella "cacca " lo fa per il tuo male e non
sempre chi ti tira fuori lo fa per il tuo bene.
Il concetto è sempre quello di come ci vogliamo capire, allora o
fra di noi troviamo questo famoso "gentlemen's agreement", che su
alcuni argomenti si trova una condivisione perché si parte dal
presupposto che tali argomenti, come per l'energia, sono
nell'interesse di tutti e su questi argomenti tutti esprimiamo in
modo univoco una politica... e in tal caso riusciamo a fare dei
passi avanti lasciando a chi verrà dopo di noi la possibilità di
continuare un percorso. I soldi che vengono destinati all'energia
allora è evidente che possono essere considerati appena sufficienti
o poco sufficienti, ma è evidente che all'interno di questo
bilancio un segnale vi sia stato. Non a caso il nostro Assessorato
ha ricevuto per l'ambito dell'energia degli incrementi di bilancio,
non solo, se andate a leggere nella finanziaria, troverete che è
stata espressa così come mi ero impegnato... e chiedo a voi l'aiuto
per poterlo realizzare concretamente questo accordo di programma
con "CVA"... ma all'interno della finanziaria è scritto quello su
cui mi ero impegnato: ovvero che vi è la volontà di trovare un
accordo di programma con "CVA", che permetta di sviluppare quelli
che abbiamo definito un po' impropriamente - ha ragione il
Consigliere Bortot - interventi sperimentali. Vi è poco da
sperimentare oggi, le cose ci sono, le cose si possono fare, ma,
siccome in questa Regione ancora non sono state fatte, diamogli
questo "imprimatur" di sperimentale, perché dà anche il piacere ai
Comuni, alle realtà territoriali che si presentano di fregiarsi di
essere sperimentali rispetto a un progetto, cioè di essere i primi
che si presentano e di avere quasi una rincorsa all'innovazione,
che è quello che stiamo creando. È una sorta di attesa all'interno
delle amministrazioni comunali, che poi sono il primo esempio nei
confronti dei cittadini - e qui entro in argomenti più delicati -
di risparmio energetico, di come l'amministrazione comunale può
bene gestire i suoi servizi, quali l'illuminazione pubblica, il
riscaldamento delle scuole, il riscaldamento dei Comuni stessi.
Dobbiamo allora essere il primo esempio, perché se nei trasporti
non metanizziamo i pullman, come possiamo pretendere che poi i
mezzi ibridi vengano acquistati dai cittadini? Possiamo dare tutti
gli incrementi - e li daremo - per i mezzi ibridi, per i mezzi
elettrici, ma come possiamo pensare che poi ci arrivino a
farcela?
Andare ad investire questi soldi sul territorio, andare a creare
questa cultura di rispetto dell'ambiente, di risparmio energetico
con la certificazione residenziale, con tutti gli strumenti che
stiamo mettendo in piedi, con il Centro di osservazione con
"Finaosta", con "l'Aria ed energia", che abbiamo fondato insieme
all'ARPA e insieme all'Assessore Cerise, dove si dovranno dare gli
spunti innovativi e tecnologici ai cittadini, sono dei passi
continui e costanti in direzione di un obiettivo che non potrò
conseguire io, perché sarei un presuntuoso, se pensassi che in un
anno e mezzo arrivo e faccio quello che altri prima di me non sono
riusciti a fare in 10 anni. Non credo di avere queste capacità
taumaturgiche, mi viene in mente la battuta su Lazzaro che torna a
casa, gli dicono: "ma tu sei qui?" e lui risponde: "sì, sono vivo
per miracolo...". Qui cioè nessuno di noi è in grado di fare dei
miracoli e trasformare di colpo una realtà e questo vale per il
processo industriale. Il Consigliere Lattanzi diceva che tale
realtà è andata in crisi perché c'è stato un salto di qualità,
occorre fare un salto di qualità, questa è una crisi annunciata.
Certo, ha anche ragione, questa Regione forse fino in fondo non ha
saputo cogliere dei segnali di trasformazione nel tempo, partendo
dalla "Olivetti" a tutto quello che veniva dopo, per cui è successo
che, fintanto che quel meccanismo e quel sistema ha tenuto,
l'aspetto industriale di questa Regione si è salvato. Non
sostituendo man mano nel processo di cambiamento, introducendo
altre realtà, è chiaro che, quando il sistema ha "collassato",
essendo tutto basato sulla stessa tipologia di prodotto, ha
"collassato" nel suo complesso. Introdurre nuove tipologie, nuovi
concetti, me ne dava atto anche il Consigliere Vicquéry parlando di
ricerca innovativa, ricerca applicata, accordi con l'Università,
"spin off" fatto da brevetti industriali, farmaceutici ed altre
cose non è un qualcosa che si inventa dalla mattina alla sera. Non
credo che neanche un imprenditore riesca a creare una rete di
vendita da un giorno all'altro, ma ha necessità di tempo, di un
progetto, di una credibilità che cresce con la sua stabilità,
perché, se non sono stabile, è difficile che il mio messaggio di
credibilità passi sul territorio perché, se tu sei credibile, sei
anche stabile: devi dare la sensazione di poter portare avanti.
Quello che ti volevo dire, Consigliere Lattanzi, è questo: non è
attaccando e demolendo una "immagine" che tu riesci a superare un
problema, al limite lo metti di fronte all'evidenza della crisi. Il
punto è: fin dove uno si può spingere per l'aspetto politico per
creare quel cambiamento e fino a che punto uno invece ha diritto e
legittimità per garantire una stabilità amministrativa di sostenere
le sue tesi? Credo che vi sia dignità in una posizione e anche
nell'altra, quindi rispetto al vostra, però mi piacerebbe che fosse
rispettata anche la mia, anche perché questa è una Regione dove il
terziario copre l'80% del valore aggiunto, il turismo esprime il
98% delle entrate valutarie per i servizi: questo vuol dire che
commercio, alberghi e costruzioni impegnano più della metà delle
imprese locali. Le imprese locali sono circa 14mila, voi pensate in
una Regione come questa 14mila imprese quale "molecolarismo" c'è...
sono molte. Che poi in questa Regione non ci sia dinamismo può
essere, andiamo anche ad analizzarlo... in Valle d'Aosta forse non
c'è un dinamismo, o c'è ridotto. Che poi ci sia una prevalenza
dell'occupazione nel terziario, come ho appena detto con tali dati,
può essere, c'è questo peso prevalente dell'occupazione nel
terziario; che vi sia un'ampiezza del lavoro offerto dagli enti può
essere vero; che vi sia anche tale peso riflesso della finanza
pubblica può essere anche questo, non sono qui a negarlo. Diciamoci
però anche che questa è una Regione solida, che ha delle basi
solide e tutti ce ne dobbiamo compiacere, perché il fatto di avere
la metà della disoccupazione nazionale, anche se possono esserci
gli impiegati forestali o quello che volete che possono anche
cambiare la classifica, in realtà è un dato. Questa è una Regione
che è ricca in termini di reddito personale, anche se non è più la
prima, ma è fra le prime 4 o 5 in Italia. È ricca in termini di
consumo, ma attenzione, non siamo in linea con i consumi alti
dell'alimentare: siamo in linea con i consumi che danno maggiore
propensione ai consumi, cioè quelli più liberi e soggettivi, che
accertano e testimoniano una ricchezza. È una Regione ricca in
termini di veicoli circolanti, 1,4 per abitante: ma sapete che i
consumi annui di carburante pro capite sono 4,37 ql a persona
contro il dato nazionale di 2,5!
(interruzione di un Consigliere, fuori microfono)
... certo, ma lei lo sa che sto cercando di modificare il
sistema e lei mi ha "dato in testa" fino all'altro giorno! È
proprio lì che la volevo portare! È proprio lì che volevo pulirmi
la coscienza e onestamente ragionare con lei senza il discorso
politico, per far capire che sto cercando di portare il discorso
onestamente sul tavolo. È ricca in termini di sportelli bancari,
con uno sportello ogni 1.260 abitanti contro il dato nazionale di
1.860; è ricca soprattutto di occupazione (la disoccupazione è solo
al 3%). Qual è allora la domanda che ci possiamo fare? Questa
Regione è statica forse proprio perché è ricca e solida? Il fatto
di essere ricchi e solidi lo dobbiamo vivere con un senso di colpa
o con un senso di fierezza? Il fatto di garantire ai nostri
cittadini uno stato di ricchezza e di solidità deve essere un
"minus" o qualcosa...
(interruzione del Presidente della Regione, fuori
microfono)
... va bene, recepisco il messaggio del Presidente... volevo
parlare di extracomunitari e anche della formazione, perché lei
aveva citato la formazione, allora ne parleremo in finanziaria, lo
ha detto il Consigliere Frassy, lui è autoritario e io subisco la
sua autorevolezza.
Credo che ci siamo ingaggiati su tanti argomenti e lo stiamo
facendo seriamente, io lo faccio da pochi mesi, ma lo sto facendo
seriamente. Ci siamo ingaggiati sull'innovazione e sulla
tecnologia, stiamo portando avanti innovazione e tecnologia, non
abbiamo la pretesa in pochi mesi di dare la soluzione, ma stiamo
gettando le basi con le università, con un lavoro quotidiano, che
era già stato portato avanti, ma che noi portiamo avanti. Che devo
dire? Penso che il mio predecessore lo possa dire con molta onestà,
non è che la situazione è esplosa nelle mie mani, stava già
esplodendo, ma non per colpa sua, ma perché il sistema stava già
esplodendo, quindi, se si vuole sempre ragionare onestamente, si
deve prendere atto che qui c'è solo una strada: quella di lavorare,
"rimboccarsi le maniche", riprendere con umiltà a ragionare, ma
bisogna anche smontare questa posizione di contrasto fine a sé
stessa.
Concludo anche se non sono pronto a concludere... volevo parlare
dei giovani e di altre cose, ne parlo dopo negli argomenti.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Pour ce qui est du domaine de la
culture, et plus précisément de l'école, de l'instruction et de la
formation, l'objectif de ces années est de définir un projet d'une
école valdôtaine en mesure de relever les défis dans les prochaines
décennies et d'assurer aux générations futures, qui sont celles qui
garantissent l'avenir, une formation culturelle et une préparation
au monde du travail, un ensemble de savoirs et de compétences
susceptibles de maintenir, d'un côté, l'identité de la Communauté
valdôtaine tout en répondant aux exigences de la mondialisation.
Nous voulons donc aussi réaffirmer la volonté politique d'exercer
pleinement nos compétences législatives en matière scolaire, en
nous appuyant sur la double autonomie, la régionale et l'autonomie
scolaire, pour être à même de continuer à assurer et à améliorer
l'originalité, la spécificité, la qualité et le niveau des
prestations et les performances de notre système éducatif et, je le
dis pour les collègues qui l'ont attaqué en quelque sorte, un
système éducatif que je me sens de défendre. Pour atteindre cet
objectif, il s'avère nécessaire dans nos écoles de prévoir un
véritable - quelqu'un en a parlé, a parlé de langues - curriculum
bilingue et plurilingue pour tous nos élèves, avec la certification
et la reconnaissance des compétences acquises et ce sans oublier
l'enseignement dans la Communauté walser de la langue allemande et
la promotion de notre franco-provençal, promotion de notre
patrimoine culturel et linguistique qui passe aussi à travers ces 2
enseignements, une école ouverte vers l'Europe, mais qui n'oublie
pas le passé... quelqu'un a parlé de passé, j'y reviendrai.
Bien des choses ont déjà été faites... et, malheureusement,
je ne voudrais pas le rappeler à ceux qui ont gouverné avec nous
jusqu'à il y a quelques mois... mais dans ce domaine aussi beaucoup
de choses ont été faites et je ne crois pas que dans ces mois tout
a été détruit, surtout dans le domaine scolaire on ne construit pas
dans quelques mois. On planifie, on essaie de penser à l'avenir,
mais il faut essayer d'être objectifs, car personnellement je ne
crois pas à ceux qui donnent de bons conseils quand ils ne peuvent
plus donner le mauvais exemple. La loi n° 18: le Conseiller Sandri
à la loi n° 18 il y a travaillé avec nous, ensemble, il a été le
rapporteur de cette loi. C'est une loi avec l'ancien Assesseur
Teresa Charles, qui nous a permis de garder notre modèle d'école et
qui ne constitue que le nécessaire point de départ d'une inévitable
révision d'ensemble du système, donc il reste du chemin à
parcourir, mais ce chemin on voudrait le parcourir tous
ensemble.
Detto ciò, gli obiettivi che ho enunciato e prima di passare ai
vari problemi che sono stati sollevati, considerazioni alle quali
cercherò di dare puntuale risposta, credo che questi principi
trovino concreta traccia in tale bilancio. Cito 2 dati, l'ho già
detto in Commissione per i colleghi che ne fanno parte. Gli
stanziamenti per il Dipartimento del mio Assessorato che si occupa
di scuola, il Dipartimento Sovrintendenza agli studi, nel previsto
per il 2007 rispetto al previsto per il 2006 abbiamo 10 milioni di
euro in più e, rispetto all'assestato, abbiamo quasi 3 milioni di
euro in più, quindi bisogna riconoscere che questo Governo investe
sulla scuola, sulla formazione e sull'Università. Per il personale
scolastico, stesso principio: rispetto ad un previsto dell'anno
scorso di 120 milioni, abbiamo quest'anno quasi 10 milioni di euro
in più e 3 milioni in più rispetto all'assestato, quindi i numeri
parlano da soli. Per quanto riguarda le osservazioni dei colleghi,
per quanto riguarda il discorso in generale della carenza del
livello dell'istruzione valdostana in termini di formazione e
preparazione, "un modello non all'altezza" qualcuno lo ha definito,
credo che, per quanto riguarda la questione della valutazione dei
nostri studenti, lo avevo già accennato, avevo avuto modo di
parlarne negli scorsi Consigli, stiamo lavorando ad un nostro
sistema di valutazione. Per quanto riguarda invece l'innalzamento e
la valorizzazione dell'offerta, stiamo lavorando attraverso diverse
iniziative, che si ritrovano nel bilancio. In ambito di curriculum
bilingue e plurilingue
è previsto un aggiornamento per i
dirigenti e per gli insegnanti in ambito francofono, aggiornamento
incentrato su diversi "volets", quindi in ambito internazionale e
in primavera e in autunno saranno organizzati questi corsi. La
finalità è quella di riportare il tema dell'insegnamento bilingue
al centro dell'attenzione e si ritrova tale impegno che è dovuto
alla necessità di organizzare nuovamente queste attività di
rafforzamento delle competenze linguistiche, che vanno nel segno di
innalzare l'offerta formativa dei nostri studenti. A tali
iniziative si sommano il Progetto "ESABAC", importante progetto
binazionale che viene portato avanti con le strutture del Servizio
supporto autonomia scolastica - che ha cambiato denominazione -
impegnate sul fronte della sperimentazione del dispositivo nelle
scuole superiori e che dovrebbe nei primi mesi dell'anno arrivare
alla sigla di questo importante accordo con il Ministero francese e
quello italiano dell'istruzione.
Il collega Sandri parlava dell'inglese. Quando parlo di
curriculum plurilingue, mi riferisco anche all'inglese e si trova
appunto in un articolo in legge finanziaria... l'insegnamento della
lingua inglese nella scuola primaria con un importante impegno per
permettere alle istituzioni scolastiche autonome di coprire il
fabbisogno di docenti con adeguata preparazione all'insegnamento
della lingua inglese anche, in ultima "ratio", con l'utilizzo di
personale esterno in attesa di un conseguimento di titoli da parte
del personale docente e del piano ipotizzato in sede nazionale di
formazione, perché abbiamo delle carenze di personale; a tal fine è
previsto un stanziamento di 100.000 euro, non indifferente.
Sempre il collega Sandri parlava - cito -
"di
ristrutturazione didattica della scuola, al fine di non appesantire
i nostri giovani con la conoscenza del passato"
. Inviterei a
riflettere su questo tema e a stare attenti a certe affermazioni.
Eviterei, e combatteremo, come abbiamo sempre combattuto, la
globalizzazione anche nella scuola, ritengo sia importante la
conoscenza del passato, che in tutto il mondo si sta riscoprendo,
mentre in Valle si è sempre valorizzato e si sta riscoprendo il
fatto di ancorare alla tradizione le nuove opportunità e le nuove
conoscenze, la riscoperta delle tradizioni e delle caratteristiche
di ogni popolo che, secondo me, passano, appunto, attraverso la
storia. Starei attento anche, per quanto riguarda la storia, a non
dimenticarla e starei attento anche al revisionismo. In poche
parole eviterei di far diventare la scuola un presidio "slow food"
che un domani poi cercherà magari di recuperare tutto quello che
qualcuno vorrebbe cancellare, anzi stiamo lavorando per aumentare
ancora la conoscenza del nostro passato, perché solo anche
attraverso la conoscenza del passato si può costruire il nostro
avvenire e l'avvenire dei nostri giovani.
Sempre il collega Sandri, trattando di Università, parla di
frammentazione delle sedi. Non stiamo aspettando esclusivamente le
caserme o, meglio, ci siamo mossi e ci stiamo muovendo anche su
altre ipotesi nel caso in cui le caserme non fossero un'ipotesi
percorribile. Le ricordo che già per il 2006 per il Centro
"Saint-Bénin" sono stati investiti 4,5 milioni di euro, che vanno a
residuo perché i lavori non sono stati ancora effettuati, ma che
verranno utilizzati nel corso dell'anno e un altro milione per ogni
anno sul triennio è stato impegnato. Sul fatto che quelli che
vengono da fuori, borsisti e quant'altri, renderanno la nostra
Università di qualità... su queste affermazioni ho qualche dubbio;
piuttosto sono un po' preoccupato - lo ricordava il Presidente
Caveri - sui rischi che esistono in tale finanziaria e spero che
quest'ultima non metta a serio rischio la sopravvivenza della
nostra Università. Materie scientifiche all'Università - poi
parlerò delle materie scientifiche non solo all'Università -: ecco
non penso che esse rimarranno a lungo all'"anno zero", è
sufficiente prendere le linee guida che sono state approvate
quest'autunno - e avevo già avuto modo di rispondere in Consiglio
ai colleghi -, perché lì si parla - cito -:
"per quanto riguarda
i corsi di laurea di I
o
livello, l'attuale offerta può
considerarsi adeguatamente esaustiva, ma si ritiene possa ancora
essere auspicabile la realizzazione di uno studio di fattibilità e
progettualità in ordine all'istituzione di un corso di laurea di
area scientifica, con particolare riguardo al settore
dell'ambiente, dell'agricoltura e del contesto montano, considerata
la particolare connotazione geografica della Regione"
; quindi
non siamo stati fermi a guardare neanche in questo ambito. Per la
scuola in generale, sempre collegato all'offerta formativa e alla
preparazione degli studenti in ambito scientifico, vorrei
ricordare: la direttiva IRRE che ho fortemente voluto in ambito
scientifico per quest'anno e alla quale appunto L'IRRE sta
lavorando.
Diversi progetti: fra i più importanti - lo dico anche per il
collega Bortot - la collaborazione con l'Osservatorio astronomico
per conferenze espressamente per studenti, la prima sarà il 15
dicembre alla Biblioteca regionale; la partecipazione ad un
progetto sperimentale ministeriale sui metodi di insegnamento della
matematica, che è un progetto innovativo che potrà essere fruibile
da tutti i nostri ragazzi o a quelli che accedono a questa
sperimentazione.
Un inciso per la collega Squarzino, che
parlava di una certa dimenticanza, cioè di un'attenzione per i
ragazzi di 15-19 anni, ma una leggera dimenticanza per l'ambito
adulto. A parte il discorso dell'Università, vorrei ricordare che,
per quanto riguarda l'Università della terza età, è stato
ripristinato, dopo un incontro con i rappresentanti dell'Università
della terza età, la sovvenzione originaria e in finanziaria il
Centro territoriale permanente per l'istruzione e la formazione in
età adulta, uno stanziamento di 70mila euro è da ricordare.
Formazione professionale: giustamente il collega Sandri ha
sollevato un tema che ci è caro, la confusione sulla formazione
professionale... ecco io non la definirei così, ma lancio un'idea
che potrebbe diventare uno spunto di riflessione: l'innalzamento
dell'offerta formativa e dell'obbligo scolastico a 16 anni riporta
la scuola a ripensare il biennio delle superiori e ad un confronto,
secondo me, con la formazione professionale su basi che potranno
dare magari l'occasione di esercitare appieno la nostra competenza
primaria sull'istruzione professionale. Questo innalzamento ci
impone un ragionamento in termini di continuità di educazione,
istruzione e formazione dai 3 ai 16 anni, quindi potrà essere
l'occasione per rifletterci. Per quanto riguarda il FOPADIVA, penso
che qualcun altro ne parlerà per il collega Bortot.
Sempre per il collega Sandri, le infrastrutture vetuste e
insufficienti e l'edilizia scolastica, grave immagine della
scuola... anche questo non penso che lo scopriamo oggi e neanche in
questi mesi. Per quanto mi riguarda, mi sono subito attivato e
senza demagogia attraverso la creazione di una struttura dedicata
alla pianificazione dell'edilizia scolastica con relativo impegno
in bilancio, una struttura che in collaborazione con i Lavori
pubblici potrà operare non solo sui problemi contingenti sollevati
dal collega e quelli di alcune succursali, ma con azioni a medio e
lungo termine. Ragioniamo quindi già sulla "scuola-polmone", un
vecchio progetto che stiamo cercando di concretizzare e comunque
questo servizio ha non solo dotazioni in termini di personale, ma
anche in termini finanziari per potersi interfacciare con gli altri
Assessorati che si occupano di tale tema per cercare di monitorare
l'esistente e di pianificare il futuro.
Collega Bortot, per i progetti energetici e sulla richiesta di
una sinergia tra scuola e Università, e concordo con lei... con il
collega La Torre stiamo lavorando ad un progetto con l'"ISITIP" per
predisporre un pannello fotovoltaico in quella scuola e lavorando
su progetti energetici che possano, anche attraverso delle sinergie
con le scuole, sensibilizzare e operare concretamente su questo
tema.
Altro tema che non è stato troppo abbordato, ma a cui, in
collaborazione con "l'ASIVA" e l'Associazione maestri di sci,
stiamo lavorando, anche in conseguenza alla risoluzione approvata
dal Consiglio e alla quale avevamo lavorato all'epoca in V
Commissione, è il tema dello sport nelle scuole, dello sci. Anche
con il collega Ottoz e con il "CONI" e con tutti i soggetti
interessati al mondo sportivo stiamo cercando di riflettere su
questo tema. Anche qui abbiamo potenziato in termini di unità di
personale un distacco che ha la mansione di seguire
specificatamente il discorso dello sci nelle scuole, quindi nei
prossimi mesi presenteremo i primi progetti.
Per quanto riguarda invece il discorso beni culturali, ci
ritorneremo nello specifico nelle varie "pieghe" del bilancio.
En conclusion, je crois que nous sommes en train de travailler
pour une école valdotaine à même d'assurer l'avenir de nos jeunes,
mais surtout une école qui puisse assurer cet avenir en relevant
les défis de l'avenir, sans oublier bien évidemment notre
passé.
Depuis 22 heures 23 c'est le Vice-président M. Lanièce qui
remplit les fonctions de Président de la séance.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Vorrei intanto ringraziare tutti quelli
che sono intervenuti e hanno rivolto la loro attenzione ai temi che
concernono l'Assessorato del turismo, sport, commercio e trasporti.
Nel corso di questo intervento alla fine tratterò alcuni temi che
fanno capo all'insieme dell'Assessorato, ai Dipartimenti dei
trasporti, del turismo, dello sport e del commercio, ma, poiché si
è parlato oggi molto di turismo ad ampio raggio in alcuni casi, in
modo più angusto in altri, mi perdoneranno i colleghi se a mo' di
introduzione farò un'analisi generale più specificamente su questo
argomento.
Vorrei intanto partire da un luogo comune: si dice che il
turismo rappresenti la ricchezza dell'Italia e che costituisca una
vera e propria industria; non so se ciò sia vero o se lo sia ancora
dal momento che l'Italia è passata in qualche decennio dal primo al
quinto posto nel mondo per quanto riguarda l'arrivo dei turisti,
superata in Europa dalla Francia e dalla Spagna. Secondo dei dati
"Unioncamere", la Francia raddoppia quasi il dato italiano e
attualmente il prodotto interno generato dal turismo in Italia è
fermo sull'11%, la Spagna ha raggiunto il 18,8% e lì questo dato è
in continua crescita. Visti tali pochi dati, verrebbe da dire che
l'industria turistica sia in fase recessiva in Italia, quasi ad un
passo dal fallimento, dovuto sia al calo degli arrivi e delle
presenze... per ragioni dovute soprattutto alla difficoltà di
tenere il passo di "competitors" più aggressivi, che si piazzano
meglio e con più facilità con il loro prodotto, ma che soprattutto
hanno saputo strutturarsi dandosi regole di governo del sistema
assai più duttili e in linea con la realtà attuale. L'industria
turistica italiana invece non è fallita, anche se ha pagato un
prezzo abbastanza pesante: ha visto l'uscita di scena di diverse
aziende, la riconversione di altre, con la continua sofferenza di
altre ancora e questo fenomeno ha toccato pure noi.
Oggi molti si chiedono quali siano state le ragioni di ciò e
quali sono stati i deficit che stanno impedendo al "sistema
turismo" di muoversi maggiormente. Credo che questa riflessione
dobbiamo cercare di trasporla dalla situazione italiana a quella
della Valle d'Aosta. In primo luogo dobbiamo considerare che
l'economia turistica della nostra Regione è però fortemente
dipendente dal sistema italiano, soprattutto per quanto concerne
gli aspetti programmatici di carattere strutturale: sarebbero
diversi gli esempi che si possono fare a questo proposito, uno su
tutti riguarda il non considerare la promozione come una spesa di
investimento. Essa nel nostro sistema è considerata una spesa
corrente, una di quelle spese correnti che gonfiano il dato
complessivo delle stesse e che sono così demonizzate a partire da
questo Consiglio quando si apre il dibattito sul bilancio.
Un'analisi del nostro sistema non può però prescindere da alcuni
aspetti di carattere generale, che riguardano il comportamento,
anzi il nuovo comportamento di molti turisti e di molti
utilizzatori, comportamenti che hanno delle costanti riscontrabili
a livello internazionale nel modo di concepire il tempo libero, di
organizzare la vacanza. È nota la tendenza attuale a moltiplicare
le partenze per destinazioni spesso variate e con soggiorni sempre
più brevi, ciò vale soprattutto per i clienti che giungono da
luoghi più vicini, mentre chi arriva da destinazioni più lontane
tende ad avere dei periodi di soggiorno tendenzialmente più lunghi
dei vacanzieri di prossimità, poiché, è ovvio, vi è la necessità di
ammortizzare i costi che sono proporzionalmente elevati in
relazione alle distanze. Questa analisi spesso introdotta qui è
condivisa e rafforzata da analoghe tesi sia in Italia sia
all'estero. Oggi poi la vacanza è destinata a subire sempre più la
rivoluzione dei cosiddetti "low cost", che hanno completamente
rovesciato alcuni presupposti storici dell'organizzazione della
vacanza stessa: in passato il turista sceglieva la destinazione, in
seguito individuava il vettore più soddisfacente, infine cercava
l'albergo facendo ricorso all'intermediazione se non era egli in
grado di contattare da solo le strutture ricettive sulla base di
parametri propri; oggi il turista sceglie sempre più sulla base
della convenienza e della praticità del vettore, in questo senso
l'acquisto del viaggio a prezzo inferiore e più competitivo
determina o influisce fortemente sulla destinazione. Quando si
sceglie in tal modo, quasi sempre la destinazione è poco nota e la
scelta dell'albergo è sempre più lasciata all'organizzazione
commerciale intermediata. Noi per ora non stiamo totalmente in
mezzo a questo "vortice", ma certo non siamo esenti dalle
turbolenze che esso provoca. Per ora continuiamo per certi versi ad
avere il privilegio di essere scelti per il valore intrinseco della
località, ma questo fattore si sta affievolendo. Non possiamo
pensare che i fenomeni tipo "low cost" non condizionino anche i
nostri possibili ospiti, che saranno sempre più numerosi in futuro
a scegliere questo nuovo modo di fare vacanza.
A ciò si deve poi aggiungere il fatto che siamo di fronte a una
sfida terribile, che riguarda la nostra capacità di essere
collegati con il resto del mondo: questo è un problema tutto
italiano, ma anche in Valle d'Aosta sotto questo punto di vista non
godiamo di "buona salute". Oggi abbiamo una rete di trasporto su
gomma, di automezzi privati o collettivi, efficace e di valore,
certo si possono trovare delle "pecche", ma abbiamo ottime strade
regionali, abbiamo un forte collegamento sull'autostrada. Siamo
però troppo deboli per quanto riguarda le restanti comunicazioni:
treno e aereo. Il problema energetico peraltro complicherà queste
cose, perché sarà uno dei grandi temi del futuro e già oggi ci si
chiede di trovare delle soluzioni a medio e lungo termine.
Rimanendo ad oggi, come possiamo condurre a buon fine qualsiasi
sforzo promozionale su mercati lontani, anche se potenzialmente
floridi, se poi non sappiamo con quali mezzi portare da noi i
clienti attratti, siano essi Russi, Giapponesi, Scandinavi o
Spagnoli? Attualmente la nostra capacità di trasportare in Valle
importanti flussi turistici deve fare i conti con la situazione
esistente ed appoggiarsi al sistema italiano dei trasporti ed alle
città limitrofe. Qui bisogna considerare quindi che facciamo tutti
parte di un sistema e che i principali competitori italiani hanno
grande accessibilità grazie ai voli "low cost" (parlo di altre
località alpine). Rispetto a questo fenomeno però l'Italia è
debole, piazza solo 2 città - Roma e Milano - ai primi posti in
Europa, Milano non è lontana, ma serve un efficace collegamento con
il suo aeroporto se vogliamo garantire accessibilità verso la Valle
da parte di coloro che usano questo vettore. Discorso analogo vale
per Ginevra, per Torino, pur se questa ultima località è ancora
molto debole rispetto a tale tipo di voli. Un dato interessante è
questo: i turisti che viaggiano "low cost" su una spesa media di
900 euro spendono meno del 10% del loro budget per il trasporto,
ecco quindi che le località che possono godere dell'opportunità di
vicinanza rispetto a tali aeroporti che ospitano questi vettori
staccano nettamente le altre. Ugualmente soffriamo per la cronica
inefficacia del sistema dei trasporti valdostani sia sulla rete
valdostana, sia su quella italiana. Quale sia il nostro attuale
livello di infrastrutturazione ferroviaria è noto, il nostro
futuro, quello dei nostri figli dipenderà anche in gran parte dal
rafforzamento dello sviluppo di una struttura ferroviaria
all'altezza dei nostri bisogni e in grado di darci prospettive nel
medio e lungo termine. Il Consiglio a breve sarà chiamato a
discutere di ciò in modo approfondito e spero fruttuoso; certo è
che il nostro obiettivo dovrà essere quello di innestare il nostro
sistema sulle grandi bisettrici internazionali del trasporto
ferroviario, e qui dobbiamo prendere atto di come l'Italia paghi
già da ora l'assenza di collegamenti rapidi, l'alta velocità. Da un
lato si blocca la "TAV"... non entro nel merito di questa
contestazione, ma dobbiamo prendere atto che altri Paesi corrono
con una velocità da capogiro rispetto al ritmo da tartaruga
dell'Italia. Un nodo che dovrà essere sciolto in futuro sarà quindi
anche quello delle destinazioni. Vedo che si sta perdendo un poco
quella tendenza a volere da noi un ferrovia Torino-centrica;
personalmente credo che il futuro debba essere per una ferrovia
euro-centrica che ci porti sulle grandi bisettrici
internazionali.
Un altro tema che ci riguarda è quello relativo alla politica
del turismo di montagna. Qui lo Stato ha dimostrato finora uno
scarsissimo interesse per le zone di montagna, sia dal punto di
vista dell'approccio culturale, sia per quanto riguarda il suo
impegno promozionale interno ed esterno. D'altronde basta guardare
qualche servizio televisivo per vedere come la destinazione mare
sia sempre in cima ai pensieri di tutti coloro che parlano di
turismo in Italia, dopo il mare un po' di città d'arte ed è tutto.
Io poi non vorrei farlo - forse stasera da qualche parte in Valle
nevicherà -, ma devo citare quella specie di attentati terroristici
perpetrati dalle previsioni del tempo, che nell'intento di fare
"audience" contrabbandano qualche benedetta precipitazione... in un
evento sottoposto alle attenzioni della Protezione civile... con il
consiglio di non rischiare né viaggi, né vacanze! Un'economia
fragile come quella di montagna, dove investire costa assai più che
da altre parti, dove il presidio del territorio è fondamentale per
la salvaguardia di equilibri delicati, non riscontra attenzione, ma
anzi una forte e reiterata disattenzione. Ciò mette in forte
discussione quella unitarietà del sistema turistico italiano che si
vorrebbe veicolare verso l'esterno con il consenso di tutte le
Regioni, compresa la Valle d'Aosta, lo abbiamo assicurato questo
allo Stato. Ora si è finalmente giunti, dopo anni di discussioni
spesso sterili, a definire la realizzazione di un portale unico per
il turismo italiano per fornire una visione d'insieme del "sistema
Italia". Finalmente un primo intervento di carattere generale che
altri Stati e altre realtà hanno già fatto da anni.
Vi è un problema più grande di carattere strutturale, che
riguarda non solo la concezione dell'unitarietà del sistema
turistico, ma anche la necessità di intervenire in modo deciso su
alcune questioni: una su tutte è la necessità di rivedere il
rapporto fra il valore immobiliare e la rendita immobiliare, fatto
indispensabile se si vogliono porre dei limiti generali e condivisi
alla proliferazione delle seconde case che "strangolano" gli
alberghi, facendo sì che non si passi impunemente ai cambi di
destinazione per chiudere alberghi e realizzare appartamenti.
Stiamo vivendo oggi un periodo in cui la voglia di investire in
strutture ricettive si sta "muovendo", vi sono capitali in
circolazione, vi sono aziende alberghiere che vogliono
trasformarsi, ampliarsi, migliorarsi o insediarsi; qui però è
necessaria la certezza di risposte rapide, perché non si può
deprimere chi intende investire. Nessuno può permettersi oggi di
avere capitali e prospettive di sviluppo immobilizzate, in attesa
di risposte troppo lunghe e incompatibili con la necessità di avere
rapidità d'intervento... che garantiscono la competitività delle
aziende e dunque di tutto il comparto. Sotto questo punto di vista,
questo sì, una riflessione e una garanzia da parte del pubblico
rispetto al sistema turistico e all'attività dei privati si impone.
Sono convinto che il ritardo dell'adeguamento dei piani regolatori
al PTP sia stato un fattore negativo e che pure noi abbiamo
commesso degli errori nel consentirlo con delle norme di rinvio.
Credo che, se il sistema è riconosciuto come fattore economico
strategico - parlo di quello turistico -, gli si debbano dare le
opportunità per svilupparsi con delle certezze e allora non si
possono apportare delle varianti occasionali come è accaduto in
passato ai piani regolatori solo in presenza di sporadiche
richieste di realizzazione di qualche struttura. Non si hanno e non
si potranno avere investitori che intendano realizzare nuove
strutture se mancano certezze. Di fronte al rischio di
immobilizzare in modo poco profittevole i capitali, si cercano
altre opportunità a volte in altre realtà, spesso in altre Regioni
e qualche volta in altre Nazioni.
Oggi uno dei temi più dibattuti riguarda vari percorsi di
riforma dell'organizzazione turistica. In Italia molte Regioni lo
hanno fatto, la Valle d'Aosta vi ha provveduto non troppo tempo fa
con la legge n. 6/2001, altri vi sono giunti dopo, altre Regioni
con le quali sono in contatto stanno pensando di riformare ciò che
hanno appena riformato. Nel nostro programma di legislatura,
"Giunta Caveri", è stata avanzata una riforma della nostra legge.
Sono d'accordo, prima di riformare credo però si debba fare
un'analisi del nostro attuale modo di funzionare e, per affrontare
questo tema, ritengo si debba chiarire qualche aspetto: in primo
luogo per fare un'offerta è necessario avere un prodotto, la
domanda che oggi ci dobbiamo porre è la seguente: abbiamo un
prodotto da offrire, da commercializzare, da vendere? E soprattutto
chi deve fare questo, chi deve organizzare l'offerta: l'ente
pubblico, la Regione o non piuttosto l'iniziativa privata? La
risposta a queste domande già sta nella legge n. 6/2001. Qualche
decina di anni fa la gente comprava sull'onda del proprio desiderio
una vacanza: al mare, in montagna, ai laghi, allora comprava la
vista sul Bianco, sul Cervino e il luogo in cui era ospitata aveva
un'importanza più ridotta rispetto ad oggi. Oggi la gente vuole
comprare il luogo in cui stare per poi avere la vista sul Bianco o
sul Cervino, perché cerca altro, vuole di più, vuole un prodotto
completo e tanto più questo è accattivante e può soddisfare le sue
esigenze, in relazione ai trasporti efficaci - mai dimenticarlo
questo - economici e rapidi, tanto più sarà acquistato. Qui è vero:
i trasporti competono a noi, non solo a noi anche allo Stato per la
sua parte, ma il prodotto, l'adeguamento delle strutture e la loro
qualità non spetta alla Regione; se non usciamo da questo modo di
considerare le cose, ci avviteremo sempre su noi stessi. La
soddisfazione delle esigenze varia dal livello di spesa che si può
raggiungere con riferimento ai nostri ospiti, ma che i clienti
stiano in un albergo di superlusso o di medio livello a loro
importa poco se percepiranno una qualità all'altezza delle loro
aspettative e soprattutto di quanto è stato loro promesso. Saranno
soddisfatti allora poiché i clienti arrivano oggi alle strutture
sapendo sempre meglio cosa ci troveranno. Oggi il turista è un
viaggiatore consapevole, che conosce e percepisce molto di più di
quanto non si pensi. "Internet" è uno strumento che consente da
lontano di entrare nelle strutture, di conoscerle, di visitarle.
Oggi si chiede cosa c'è in un luogo, cosa offre; poi magari se le
informazioni ottenute sono soddisfacenti, ci si va, perché oggi nel
turismo non è l'offerta che fa la domanda, ma è il contrario: è la
domanda che determina l'offerta e chi è più bravo ad offrire un
prodotto che conquista ha più possibilità di successo. La domanda
si sviluppa e aumenta in relazione alla qualità percepita del
prodotto che si desidera acquistare, insomma non basta, come si
dice in gergo, limitarsi ad alzare la serranda dell'esercizio, è
ben altro che si vuole! Qui dobbiamo dire che abbiamo molte persone
che fanno qualità; purtroppo, a fronte dei molti che fanno qualità,
che offrono grande professionalità, che lasciano percepire amore
per il loro lavoro e per la loro professione, ci sono delle "zone
grigie" che influiscono negativamente sul comparto, perché bisogna
avere coscienza che il successo non può più essere individuale,
senza la capacità di "fare sistema" le prospettive di successo si
indeboliscono, diventano scarse. Occorre quindi muoversi nella
stessa direzione e con la stessa unità di intenti e qui ci sono
alcune cose che devono far parte del nostro patrimonio: in primo
luogo ciò che è indispensabile è avere una classificazione
alberghiera corretta, che riporti i valori a un criterio di
omogeneità. Se si sceglie un "3 stelle", "3 stelle" deve essere,
altrimenti non soddisferò il cliente e introdurrò anche un elemento
negativo che avrà delle ripercussioni nei confronti del sistema e
dei colleghi stessi: questo sì è un compito che spetta alla
Regione. Sempre per rimanere a questo, non è un mistero che la
cortesia, la percezione della veridicità fra quanto promesso e
quanto effettivamente offerto siano elementi che contribuiscono a
far crescere l'immagine complessiva del comparto. Nulla è troppo
caro se se ne percepisce il valore effettivo. "Internet" rafforza
questo concetto ma esso è anche uno straordinario propagatore dei
reclami, delle insoddisfazioni, delle inefficienze. Tale strumento
poi è un "atout" da non sottovalutare, certo, esso consente di
accedere alle strutture, di visitarle, di comunicare, ma può anche
ritorcersi contro ed è il caso delle prenotazioni "on line", delle
richieste di informazioni, che chiedono risposte rapide e sul "web"
la rapidità è associata all'efficienza. I collegamenti e
l'efficienza del "web" deve assicurarli la Regione, ma la gestione
dello strumento non tocca alla Regione: questo è un altro elemento
che credo debba essere chiaro, altrimenti ci "parliamo addosso"
senza costrutto.
Tornando al tema delle eventuali necessità di modifica
dell'attuale legislazione del settore, credo che la legge n. 6/2001
sia una buona legge; certo essa ha mostrato dei limiti, in parte
per ragioni intrinseche, ma soprattutto per una sua lettura spesso
affrettata e per via anche di una certa confusione semantica. La
legge n. 6 ha fissato dei compiti relativi alla promozione affidata
alla Regione, all'informazione e all'accoglienza affidata alle
AIAT, alla commercializzazione dei prodotti affidata ai consorzi. I
compiti sono chiari, ma sono spesso malintesi e la confusione dei
ruoli diventa impedimento nell'esercizio delle rispettive
competenze e noi sappiamo che un sistema funziona se ognuno fa la
sua parte in una logica unitaria. La confusione inizia quando
qualcuno sostiene, come ho sentito diverse volte in quest'aula, che
le AIAT devono fare promozione o che la devono fare i consorzi: non
è così, non è così ora perché le regole che ci siamo dati dicono
altro, secondo la "sintassi" che ho appena finito di citare. La
promozione, malgrado la chiarezza dell'individuazione del soggetto
titolato ad effettuarla, è però diventata un'attività contesa. Sono
tanti i soggetti che ne reclamano la competenza con una tendenza a
voler spesso svolgere compiti che spettano ad altri. È opinione
però comune e diffusa, supportata da pareri di tutte le Regioni,
dello Stato, che la promozione è tanto più inefficace quanto più
numerosi sono i soggetti che se ne occupano, cioè la confusione non
serve a nessuno. La conseguenza di un tale modo di procedere è
quindi la mancanza di chiarezza, l'emanazione di un messaggio
confuso e sovrapposto, quando invece il soggetto che opera deve
essere individuabile, parlare un linguaggio chiaro che consenta di
far emergere un marchio riconoscibile, che si imponga, superando
ogni confusione. Sotto tale punto di vista, certo abbiamo delle
responsabilità ed è necessario che si inizino a tracciare dei
consuntivi rispetto alle operazioni fatte sui vari mercati: questo
per consentirci di verificare la validità delle iniziative e di
portare i correttivi e riorientare le azioni in caso di scarso
successo. Tale scelta comporta quindi una necessità: quella di
procedere in modo sistematico ed affrontare i mercati con metodo,
questo al fine di evitare inutili confusioni.
Sentiamo dire ultimamente - sarà una moda - che sarebbe
importante andare in Cina e io vi chiedo dove, a far cosa, in quale
modo, offrendo quale prodotto? In un anno abbiamo ricevuto circa 10
proposte diverse per la Cina, bisogna solo intendersi
sull'obiettivo, perché se il nostro obiettivo è quello di portare
il nostro denaro in Cina per affittare degli "stands", non serve a
nulla, forse bisogna individuare delle iniziative serie su quel
mercato. Una volta arrivati in Cina, ammesso che ci si vada, quando
ci chiederanno come si raggiunge l'Italia o la Valle d'Aosta,
dovremo rispondere, ma come faremo a rispondere se il sistema dei
trasporti, quello italiano, da un lato, e quello valdostano,
dall'altro, si trova nelle condizioni che sappiamo? Oggi ci poniamo
il problema di accogliere i turisti russi, che vengono qui, parlano
il russo, pochissimo l'inglese, ai quali bisogna offrire
un'accoglienza che li soddisfi se vogliamo che la destinazione
Valle d'Aosta sia da loro apprezzata, bisogna che si trovi qualcuno
che parli la loro lingua. Sappiamo che essi viaggiano con i "tour
operators", ma sappiamo anche che le nostre strutture non
garantiscono tutto quello che i "tour operators" vorrebbero.
Dobbiamo prendere atto che ciò accade, dobbiamo essere consapevoli
che in Valle le strutture non sono grandi e non possono essere
interamente dedicate a questi nuovi clienti senza dover rinunciare
ai propri. Forse servirebbero altri e più grandi alberghi, ma
conosciamo le difficoltà di realizzarli se non ci sono le aree per
fare ciò, se le aree individuate dai piani regolatori per la
realizzazione delle strutture alberghiere non sono previste o sono
scarse, ciò di fatto mortifica gli investimenti.
Nel corso del dibattito è stato detto:
"attenzione ai grandi
gruppi"
. Certo bisogna agire con giudizio, ma credo non si
debba aver paura della prospettiva che si creino sinergie in loco o
che si verifichino investimenti importanti nel settore, ovviamente
con giudizio, poiché è dimostrato che strutture di grandi
dimensioni non "cannibalizzano" le piccole, ma che al contrario
possono rappresentare un soggetto che contribuisce a rafforzare il
mercato. Abbiamo a questo proposito alcuni esempi interessanti, ne
cito uno: La Thuile con il "Planibel", che è stato, contrariamente
all'opinione di molti, un soggetto che, grazie alla sua capacità di
garantire nel tempo una clientela stabile, ha consentito al sistema
intero di avere flussi costanti. Non a caso La Thuile è una di
quelle stazioni che non sono "in rosso" per quanto riguarda gli
impianti di risalita, anzi questa struttura ha consentito ad altri
sulla base di tali flussi costanti di accrescerli fino a far
emergere l'esigenza di nuove strutture alberghiere. Ne sono state
realizzate e La Thuile sta superando i 2.000 posti letto, cosa che
10 anni fa sarebbe stata impensabile.
Ho detto che il sistema non cresce se non introduce ulteriori
elementi di competitività. Sotto questo punto di vista, stiamo
lavorando per creare un provvedimento di legge che consenta, per
quanto possibile, di velocizzare le procedure autorizzative per la
realizzazione di nuove strutture alberghiere o per l'adeguamento di
quelle esistenti, cercando di raggruppare in un'unica conferenza
dei servizi tutte le pratiche ed i pareri. Sempre per quanto
riguarda le nostre strutture, esse sono mediamente piccole, il
periodo di ammortamento dei mutui è troppo ridotto soprattutto alla
luce del fatto che è particolarmente oneroso per molti albergatori
procedere a necessarie riqualificazioni non ammortizzabili in
periodi troppo brevi. Siamo intenzionati, se - come speriamo -
varieranno alcune disposizioni dell'Unione europea, a procedere a
una ridefinizione dei periodi di ammortamento e ad aumentare la
soglia dei finanziamenti a valere sui fondi di rotazione, ma qui
dobbiamo essere consapevoli che questo non dipende solo da noi,
dipende soprattutto da regole che altri stabiliscono altrove.
Sappiamo che il problema delle nostre realtà è spesso legato alla
capacità di poter in tempi rapidi allinearsi alle nuove esigenze di
un mercato che è cambiato, cambia e cambierà ancora, le innovazioni
sono sempre più rapide e la platea dei consumatori finali è in
rapida evoluzione, i gusti stessi delle persone sono in evoluzione.
Di tutto ciò va tenuto conto, perché qui i dogmi non servono, le
attività imprenditoriali devono soprattutto in questo campo essere
legate alle iniziative private. A noi, a questa Assemblea, tocca il
ruolo di dare regole di funzionamento precise ed utili, dobbiamo
facilitare l'accesso al credito per gli investimenti e promuovere
adeguatamente il territorio della Valle, il resto però sta fuori di
qui, appartiene alle singole capacità imprenditoriali. Come
possiamo quindi pensare che strutture piccole possano dotarsi dei
centri benessere oggi tanto di moda se poi non riusciranno ad
ammortizzare nei tempi previsti dai mutui e dai loro attuali
"trend" di crescita? E conseguentemente esse saranno "impiccate"
dai debiti? Questo allora è il momento per cui gruppi di
albergatori si consorzino, che nascano strutture collettive gestite
dai privati però; se queste volontà ci sono, qui sarà nostro dovere
assecondarle creando gli strumenti per giungere a ciò.
Colleghi, sono stato forse un po' provocatorio, ma credo stia a
tutti noi di avere un livello di analisi e di dibattito
appropriati, qui in quest'aula, che è quella dove si fanno le
regole che contribuiscono a far funzionare un sistema: se
intendiamo proporre qualcosa di utile che disegni prospettive per i
nostri concittadini. Prendiamo atto che questo non lo fa un
bilancio, né una discussione capitolo per capitolo, ma la capacità
della politica di dare delle risposte strutturali di ampio respiro.
Ho sentito spesso dire che l'economia di questa Valle è
Regione-dipendente, ma ho anche sentito invocare oggi l'intervento
della Regione nei settori più disparati; allora credo che ci si
debba intendere su ciò che si vuole, ma questo è un tema per il
futuro. Oggi parliamo di bilancio, quindi ci si deve attenere a
questo, perché spesso ci si è concentrati sui capitoli e sulle
cifre. Concludo e farò un secondo intervento...
(interruzione della Consigliera Squarzino Secondina, fuori
microfono)
...
ricordo che in bilanci passati la collega Squarzino
diceva che la Giunta non esprimeva mai il suo pensiero, dopo tanto
tempo siamo arrivati sulla "strada di Damasco", siamo stati colpiti
dal fulmine della trasparenza... Bene, tutto questo ho detto per
introdurre tutta una serie di questioni, però ho dei dati che
vorrei dare di confronto rispetto al bilancio ed è quanto mi
propongo di fare in un secondo intervento. Questo era il prologo
indispensabile se si vuole sapere su quale confine e su quale campo
si ragiona nell'ambito del turismo.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Vorrei intanto evidenziare una
preoccupazione sui dati demografici che non è ancora stata fatta e
che mi sembra molto importante. Manteniamo in Valle d'Aosta un
numero di nascite stabile o in aumento proprio per l'intervento di
altre forze riproduttive, cioè di immigrati... questo pone un
grande problema per i servizi sociali e per tutti noi: perché i
Valdostani non fanno più figli in un periodo in cui sono molto più
ricchi di una volta, quando ne facevano tanti? Perché tanti
divorzi, perché tante famiglie monogenitoriali, tante famiglie in
cui manca uno dei coniugi? Questo penso sia, con le analisi che
stiamo facendo e soprattutto con la II
a
Conferenza della
famiglia che stiamo preparando per l'anno prossimo, uno dei temi
che vorremmo affrontare, che si porta dietro anche un altro grande
problema e comunque un altro dato anche positivo, cioè come gli
immigrati si stabiliscono in Valle d'Aosta e come siano presenti
nel territorio valdostano molti più minori immigrati di quanto
questo succeda nelle altre Regioni: questo vuol dire che gli
immigrati vengono da noi, si trovano bene, ricongiungono le
famiglie e fanno i figli. Questo però è anche dovuto - e per tale
motivo la Valle d'Aosta è un'attrattiva - al fatto che certi lavori
non vengono più svolti dai Valdostani, quindi sicuramente gli
immigrati sono in questo momento una risorsa, perché ci permettono
di portare avanti certe attività che senza la loro manodopera non
potrebbero essere portate a termine, però questo creerà un problema
nel futuro, perché, se gli immigrati sono una risorsa e questa
risorsa bisogna comunque trattarla come tale, cioè darle una
stabilità, fra qualche anno i Valdostani si troveranno ad avere una
popolazione maggiore e una povertà in crescita anche tra una
popolazione storicamente residenziale, che non può più accedere a
certi lavori.
Entrando nello specifico, collega Squarzino, cosa vuole che si
dica? La spesa dell'USL: vorrei che si partisse se non altro da
dati oggettivi, quando invece questi dati non vengono riferiti o
vengono rigirati penso che un colloquio sia difficile. La spesa
dell'USL quest'anno: per quanto riguarda il mantenimento dei "LEA"
è diminuita rispetto agli anni precedenti, il finanziamento dei
"LEA" aumenta del 2,4% (l'anno scorso era del 4%), quando l'aumento
dei "LEA" a livello nazionale è del 4%; quindi quest'anno,
aumentando il finanziamento solo del 2,4% e avendo comunque un
aumento dei costi, (tecnologia, ecc...), ci troviamo nella
necessità di risparmiare, le risorse che c'erano una volta non ci
sono più. Lei chiede come si spende. Non si può dire - farò alcuni
"flash" - che si sia speso male in questi anni. L'attività
dell'U.B. di Urologia da quando è cambiato il primario, ma pur
sempre nella stessa struttura, anche se fatiscente, è aumentata del
300% con interventi di grande eccellenza come le cistectomie
robotiche, le prime in Italia sono state effettuate in Valle
d'Aosta, e se c'è questa eccellenza gli ammalati vengono anche da
fuori, così come i residenti si fermano se la qualità del servizio
offerto è di un certo tipo. Che dire dell'U.B. di
Otorinolaringoiatria, che è completamente riorganizzata, che
effettua degli interventi che prima non erano neppure affrontati o
dell'U.B. di Neurochirurgia che a un anno e mezzo dalla sua
istituzione, sicuramente come modello organizzativo, è un successo
e sempre più viene riconosciuto da tutti. È un modello fra l'altro
quello della presenza di 12 ore, della reperibilità notturna
ripreso addirittura da altre ASL del Piemonte; la Fisiatria con la
nuova organizzazione comincia a riorganizzarsi, la RSA di Antey
funziona, la RSA appena aperta ad Aosta dà una risposta,
soprattutto nella degenza a lungo termine, a molti problemi che
avevamo prima. L'affluenza e la mobilità verso Albenga è
sicuramente ridotta e pensiamo addirittura di ridurre la
convenzione che era in atto da tanti anni. Tutto questo porta a
risultati significativi. L'U.B. di Oncologia ha in corso un
concorso per primario e si sono presentati i 2 massimi esponenti
dell'Oncologia piemontese: il Responsabile dell'Oncologia di
Candiolo e il Responsabile dell'Oncologia delle "Molinette", quindi
la nostra struttura sanitaria è una struttura che richiama e
richiamerà ancora di più quando l'anno prossimo sarà finita la
nuova Radioterapia e sarà sistemato correttamente anche il "day
hospital oncologico" - e parleremo delle osservazioni del collega
Venturella - che in questo momento soffre di limitazioni
strutturali. Tutto questo cosa ha portato? Ecco il dato: è il primo
anno in cui la mobilità verso l'esterno è diminuita numericamente
di alcune centinaia di unità, che se non è una risoluzione del
problema, comunque è un risultato, è un'inversione di tendenza e il
frutto di un certo lavoro fatto da tutti insieme! Il Ministro Turco
dice giustamente che la mobilità ha dei meccanismi da rivedere,
questo è evidente, perché volentieri ci mettiamo in concorrenza con
alcune strutture, anche se private e accreditate da altri, ma che
tali strutture però diano una risposta non solo ad alcuni servizi,
ma siano delle strutture dotate anche di strutture di pronto
soccorso, con reperibilità notturne, con servizi per anziani e
diabetici. La mobilità e il mettere le varie strutture a confronto
può essere possibile se la gara è fatta fra concorrenti che abbiano
gli stessi requisiti e offrano gli stessi servizi. Il Ministro
Turco prevede una ridiscussione di questo meccanismo, noi la
settimana scorsa alla fine di un percorso che ha portato anche
all'approvazione all'interno della V Commissione di un accordo di
mobilità con il Piemonte ci siamo visti con l'Assessore Valpreda,
siamo stati 2 ore a concordare i meccanismi di accordi
interregionali che devono dare dei risultati in breve tempo. La
mobilità quindi comincia ad avere dei servizi e dei dati positivi.
Stiamo lavorando su questo con le altre Regioni. Certo è che tale
atteggiamento di denigrazione verso i servizi presenti e verso una
struttura considerata fatiscente, culturalmente porta
all'incentivazione della mobilità.
Il Consigliere Lattanzi ha detto che la nostra sanità è buona:
lo ringrazio, non è che la sua opposizione sia sempre così disposta
a riconoscere certi valori, non fa sconti sicuramente; lui è una
persona che gira, che vede, e penso sia vero quando dice che la
nostra sanità è una sanità buona. Ho visitato anch'io tanti
ospedali in Italia e in Francia e in altri luoghi dove ho lavorato
e devo riconoscere che questo è vero. Quando il collega Lattanzi
dice che è cara, è vero, saggiamente l'Amministrazione regionale
nel tempo ha sempre investito nella sanità soldi in più di quanto
ci avrebbe dato il servizio sanitario nazionale, ma in questo c'è
un errore di fondo: l'economia di scala con cui ci confrontiamo è
un'utenza talmente limitata che, quando c'è un servizio di
eccellenza, è sicuramente nella maggior parte dei casi un servizio
in soprannumero, per cui se vogliamo un'eccellenza - altrimenti se
manca la gente va via -, questa spesso è sovradimensionata.
Paghiamo anche dei deficit strutturali: il presidio unico - su
cui adesso sono tutti d'accordo, forse all'inizio lo erano un po'
meno, perché è da 14 anni che si parla di questo e non si è ancora
riusciti ad ottenere un risultato - sicuramente penalizza i costi,
ma collega Lattanzi, pensi ai centri traumatologici che abbiamo: ne
abbiamo 6, il Trentino ne ha 3 per tutto il territorio, sono
servizi splendidi, sono servizi che il turista cerca, però sono
servizi di grande costo. Così pensi cosa vuol dire mantenere dei
consultori sul territorio, cioè sono servizi che teniamo a
mantenere, ma che ci penalizzano moltissimo per le economie di
scala. Pensi anche a cosa vuol dire avere degli operatori di
eccellenza, e tenerli in una struttura in cui il privato e comunque
"l'intramoenia" non ha gli stessi ritorni che hanno in una Regione
diversa. È chiaro, è una sanità che costa, è una sanità di
montagna, lo diciamo sempre; il Governo ha riconosciuto con il suo
gruppo interministeriale che la sanità in montagna costa il 20% in
più, ma non ha ancora messo in atto certi meccanismi per combattere
questo problema.
Collega Bortot, gli invalidi: è vero, forse le persone con
invalidità non sono gran cosa, ma non le fissiamo noi le pensioni
di invalidità, nel senso che pagando noi forse semplifichiamo le
procedure, adesso le Commissioni funzionano meglio, ma la legge e
le quote previste sono delle quote nazionali. Con il Ministro Turco
stiamo parlando di queste cose, soprattutto del fatto che non deve
essere una Commissione che in mezz'ora accerta lo stato
d'invalidità, ma dovrebbe essere un'osservazione più lunga.
Aspettavamo tutti che tale legge sulla non autosufficienza,
rispetto alla quale siamo inseriti nel gruppo di lavoro, avesse un
finanziamento maggiore, perché è una categoria di persone che ha
più bisogno, però in questo caso risentiamo comunque di una legge
nazionale.
Consigliere Sandri, cercherò di affrontare i problemi concreti
da lei sottolineati, facendo però una parentesi, il collega Viérin
lo ha detto molto bene: fino a poco tempo fa avevamo il piacere di
averlo con noi in maggioranza a condividere tante scelte, e questo
succedeva particolarmente sulla sanità, perché il collega Sandri
era il Presidente della V Commissione, quindi aveva una
responsabilità diretta nella gestione della sanità, poteva
convocare i primari, intervenire sulle liste di attesa, liste di
attesa che è un argomento facile da "cavalcare". Il Ministro Turco
sulle liste di attesa dice:
"non scendo a giocare su questo,
però chi ha cercato di "cavalcare" questo politicamente non è
durato molto, perché è un argomento che non può essere risolto solo
dicendo che le liste di attesa sono lunghe"
. Tutti sanno, se
affrontano il problema seriamente, che le motivazioni sono diverse,
che più si offrono servizi più si allungano le attese, per cui
bisogna intervenire sull'appropriatezza e sulle richieste. Fra
l'altro, proprio guardando i dati: questa mattina la prenotazione
di una TAC era a 30 giorni, la prenotazione di una "RX" colonna
aveva 28 giorni di attesa, poi comunque per i malati che hanno
un'urgenza, questa urgenza viene fatta in 7-15 giorni, quindi siamo
al di sotto di gran lunga di tutte le liste di attesa esistenti
nelle altre Regioni, per cui uscirà a breve una regolamentazione.
Sul non mortificare gli utenti... è uscito stamani da un'indagine
dell'USL un indice di soddisfazione dei bisogni, che non è un
indice sul PIL, ma è un indice sulla risposta delle persone, nel
quale sono contenuti dei dati che il 97,1% dei pazienti - è un dato
ANSA - che hanno risposto al questionario ha dichiarato che
tornerebbe in questo Ospedale in caso di necessità, con un aumento
del 3% dei pazienti rispetto a quanto era stato detto 3 anni fa,
poi dice tante altre cose tutte positive, tutte di una qualità
della sanità valdostana in evoluzione.
Termino sul problema dell'Ospedale. Da un lato c'è il desiderio
di portare a termine il problema che si discute da tanto tempo;
dall'altro, c'è una necessità di non lasciar fare, di dire: "era
meglio ad est o a sud", "si era detto...", si denigra comunque una
struttura che è una struttura che tutti riconoscono, soprattutto
quelli che sono stati in altre sedi, che è una struttura più che
efficiente e qualificata, dove il personale, a cui tutti
riconoscono una professionalità è stato formato da qualche parte.
Se la struttura è così fatiscente, mi chiedo dove tale personale
così idoneo è stato formato? Dico ancora che non è un'idea mia, né
di chi mi ha preceduto, ma è stata una decisione presa nel 1994 e
fino al 1994 si poteva parlare... dico a posteriori che è stata una
decisione molto saggia e chi l'ha presa è stato lungimirante, ma la
decisione di comprare il "Mauriziano" per 26 mld è stata presa nel
1994 e, se guardiamo quella deliberazione, collega Squarzino,
vediamo che è stata firmata da Riccarand, il Capo dei "Verdi". Mi
chiedo allora se i "Verdi" quando sono al potere diventano saggi o
se i "Verdi" quando sono al potere cambiano idea, ma comunque la
decisione nel 1994 fu presa anche da Riccarand, che decise di
comprare il "Mauriziano". Prima si poteva discutere, da allora è
stata accettata l'idea di comprare tale struttura. Dopo questo la
"Giunta Perrin" con lui in testa ha voluto verificare la cosa, ha
fatto studiare l'argomento, sempre su sollecitazione del Comune di
Aosta, un gruppo ha studiato il problema, ha visto che - anche
nell'ottica di riqualificare la zona - era meglio costruire ad est,
è stata votata questa decisione, "PREFIN" 2005, la maggioranza di
allora votò l'ampliamento ad est. Il Comune di Aosta il 23 dicembre
2005 con tutti i Consiglieri "DS" all'unanimità e anche parte della
minoranza decise, dopo ampia discussione, che l'allargamento ad est
fosse più favorevole. A questo punto nella legge delle grandi opere
è stato deciso che poiché mancava un confronto fra tutte le varie
ipotesi, confrontate in base all'economicità della loro
fattibilità... di fare uno studio che sarà ultimato nel mese di
dicembre, come tutti sanno. Certo che se questo gruppo, che ha già
sentito le varie voci, potesse concentrare la propria attenzione
fra est e sud e un'ipotesi dove fare l'Ospedale nuovo, potrebbe
fornire degli elementi vantaggiosi a chi deve cercare di esprimersi
nel modo più obiettivo possibile. Fatto questo, la maggioranza si
esprimerà, lo studio verrà presentato in Consiglio. Personalmente
non sono contrario ad un momento referendario, abbiamo avvertito
anche noi le sensazioni della gente - non solo dei firmatari, ma
anche dei non firmatari. Penso che sia una soluzione molto corretta
che la maggioranza, presa visione di questo studio che sarà portato
in Consiglio, si esprima.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- Il bilancio in discussione è stato
definito un bilancio di continuità e di programmazione, chiaramente
con dei punti di vista diversi, perché continuità ha un significato
positivo per chi fa parte della maggioranza, per chi si è espresso
per la maggioranza, ma può essere vista in senso negativo per chi
in questo bilancio vede una continuità che non risponde ai propri
obiettivi.
Per quel che riguarda l'Assessorato dell'agricoltura e delle
risorse naturali, a maggior ragione, il discorso di continuità è
presente perché veniamo da una programmazione 2000-2006 che si va a
chiudere e che si incentra sul Piano di sviluppo rurale e una
programmazione per il nuovo Piano di sviluppo rurale 2007-2013. Una
programmazione che riprende tutti i temi e gli obiettivi che
abbiamo lasciato con il vecchio piano di sviluppo, andando a
rimodulare le azioni sulla base anche dell'evoluzione che in questi
anni si è verificata nel settore sia dal punto di vista della
situazione delle nostre aziende agricole e della situazione del
territorio in genere, sia per quel che riguarda l'evoluzione
legislativa. Gli interventi che si sono succeduti hanno messo in
evidenza un comune denominatore, che emerge in tutti gli
interventi: quello di andare a puntare su degli elementi chiave,
principalmente l'elemento più ricorrente come obiettivo è quello di
valorizzare i prodotti del territorio, valorizzare i prodotti di
nicchia e di qualità che il nostro territorio può mettere sul
mercato. Questo anche in funzione di una multifunzionalità che le
nostre aziende in questi anni stanno cercando di portare avanti ed
è quella che anche viene riconosciuta dal pubblico inteso nel senso
dei consumatori locali e anche dei consumatori provenienti da fuori
Valle. Le ultime manifestazioni che abbiamo avuto nel periodo
autunnale hanno riconosciuto questa valenza dei nostri prodotti, ad
esempio, la "Desarpa", la "Festa del miele", insomma c'è stato un
grosso interesse in questo campo.
Il prossimo Piano di sviluppo rurale sarà un Piano di sviluppo
rurale che avrà una dotazione finanziaria, come ha ricordato il
Presidente, che anche facendo seguito a degli scenari che si
prospettavano secondo qualcuno a "tinte fosche"... una dotazione
dello stesso livello per quel che riguarda le dotazioni che ci
verranno trasferite dalla Comunità europea e questo a noi fa
piacere, perché non è sicuramente stato casuale, ma è stato il
frutto di un lavoro che si è fatto attraverso i nostri uffici con i
rapporti che si sono instaurati a livello delle Commissioni
politiche agricole, quindi a maggior ragione ci dà soddisfazione.
Quello che in sintesi sarà l'obiettivo degli investimenti che sono
previsti in bilancio è, per quel che riguarda le aziende agricole,
di mantenere la diversificazione con i diversi indirizzi, con la
valorizzazione del settore zootecnico, la viticoltura, la
frutticoltura, la multifunzionalità riconosciuta fra l'altro dalla
recente approvazione della legge sull'agriturismo. Una particolare
attenzione alla famiglia rurale, quindi qui è importante
riconoscere che nelle "pieghe" delle azioni che si fanno, anche
senza grossi proclami si dà attenzione ai ruoli che possono
rivestire le figure che operano in agricoltura, non solo legate
all'attività dei capifamiglia, ma anche i ruoli complementari che
all'interno della famiglia possono svolgere tutti i componenti. Il
servizio al territorio, il riconoscimento e la valorizzazione
dell'architettura tradizionale, per poi passare agli investimenti
per le strutture rurali, gli adeguamenti igienici sanitari, la
dotazione di attrezzature adeguate, la valorizzazione delle aziende
agricole, intese come aziende di piano, "mayen", alpeggi, tutto
questo lo ritroviamo nei vari capitoli che andremo ad esaminare in
dettaglio domani.
Vi è poi il grosso settore delle infrastrutture sovraziendali,
che vengono gestite nella loro modernizzazione dai consorzi di
miglioramento fondiario, che vanno a migliorare i fattori
produttivi delle aziende agricole. Teniamo conto della nostra
realtà, per cui le aziende agricole non sono da intendersi solo
quelle gestite dagli agricoltori che fanno questa attività a tempo
pieno, ma da una miriade di situazioni di microgestione sul
territorio di chi fa delle attività agricole part-time. I consorzi
di miglioramento fondiario danno servizi a tutti, quindi da non
confondersi con delle azioni mirate esclusivamente alle categorie
che sono quelle identificate nei coltivatori diretti. Qui si cerca
di dare impulso e priorità agli interventi globali, intesi come
interventi che danno una risposta generale per quel che riguarda
questi servizi: la sistemazione dei terreni, gli impianti di
irrigazione, viabilità, con particolare attenzione ai riordini
fondiari, che, secondo qualcuno, sono una maniera traumatica di
intervenire sul territorio. Per noi invece sono gli interventi più
qualificanti, perché i riordini fondiari, anche se fanno perdere la
strada di un sentiero a qualche "anima bella", sono comunque
importanti perché chi vive sul territorio e soprattutto chi opera
sul territorio non si perde nei piccoli riordini fondiari in
termini assoluti, che sono quelli che sono i nostri numeri, qualche
ettaro. Non si scandalizzi, collega Bortot, non mi sto riferendo a
nessuno in particolare di questo Consiglio.
Abbiamo poi il settore importante della valorizzazione dei
prodotti, come dicevamo all'inizio, che sono stati evocati da tutti
gli interventi, la valorizzazione dei prodotti del territorio, la
necessità di incrementare le coltivazioni biologiche, naturali, di
promuovere l'utilizzazione dei nostri prodotti e di incentivare il
binomio turismo-agricoltura. In qualche intervento è emersa anche
la necessità, mi riferisco alla collega Adriana Viérin, di avere
una maggiore valorizzazione anche a livello di ricavo per quel che
riguarda i prezzi che possono spuntare i nostri prodotti sul
mercato. Qui si sta lavorando con l'obiettivo della filiera corta.
La filiera corta è sicuramente un obiettivo che in una Regione
turistica come la nostra può essere perseguito, in quanto il primo
obiettivo che si può raggiungere è quello di far sì che nel campo
turistico, nel campo della ristorazione, nel campo alberghiero, nel
campo dei nostri punti vendita commerciali vi sia l'utilizzo
massiccio dei nostri prodotti. Qui è importante ricordare che
quando 2 anni fa è stato, con un obiettivo lungimirante, approvata
la "loi des saveurs du Val d'Aoste", che qualcuno all'epoca con
ironia definì una "scatola vuota"... in questo momento questa
"scatola" è quasi riempita, nel senso che il disciplinare per il
rilascio del contrassegno che andrà a qualificare le attività
commerciali che utilizzeranno i nostri prodotti con un vantaggio
reciproco è in via di definizione. Recentemente abbiamo avuto un
incontro quasi definitivo di concerto fra Assessorato del turismo e
Assessorato dell'agricoltura per "limare" gli ultimi dettagli. Ci
aspettiamo molto da questa legge, perché è una legge che andrà ad
incentivare l'utilizzo dei nostri prodotti con anche una
valorizzazione dell'insieme della cultura che sta dietro questi
prodotti e anche di altri fattori che sono chiaramente da prendere
in considerazione, che sono anche gli sforzi nell'allestimento e
nella presentazione dei piatti, nell'allestimento dei locali, gli
sforzi di fare una presentazione globale della nostra cultura da
parte delle attività ricettive, che sarà di interesse reciproco;
quindi un'aspettativa in questo senso risponderà a quasi tutti gli
interventi che si sono succeduti, che chiedevano di agire in tale
direzione.
Un cenno poi sulle risorse naturali: anche qui si proseguono i
programmi, quando questi funzionano come per quel che riguarda la
gestione e manutenzione del territorio... in questi anni si sono
avuti benefici e credo si avranno ancora in futuro con le attività
che si fanno; questo va bene, perché non è un segno negativo il
fatto di non dover sempre "cambiare rotta". Nel campo della
forestazione abbiamo un'evoluzione in senso positivo
dell'utilizzazione del legname, qui le cose magari vanno più
lentamente; qualcuno negli interventi oggi parlava di filiera
legno, evidentemente l'appetibilità dell'utilizzo del legname nella
nostra Regione è da far crescere, ma già nello scorso Piano di
sviluppo rurale si parlava di azioni, vi era un'azione per quel che
riguarda l'incentivo alla manutenzione dei boschi per produrre in
alcuni casi il legname da termovalorizzare, vi è un'azione
specifica sulla termovalorizzazione delle biomasse legnose. Abbiamo
purtroppo un territorio difficile, un territorio che richiede dei
costi elevati per andare a recuperare tale legname che si trova a
volte in zone impervie; di conseguenza, questo può essere fatto
anche realizzando delle infrastrutture che molto spesso non
piacciono, però non possiamo avere "la botte piena e la moglie
ubriaca", nel senso che non è più pensabile di recuperare legname
come si faceva tanti anni fa e neanche è pensabile realizzare delle
strutture precarie come le vecchie teleferiche della bassa valle,
che una volta avevano dei costi di realizzazione accettabili,
attualmente con le normative cui queste devono sottostare hanno dei
costi molto più elevati, quindi a volte si deve fare anche qualche
strada forestale.
Per quel che riguarda poi la messa in sicurezza dei versanti, la
posa dei paravalanghe, gli interventi di regimazione delle acque,
le opere di prevenzione diffusa integrate, naturalmente, con gli
interventi più importanti, quelli realizzati dai Lavori pubblici:
"più importanti" perché riguardano i corsi d'acqua maggiori... però
c'è tutto un reticolo di manutenzione che viene realizzato
attraverso i cantieri forestali e integrati anche con gli
interventi dei consorzi di miglioramento fondiario... con tutti
questi interventi si va a fare un'opera di prevenzione diffusa.
Questi interventi sono importantissimi, pur se non appariscenti,
per quel che riguarda la messa in sicurezza del territorio. Tali
interventi, insieme alla sentieristica, che ha lo scopo di
mantenere vivo il segno del passato... una volta i sentieri avevano
un'utilizzazione forte dal punto di vista agricolo e di
collegamento fra i villaggi, attualmente questi interventi sono più
legati a una fruizione turistica minore, turismo naturalistico, che
si lega anche con gli interventi delle aree attrezzate, tali
interventi si realizzano sulla base di un monitoraggio dettagliato
sul territorio. Infatti gli interventi si inseriscono in un
programma che annualmente viene approvato dal Consiglio, che
riguarda gli interventi segnalati da Comuni, consorzi di
miglioramento fondiario, enti locali, stazioni forestali, chi opera
sul territorio, privati, quindi anche singoli cittadini possono
segnalare degli interventi da realizzare, il tutto viene valutato e
inserito in questa programmazione. Non ultimo non bisogna
dimenticare che questi interventi permettono anche di dare qualche
risposta dal punto di vista occupazionale, un'occupazione però non
di assistenza, ma di promozione di professionalità, che in questi
anni si sono stabilite, che danno dignità a chi per un periodo
della sua vita si va ad occupare di tali lavori. Questo è
importante sottolinearlo, perché abbiamo creato in questi anni
un'occupazione partecipata, per cui soprattutto per chi vive in
certe zone più distanti e marginali il fatto di avere
un'occupazione nel proprio Paese, intorno al proprio villaggio con
la motivazione di andare a mettere in sicurezza casa sua dà
sicuramente delle motivazioni maggiori rispetto a un lavoro meno
coinvolgente.
Per quel che riguarda il bilancio nel suo complesso, dagli
interventi che si sono succeduti non abbiamo verificato degli
interventi negativi rispetto all'impostazione che è stata data per
quel che riguarda il settore dell'agricoltura e delle risorse
naturali, almeno non particolarmente negativi, in quanto sia dalle
voci provenienti dalla maggioranza che dalla minoranza qualche
comune denominatore si ripete. Alcune iniziative attualmente non
previste saranno inserite nel prossimo Piano di sviluppo rurale,
che verrà presentato sicuramente nei primi giorni di gennaio alla
Comunità europea: questi sono i tempi che sono stati stabiliti per
quel che riguarda le Regioni italiane perché c'era una tempistica
che prevedeva in precedenza un'approvazione del piano strategico
nazionale che era prioritario rispetto ai piani di sviluppo
regionali. Nel nostro bilancio comunque teniamo già conto della
dotazione necessaria per le misure che in questo Piano di sviluppo
rurale saranno delle misure cofinanziate, in quanto usufruiscono
anche di finanziamenti comunitari e statali. Principalmente le
misure cofinanziate saranno quelle che dovranno essere trasferite
all'organismo pagatore, che contiamo per il 2007 di organizzare in
loco, in sostituzione dell'AGEA, che non pochi problemi ha creato
in questo ultimo periodo per quanto riguarda la solvibilità dei
pagamenti. Prevediamo di presentare a breve una legge che istituirà
questo organismo pagatore regionale, che avrà il compito di gestire
tali risorse, con indubbi vantaggi per le nostre aziende agricole.
Le misure cofinanziate previste in fase di definizione dovrebbero
interessare l'indennità compensativa, l'agro-ambiente, le misure di
nuovo ripresentabili sulla forestazione, il settore giovani
agricoltori, le indennità di "Natura 2000", i sistemi di qualità -
riferito ai prodotti sui quali bisogna agire per migliorare la
qualità -, il risarcimento dei danni per il rispetto delle norme
imposte dalla Comunità europea. Qui bisogna ricordare che un
indirizzo importante sarà quello di far sì che vi sia un'autotutela
da parte delle nostre aziende, quindi un incentivo
all'assicurazione di esse sui rischi.
Rimaneva un ultimo punto citato dal collega Bortot: la necessità
di prevedere dei progetti in agricoltura per l'innovazione e la
ricerca. Ci tengo a ricordare che qui abbiamo un grosso rapporto di
collaborazione con l'"Istitut agricole" e con delle università, in
particolare l'Università di Torino di agraria, per le attività di
ricerca, un esempio per tutti... è nota l'evoluzione di questi anni
nel settore della viticoltura, questo è dovuto a tali azioni di
innovazione e di ricerca che si sono intensificate in questo campo.
Evidentemente tali azioni sono previste per tutti i settori,
soprattutto per il settore della zootecnia che a volte presenta,
per una situazione anche di tipo storico, maggiori inerzie nel
recepire alcune situazioni che si possono prospettare di evoluzione
nel senso dell'innovazione. Si lavorerà anche in tale direzione e
le risorse previste cercheranno di dare risposte anche in questo
senso.
Per quel che riguarda le azioni di commercializzazione, di
"marketing", ricordate come necessità dalla collega Adriana Viérin,
visto che vi è interesse verso i legami dei prodotti con il
territorio, sicuramente le azioni in questa direzione con la
dotazione di bilancio che è stata prospettata si potranno attuare.
Mi riservo di intervenire per le singole voci quando si andrà ad
esaminare capitolo per capitolo.
Depuis 23 heures 29 c'est le Président M. Perron qui remplit
les fonctions de Président de la séance.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- La discussione è stata molto bella e
intendo con questo giudizio valutare positivamente tale scambio che
credo sia uno scambio chiarificatore ed illuminante. Peccato l'ora,
perché se uno avesse avuto la possibilità di ascoltare con una
certa continuità tutti gli interventi di maggioranza e di
opposizione del Governo, avrebbe potuto farsi un quadro abbastanza
preciso su chi ha voluto speculare o ha voluto affrontare
l'argomento in modo corretto: questa chiaramente è una lettura di
parte. Così come è di parte il mio giudizio su alcune componenti
politiche. Vi stupirete, ma ringrazio la collega Squarzino e il
gruppo dei "Verdi" di esistere, perché, finché ci saranno loro,
sicuramente non andremo mai all'opposizione, sicuramente saremo da
qui all'infinito in una posizione di grande soddisfazione. Vi sono
poi delle componenti che si stanno "verdeggiando", nel senso che si
stanno avvicinando al partito di quelli che sono contro sempre in
qualsiasi situazione. Sicuramente sono in una posizione di malafede
congenita, nel senso che tutte le iniziative che vengono proposte
dal Governo e dagli altri vengono bocciate e considerate
clientelari. Dopodiché è sufficiente che 3-4 persone si mettano
assieme e vengano da loro dicendo che hanno un problema, voilà che
"fioccano" le interpellanze, le proposte, ma queste sono nobili,
invece quando qualcuno cerca di risolvere dei problemi ed è al
Governo: "eccolo, il clientelare!". Se lo fanno loro: "no, noi
siamo i salvatori della patria"! Chiude un'azienda, c'è un problema
di uno stoccaggio di 4 bottiglie di plastica e subito
un'interpellanza o una mozione... c'è un rischio ambientale! E lì
non è clientelismo, lì è un problema che è di somma urgenza! Ho
voluto iniziare in questo modo, perché sono stufo di sentire
qualcuno che si erge a giudice del bene e del male e, guarda caso,
si pone sempre dalla parte del bene e il male è negli altri. Anche
avendo la memoria corta, si trovano a giudicare il bene e il male
quando ieri hanno fatto il male e oggi lo giudicano bene o
viceversa. Io allora dico: "lunga vita alla Squarzino, lunga vita
ai "Verdi"", perché credo vi sia un ecosistema che ha bisogno di
tutti e nell'ambito di questo ecosistema viene mantenuto l'ordine
naturale delle cose, cioè voi all'opposizione e noi in
maggioranza.
Rispetto a questo tipo di ragionamento poi devo invitare anche
gli amici del gruppo "CdL" a non farsi affascinare da tali teorie,
perché anche loro si immedesimano e quando anche il collega
Lattanzi dice:
"noi rappresentiamo le categorie
produttive"
... ma hanno la presunzione di rappresentare loro le
categorie produttive? Hanno la presunzione di giudicare i
rappresentanti delle categorie che vengono in Commissione e dicono:
"a noi questo bilancio tutto sommato non dispiace"
. Ecco che
cade la "mannaia" del giudizio:
"queste categorie sono
"prezzolate", queste categorie non sono rappresentative, ma le
categorie le rappresentiamo noi"
. Eh no, Consigliere Lattanzi,
non ci sto! Capisco che voi facciate la vostra politica e
rappresentiate il vostro pensiero, ma non fate come gli amici
dell'estrema Sinistra, ovvero non abbiate la presunzione di essere
gli interpreti del bene e del male. Rappresentate correttamente il
vostro pensiero, ma non "bollate", insomma non prendetevi la
paternità di quello che è patrimonio di tutti! Nel momento in cui
abbiamo un bilancio che viene presentato e che ha tutti i limiti di
tutti i bilanci, ovvero nella limitatezza delle risorse vi è la
possibilità di fare meglio e di più in tutti i settori... ma
dicono:
"tutto sommato, consideriamo che questa proposta sia
accettabile"
, credo che lo facciano in buona fede e tutelando i
propri interessi, non credo vi sia una corruzione dilagante.
L'Assessore Fosson ha appena citato anche gli utenti non sono,
così come voi dite, così arrabbiati e insoddisfatti del livello dei
servizi. Sicuramente ci sono delle situazioni che possono essere
migliorate ma, nel momento in cui si approfondisce l'argomento, si
trova una soddisfazione forte e documentata, così come si rilevano
i dati. Si rilevano i dati e la collega Squarzino prende questi
dati e dice:
"sì, tutto vero, la disoccupazione è bassa, la
qualità della vita è alta"
, però poi prende un sondaggio e
dice:
"la gente è preoccupata dalla disoccupazione"
, ma
certo che è preoccupata dalla disoccupazione, tutti lo sono!
Abbiamo visto altre preoccupazioni, il Presidente del Consiglio si
è fatto interprete; siamo preoccupati dell'AIDS, ma non siamo
malati! Così come uno è preoccupato dalla disoccupazione, ma non è
disoccupato! Un conto allora è la misurazione, per quanto oggettiva
possa essere, dello stato di salute di un sistema
economico-sociale, altro è lo stato d'animo, le preoccupazioni e
gli effettivi bisogni della popolazione. Rifuggo quindi questo
approccio che non è particolarmente onesto dal punto di vista
intellettuale, nel senso che i dati sono dati e sono inconfutabili,
rispetto alle rilevazioni non fatte dall'Assessore Marguerettaz, né
da altri, ma sono delle rilevazioni che sono state validate
scientificamente da altri, un conto è lo stato d'animo. Se poi
volessimo filosofare, la felicità e le paure non sempre sono
spiegabili oggettivamente, ma ci sono delle situazioni in cui uno
può essere felice o infelice indipendentemente dal suo benessere.
La prego quindi di valutare le ricerche e i dati, così come invito
il collega Sandri, prima di parlare delle 2 paginette in francese,
di fare almeno i compiti a casa. Per fortuna, e ringrazio il
Presidente della II Commissione, che è un esempio di diligenza,
perché gli ha riportato pari pari tutto il rapporto consegnato
nella II Commissione ed essendo avvezzo alla scarsa frequentazione
della Commissione, il Consigliere Sandri non ha letto, lui va
sempre sul "Bignami", va sempre sulle 2 paginette. Consigliere
Sandri, faccia i compiti e poi parli delle 2 paginette, perché le
paginette erano di più e i dati erano completi e, se avesse letto
questo, avrebbe potuto fare una figura più accettabile. Al
contrario apprezzo le riflessioni che ha fatto il collega Fiou, che
mi trovano perfettamente allineato, dice:
"guardate, abbiamo
costruito in 10 anni una certa situazione di benessere"
. Il
Consigliere Sandri non parla la stessa lingua e dice che in 10 anni
si è distrutto tutto, mentre il Vicepresidente Fiou dice che in 10
anni si è costruito, quindi mi ritrovo di più nella posizione del
Vicepresidente Fiou, ma nell'asserire questo il Vicepresidente Fiou
non ha delle "fette di salame", ma dice:
"ho dei dubbi, ho delle
apprensioni e delle preoccupazioni per il futuro"
.
Vicepresidente Fiou: e chi non le ha? Ma, come ha visto, dai banchi
del Governo abbiamo cercato di darle una soluzione a queste
preoccupazioni, un insieme articolato di attività che riguardano
tutti i settori. Non c'è un'attività di distribuzione a pioggia, ma
c'è un insieme organico di provvedimenti che hanno dei supporti
legislativi alle spalle, che hanno un dibattito consiliare e delle
norme. Possiamo rivedere il sistema? Sicuramente. La collega Viérin
ha dato delle suggestioni, qui il Consiglio è sovrano, ma se è vero
che abbiamo costruito per 10 anni, stiamo continuando e stiamo
cercando di costruire per gli anni a venire, poi se qualcuno ha
delle idee migliori, le "metta sul tavolo", ma con questa logica.
Abbiamo delle sfide future che prescindono dalla nostra volontà,
non saremo noi che fermeremo i Cinesi o che fermeremo gli Indiani,
ma possiamo fare una serie di attività, quindi credo si debba
riconoscere a questa maggioranza la volontà di risolvere i problemi
della Valle d'Aosta e non solo di fare i notai che allocano le
risorse nei vari capitoli di bilancio.
Per riprendere il discorso dell'amico Sandro, la cui genuinità
che non voglio paragonare a quella di "Alice nel Paese delle
meraviglie"... ma sicuramente tutti noi saremmo per vedere un
benessere universale, per volerci tutti bene, per andare in giro
con ghirlande di fiori al collo, ma, al di là di questo mondo,
dobbiamo prendere delle decisioni, quindi, pensando al bene
universale, si rischia di non fare nulla, perché il bene universale
è qualcosa di indefinito. Consigliere Bortot, allora le dico: ma
cosa ha fatto per rendere felice il suo vicino di casa o per far
felice un abitante del suo Comune? Posso capire che ha la necessità
di far felici i "Campesinos" del Chiapas che hanno tutta una serie
di problemi, ma questi ultimi probabilmente non li risolve il
Consigliere Bortot, ma al suo vicino di Marsan ha portato dei
benefici con la sua politica? È questa la domanda a cui dobbiamo
rispondere! Quando lei parla del FOPADIVA, lei non deve pensare al
bene universale, è sufficiente che lei si decida se vuole tutelare
i lavoratori, la loro pensione, il loro benessere futuro o vuole
tutelare un sistema finanziario internazionale. Pensiamo che con
questo sistema previdenziale si possa intervenire sul benessere e
sul futuro dei lavoratori della Valle d'Aosta e crediamo che nel
fare questo si contribuisca al bene universale, per approccio.
Cerchiamo quindi di essere concreti: questo è il nostro pensiero.
Così come il nostro pensiero è pratico e costruttivo quando si
parla di energia rinnovabile, perché vi "riempite tutti la bocca"
di energia rinnovabile, dopodiché fate di tutto per bloccare tutte
le iniziative. Vi è una nuova centrale: bisogna bloccarla; vi è
un'iniziativa: bisogna bloccarla, ma l'energia rinnovabile si fa
con delle strutture; se dessimo retta alla vostra impostazione,
l'energia rinnovabile sarebbe un'energia esoterica che mette in
moto degli strani meccanismi, ma che farebbe poco. Così come quando
lei parla di agricoltura biologica, di gestione del territorio e
poi interviene su tutti i capitoli dove abbiamo dei contributi ai
consorzi di miglioramento fondiario, così per le infrastrutture in
agricoltura, non magari lei, ma la sua componente politica,
gridando allo scandalo per la deturpazione e il sacrilegio che
facciamo intervenendo in aree immacolate. Per fare l'agricoltura
anche biologica, per preservare il territorio, un minimo
d'infrastruttura bisognerà farla; dopodiché convengo con voi che
bisogna farla in modo non impattante, ma bisogna che alla fine vi
sia un'assunzione di responsabilità e non sempre "no, no, no". Il
partito del "no" è un partito che dura da Natale a Santo Stefano,
poi finisce perché la gente non crede in un progetto di questo
tipo!
Nel continuare il pensiero vostro, dite: "va tutto bene", ma in
realtà la finanza dell'Amministrazione regionale della Valle
d'Aosta è una finanza completamente a rimorchio di quella
statale... e si è inventato tutta una serie di percentuali che
hanno avuto la presunzione di scoprire una chissà quale
manipolazione. Ho solo fatto una relazione prendendo 2 dati
oggettivi: ovvero il dato dei tributi propri del 2006, quelli del
2007 e fatto una percentuale. Lei mi dice:
"no, lei deve fare il
peso fra la percentuale dei tributi propri sul paniere del titolo
I, così come lo deve fare per il 2007"
, ma vi siete accorti che
all'interno di questo paniere c'è l'imposta sulla birra, che ha
avuto un'esplosione indipendentemente dal nostro volere? Vi siete
accorti che andate a fare dei paragoni all'interno di un insieme
che sfugge al nostro controllo? Le compartecipazioni su quei
tributi sono compartecipazioni che fissano gli altri; volete
dimostrare che la nostra capacità di emettere tributi propri è
indietreggiata, ma non è così, Consigliere Venturella, lei è
bocciato in statistica, fa dei paragoni che non hanno "né capo, né
coda", perché, se non avessimo adeguato delle percentuali, avremmo
avuto un peso che diminuiva, ma scientemente, invece non è così e
le ho anche scritto:
"attenzione, la birra è esplosa perché c'è
stata una recrudescenza dell'imposta voluta dallo Stato,
indipendentemente dai nostri voleri"
. Se il Presidente Prodi
per pareggiare i conti mi mette l'IRAP al doppio, vedrà che i
nostri tributi migliorano, ma sono manovre indipendenti da noi.
Concentriamoci allora su delle valutazioni che sono riconducibili
alla volontà dell'Amministrazione regionale e non a quelle che
l'Amministrazione regionale subisce. Per quanto attiene l'IVA
sostitutiva, non è stata una dimenticanza. Tutti gli anni qui vi è
anche una certe ripetitività dei riti, il suo ex collega Riccarand
tutte le volte si alzava, diceva:
"ma l'IVA sostitutiva..."
,
quindi non volevamo occultare nulla. Il problema è che quella è una
posta che ha una tutela fino ad oggi, ha una copertura
costituzionale, è una norma di attuazione dove noi abbiamo un
valore che non è una compartecipazione, è una posta indicizzata che
non dà alcun tipo di notizia in più nell'ambito della relazione. È
una posta che ogni anno viene rivalutata con l'indice di
inflazione, punto, quindi di anno in anno lei la prende, calcola
l'indice di inflazione e trova... non c'è una compartecipazione, da
questo dato lei non capisce nulla, non è che può vedere se i
tributi stanno salendo, se è aumentata la tassazione, non ha alcun
dato: ecco perché all'interno di quel quadro non è stata inserita,
perché le altre hanno un "trend" che è riconducibile a una politica
fiscale e a una misurazione del sistema economico, l'altra è una
posta che è stata introdotta e che negli anni ha un suo percorso
autonomo.
Rispetto all'avanzo di amministrazione, anche qui non voglio
dire che probabilmente non sia ancora sintonizzato fra l'avanzo di
amministrazione del Comune e quello dell'Amministrazione regionale,
ma se si vanno a vedere le relazioni ai consuntivi, si vede che
all'interno dell'avanzo di amministrazione un peso preponderante lo
abbiamo dai residui. Nell'ambito della contabilità comunale, che
lei conosce meglio, quindi non c'è più questo tipo di approccio, ma
noi dopo 2-3 anni di permanenza dei residui abbiamo i residui che
vengono considerati perenti, quindi spariscono dal bilancio: questo
vuol dire che all'interno del bilancio ci sono dei debiti che per
via della loro permanenza continuata all'interno del bilancio
vengono considerati perenti e mettono in pratica un affrancamento
di risorse. In realtà, così non è, perché il debito rimane anche se
viene considerato perente, tanto che di anno in anno mettiamo un
fondo per i residui perenti, ma questo permette di mettere in
circolo delle risorse tenuto conto del tempo allungato di
realizzabilità degli interventi e tale discorso ha avuto una sua
accelerazione, quindi l'impatto è in questi ultimi anni cresciuto
notevolmente in virtù dell'alluvione, perché con l'alluvione gli
interventi di bonifica sono cresciuti notevolmente e, essendo degli
interventi pluriennali, il gioco dei residui ha avuto una sua
importanza. Ecco perché lei si trova con delle importanti risorse,
che vengono rimesse in circolo e il mutuo a pareggio è fatto in
virtù di questi ragionamenti, al fine di poter risolvere tale
problema della rigidità del bilancio, che comprometterebbe l'azione
dell'Amministrazione regionale, tanto che fino a quest'anno avevamo
dei mutui che non contraevamo mai. Quest'anno abbiamo fatto una
cosa diversa, perché abbiamo fatto dei mutui per l'acquisto del
"Grand Hôtel Billia", ma è proprio questo il ragionamento: non
mettiamo il debito per fare poi l'avanzo, lei l'ha semplificata in
questi termini, ma non è così!
Vorrei riprendere alcune considerazioni che sono state fatte dal
Consigliere Sandri, al di là dell'aspetto di non aver potuto
apprezzare la relazione sulle risorse, vorrei dire che deve
decidere cosa fare di questi utili di "CVA". Credo che "CVA" gli
crei delle insonnie, ma le risorse di "CVA" o servono per delle
politiche... e lì ho apprezzato la prima parte, però nel secondo
intervento si è contraddetto, ma credo sia nel solco del
"Sandri-pensiero". Nel primo intervento ha detto:
"cerchiamo di
fare delle attività di investimento, cerchiamo delle
aggregazioni"
, ha parlato di progetti che sono rivolti a creare
delle cooperazioni e questo mi pare un discorso condivisibile; nel
secondo intervento però ha asserito:
"questi devono essere
investiti sul territorio, bisogna fare dei tunnel",
ha fatto
una serie di considerazioni che nulla hanno a che fare con una
politica industriale di "CVA". Credo che questa di "CVA" sia una
"cosa" che può essere dibattuta, ho apprezzato l'ultima risoluzione
approvata in Consiglio, che ci vede impegnati in un percorso dove
dopo l'approvazione da parte del "CdA" del bilancio ci vede
confrontati in Commissione sulle indicazioni che dobbiamo dare
all'azionista di riferimento, al fine di fare un'azione industriale
corretta, in modo da dare un senso e non fare della demagogia.
Sulla finanza locale ha già detto il Presidente, mi permetto di
aggiungere che è non solo fuori tempo limite, ma anche scarsamente
rispettoso dell'autonomia finanziaria che vogliamo dare ai nostri
Comuni. Abbiamo dato un'indicazione che è assolutamente stata
condivisa da tutti, Comune di Aosta compreso, ovvero le risorse
della finanza locale devono essere gestite nell'ambito delle
autonomie locali. Come lei sa, nell'ambito della ripartizione ci
sono vari criteri: la popolazione, il territorio, la popolazione
fluttuante... qualsiasi tipo di criterio avrebbe scardinato
qualsiasi ripartizione e questo meccanismo di dare al Comune di
Aosta il 17,32% delle risorse è assolutamente stato introdotto a
tutela del Comune di Aosta, tanto che se quest'ultimo avesse fatto
un altro tipo di riparto, con l'ICI che raccoglieva dal punto di
vista dei tributi, avrebbe preso come il Comune di Courmayeur,
zero!
(interruzione del Consigliere Sandri, fuori
microfono)
...
quindi questa norma, e si vada a leggere tutti i
verbali, è stata introdotta a tutela del Comune di Aosta. Prima di
dare del bugiardo e faccio finta di non sentire, lei va a prendere
delle percentuali che "non stanno né in cielo, né in terra", perché
lei dice l'83%, si immagini, se fa questo discorso con il Comune di
Courmayeur e con il Comune di Ayas, forse è ancora meno...
(nuova interruzione del Consigliere Sandri, fuori
microfono)
... ma per carità, non dica così! Abbiamo una risoluzione su
questo argomento, quindi avrà modo di scatenarsi.
Visto che è scaduto il tempo, farò un secondo intervento, come
il collega Pastoret, perché non sono riuscito a parlare
dell'innovazione, della tecnologia, argomento anche lì in
contraddizione: il Consigliere Sandri dice che va tutto bene, il
Consigliere Bortot dice che spendiamo troppo ma, quando parleremo
sui capitoli, potrò argomentare per i Consiglieri Sandri e
Bortot.
Presidente
- La parola alla Consigliera Viérin Adriana,
per mozione d'ordine.
Viérin A. (UV)
- Una semplice richiesta, per il seguito.
Ritengo che la registrazione necessita di microfoni, quindi o è
possibile diminuire il volume dei microfoni, oppure chiedo ai vari
interlocutori di abbassare il tono, perché si sta urlando per
niente, perché non dobbiamo parlare con un pubblico che si trova in
cortile.
Presidente
- Grazie, ci scusi se l'abbiamo
disturbata...
(ilarità dell'Assemblea)
Presidente
- Ciò detto, credo che possiamo... lasci
perdere, collega Viérin...
Viérin A. (UV)
- ... lasci perdere lei, Presidente!
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK