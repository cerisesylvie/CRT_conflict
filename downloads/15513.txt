Consiglio Regionale della Valle d'Aosta - Oggetto del Consiglio n. 1496 del 27 luglio 2000 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
CACCIA E PESCA
Precedente
Successivo
Resoconto integrale del dibattito dell'aula
Oggetto del Consiglio n. 1496 del 27 luglio 2000 - Resoconto
OGGETTO N. 1496/XI Discussione del Piano regionale faunistico
venatorio per il quinquennio 2000-2005.
Président
Je rappelle que le plan a reçu l'avis favorable
à la majorité de la III
ème
Commission et que les avis
déposés par les Associations des chasseurs ont été déposés auprès
des archives du Conseil régional.
La parole à l'Assesseur à l'agriculture et aux ressources
naturelles, Perrin.
Perrin (UV)
Avant de passer à l'illustration du Plan
régional de protection de la faune et de prélèvement cynégétique,
je dois remercier tous ceux qui ont travaillé et qui ont donné leur
précieuse collaboration à la réalisation de cet important
instrument, qui vise à défendre la faune sauvage et à planifier et
à programmer le prélèvement cynégétique, c'est-à-dire la
chasse.
Je remercie en particulier le Directeur du Corps forestier et
les dépendants du Bureau de la faune sauvage, l'IPLA de Turin qui
avait été chargé de rédiger la première ébauche du plan, le groupe
de travail guidé par le Conseiller Cerise et composé par les MM.
Oreiller, Jory, Sarta, Maresca, les maréchaux du Corps forestier
Cerise et Borney, et intégré ensuite par MM. Minniti et Martinet,
experts dans le secteur.
Je remercie le Comité régional de gestion de la chasse, de façon
particulière son Président, et les membres du Conseil régional de
la faune sauvage.
Je remercie enfin les membres de la III
ème
Commission
du Conseil régional, qui ont analysé le plan et qui ont aussi
entendu toute une série d'organisations intéressées à la gestion de
la faune.
L'article 2 du Statut spécial de la Vallée d'Aoste confie à la
Région la compétence législative en matière de chasse.
La loi régionale n° 64/94, conformément aux principes généraux
de la loi n° 157/1992, conformément aux directives communautaires
et aux conventions internationales, prévoit une ponctuelle
planification régionale en matière de faune sauvage par l'adoption
en particulier d'un plan de protection de la faune et de
prélèvement cynégétique.
Le plan est donc un instrument de programmation et de
planification qui vise à la protection et conservation de la faune
sauvage en tel que patrimoine de la communauté, et à la réalisation
d'une gestion de la chasse compatible avec la conservation de la
faune même.
La première ébauche du plan a été rédigée par l'IPLA (Istituto
per le piante da legno e ambiente) de Turin, chargé par
délibération du Gouvernement régional de mai 1995. Le document a
été ensuite élaboré et intégré sur la base des suggestions et des
indications fournies par les différentes composantes intéressées.
Ce plan représente donc le résultat d'un long travail de recherche,
d'élaboration et de médiation entre des positions souvent
divergentes dues à des approches culturelles différentes.
Le plan a été soumis à l'examen du Comité régional de gestion de
la chasse, au Conseil régional de la faune sauvage, à l'Istituto
nazionale per la fauna selvatica, qui ont exprimé leur avis. Le
Plan régional de protection de la faune concerne naturellement tout
le territoire de la Vallée d'Aoste, un territoire habité par une
faune typiquement alpine, donc une véritable zone faunistique des
Alpes.
De ces principes il en découle que la planification de la
gestion sauvage doit être réalisée à niveau régional sur tout le
territoire de la Vallée d'Aoste, afin de rejoindre une densité
optimale de toutes les espèces présentes et afin de rejoindre des
équilibres compatibles avec le territoire et les activités
économiques et sociales, en particulier pour ce qui est de
l'activité agricole, forestière et pastorale, des équilibres à
rejoindre aussi entre les différentes espèces présentes et à
l'intérieur des espèces mêmes.
Le plan définit quel est le territoire agro-sylvo-pastoral,
c'est-à-dire le territoire apte à maintenir la faune sauvage qui
correspond environ à 72 pour cent du territoire régional.
Le plan illustre ensuite les caractéristiques générales du
territoire et les aspects qui intéressent plus spécifiquement la
faune sauvage.
Une attention particulière est réservée aux espèces protégées,
compte tenu des lois régionales et de l'Etat, ainsi que des
indications de l'Union européenne, de la Directive Habitat et de la
Convention de Berne, tout en soulignant les exigences dues à la
particularité de notre territoire.
Par exemple, l'on dit pour ce qui concerne le loup et le lynx,
que si en futur leur présence sur le territoire régional comporte
des difficultés de cohabitation avec l'être humain, cause des
dommages à ses activités ou des altérations à l'équilibre naturel,
l'Administration régionale pourvoira - donc dans le respect des
normes de l'Etat et internationales - à adopter des mesures utiles
à amincir ou éliminer ces problèmes.
Le plan analyse ensuite les critères de gestion des prélèvements
cynégétiques. Le principe fondamental est que le prélèvement est
admis à condition qu'il ne puisse nuire à la composition des
populations de la faune et aux équilibres écologiques qu'elles ont
établis avec le milieu naturel. De ce principe découle le concept
de chasse programmée, qui doit tenir compte de quelques aspects
fondamentaux. En premier lieu, que le prélèvement est proportionné
à la disponibilité de la faune et qu'il n'intéresse que le surplus
de la densité optimale; qu'il doit y avoir une équitable
distribution des chasseurs sur le territoire.
Pour la correcte application de ces principes l'on doit disposer
de données précises sur la présence de la faune sur le territoire
(données fournies par les prélèvements précédents et surtout par
les recensements) sur sa composition aussi en termes de sexe et
âge, sur la mortalité naturelle, sur sa situation reproductive et
sur son augmentation annuelle.
Le plan propose ensuite une analyse très précise des espèces
présentes, fournissant des données techniques et scientifiques très
intéressantes, ainsi que des propositions de gestion de chaque
espèce, que je vais citer en synthèse.
En ce qui concerne le chamois, le plan fixe le nombre des
animaux à prélever entre 10 et 20 pour cent des effectifs présents
sur le territoire; les tableaux des prélèvements, spécifiques pour
chaque unité de gestion, doivent être établis par classe d'âge et
par sexe, selon la structure de population animale, évaluée par des
recensements spécifiques.
Pour le cerf et le chevreuil actuellement beaucoup plus présents
en haute Vallée, où ils causent aussi de considérables dégâts aux
bois et aux prairies, le plan envisage un prélèvement plus
important dans le secteur occidental de la région (de 30 à 50 pour
cent) plutôt que dans celui oriental (10 pour cent); aussi pour ces
deux espèces, tout comme pour les chamois, il est impératif
d'établir des tableaux de prélèvement par sexe et classe d'âge.
Les indications sont tout à fait différentes pour les sangliers,
espèce responsable de dommages importants à l'agriculture. Le plan
vise à atteindre une forte diminution des effectifs par
l'organisation de battues spécifiques en période de chasse, et la
définition d'un programme précis de contrôle de l'espèce dans le
restant de l'année.
Le plan confirme la fragilité écologique du lièvre commun et du
lièvre blanc, du coq de bruyère, de la perdrix blanche et de la
perdrix bartavelle; pour ces espèce il est recommandé la
réalisation de programmes spécifiques d'amélioration du territoire,
afin d'assurer des conditions favorables à leur maintien.
Une analyse a également été effectuée quant à la situation
régionale du bouquetin et de la marmotte, dont la chasse est
actuellement interdite. Les données sur leur consistance et
distribution en Vallée d'Aoste confirment la possibilité d'un point
de vue technique et écologique d'effectuer un éventuel prélèvement,
il faudra pour cela modifier les normes actuelles surtout en ce qui
concerne la définition des espèces pour lesquelles la chasse est
autorisée.
Après avoir analysé les principales espèces de la faune sauvage
valdôtaine et avoir fourni les indications quant à leur gestion, le
plan aborde la question des zones de protection de la faune.
Les zones de protection actuelles sont: le Parc national du
Grand Paradis, le Parc régional du Mont Avic, les réserves
naturelles et les oasis de protection; ces dernières ont fait
l'objet d'une analyse très attentive. Le plan propose l'élimination
d'oasis caractérisées par une présence d'animaux très faible; pour
celles, au contraire, présentant une densité de faune excessive, ce
qui pourrait créer des problèmes de gestion à court terme, les
indications du plan vont dans la direction d'un rééquilibre de la
population animale. A cet égard le plan prévoit leur transformation
en zones de chasse à prélèvement spécifique, dans lesquelles un
nombre limité de chasseurs sera chargé d'effectuer le prélèvement
des animaux excédentaires par l'attribution personnelle des sujets
à prélever.
Avec l'élimination des zones de protection non optimale et la
transformation de celles surpeuplées en zones de chasse à
prélèvement spécifique, la superficie totale des zones de
protection de la faune couvrira à peu près 20 pour cent du
territoire agro-sylvo-pastoral, ce qui représente un pourcentage
intéressant et qui est quand même fixé par la loi.
Le plan donne aussi les critères pour la constitution et le
fonctionnement des exploitations d'élevage et de prélèvement
cynégétique (aziende faunistico-venatorie) et des exploitations
agro-touristiques cynégétiques (aziende agro-turistico-venatorie)
prévues aussi par la loi régionale.
Les exploitations d'élevage et de prélèvement cynégétique, sans
buts lucratifs, doivent poursuivre des finalités écologiques et
faunistiques, à l'égard notamment de la faune alpine typique,
réaliser des plans de conservation et de remise en état des sites
propres à garantir l'objectif écologique et faunistique. Afin de
réaliser une gestion du cheptel faunique fiable et en mesure de
garantir la conservation de la population animale, les
exploitations de prélèvement cynégétique doivent élaborer des plans
de prélèvements à soumettre à l'approbation du Bureau de la faune
sauvage.
Les plans doivent être rédigés par un technicien de la faune,
qui doit en outre organiser l'exécution des recensements et la
récolte des données scientifiques.
Les exploitations agro-touristiques et cynégétiques au contraire
sont considérées des exploitations agricoles, où le lâcher et
l'abattage de faune sauvage d'élevage sont autorisés selon les
modalités établies dans chaque acte d'autorisation.
Le plan fixe à 50 hectares la superficie minimale nécessaire
pour la constitution d'une exploitation agro-touristique et
cynégétique.
Pour les exploitations agro-touristiques aussi le prélèvement
cynégétique est soumis à l'élaboration des plans de conservation,
qui visent à la sauvegarde écologique et faunistique.
Enfin le plan considère les aspects administratifs liés au
secteur de la chasse.
L'actuelle organisation prévue par la loi régionale en matière
comprend: le bureau de la faune sauvage de l'Assessorat de
l'agriculture et ressources naturelles, qui assure au moyen du
Corps forestier valdôtain les fonctions techniques et
administratives de contrôle, gestion et sauvegarde de la faune; le
Conseil régional de la faune sauvage (la Consulta), formé par les
représentants de toutes les composantes intéressées: chasseurs,
agriculteurs, écologistes, techniciens, représentants des
communautés locales, en qualité de structure consultative; le
Comité régional de gestion de la chasse, composé par les
représentants des circonscriptions de chasse, députées à
l'organisation de l'activité des chasseurs et qui s'appuient pour
cela sur les sections communales de la chasse.
Pour donner application à la programmation de la gestion et des
prélèvements de la faune, et pour assurer les liens entre chasseurs
et territoire, le plan prévoit la création de nouvelles unités de
gestion, les zones cynégétiques alpines (i comparti alpini), gérés
par des comités de gestion spécifiques.
L'institution des zones cynégétiques alpines en tant que
nouvelles unités de gestion comporte de très grande problématiques
soit d'ordre pratique (réorganisation des structures actuelles et
création de nouveaux organismes de gestion), soit d'ordre affectif
(adaptation des chasseurs à la nouvelle situation), qui aboutissent
souvent à des positions extrêmement différentes, pour ne pas dire
conflictuelles.
Les comités de gestion des zones cynégétiques alpines devront
assurer sur leur territoire les opérations techniques nécessaires à
la gestion de la faune, telles que les recensements, la récolte des
données concernant les ressources naturelles, les programmes
d'amélioration du territoire.
Mais les comités de gestion auront surtout la très grande
responsabilité d'organiser et de vérifier la correcte réalisation
des tableaux de prélèvement des différentes zones cynégétiques. Une
zone cynégétique alpine spécifique sera attribuée aux chasseurs
selon des critères de mérite, dont l'évaluation est du ressort du
Comité régional de gestion de la chasse, selon les indications
générales fixées dans le plan.
Le partage du territoire régional en haute, moyenne et basse
Vallée, cherche à assurer un juste équilibre entre les exigences
techniques et les limites administratives, le nombre des chasseurs
et la densité faunique, tout en tenant compte de la répartition des
chasseurs sur le territoire, telle qu'elle existe déjà
naturellement. En effet, par la lecture des carnets de chasse il
apparaît qu'en 1999 65 pour cent des chasseurs a chassé uniquement
dans la circonscription d'appartenance, 29 pour cent a chassé aussi
dans une deuxième circonscription, 3,5 pour cent a chassé
uniquement dans une autre circonscription et 2,5 pour cent a chassé
un peu partout. Donc nous notons que seulement 3,5 pour cent a
chassé uniquement dans une autre circonscription.
Le plan que nous proposons à votre attention représente un
instrument important pour la protection et la gestion de la faune
sauvage, qui, à son tour, représente une importante ressource pour
notre région, une ressource à mieux valoriser, soit d'un point de
vue écologique et naturel, soit d'un point de vue touristique et
gastronomique.
La planification générale de sa gestion qu'on propose par ce
document, vise à atteindre une densité optimale des différentes
espèces selon la vocation du territoire, une planification générale
garantie par l'administration publique et par les organes
consultatifs tels que le Comité régional de gestion de la chasse et
le Conseil régional de la faune sauvage, où les différents intérêts
liés à ce domaine sont représentés.
La division du territoire en trois circonscriptions a pour but
de définir des portions de territoire dans lesquelles on puisse
donner cours aux objectifs généraux de gestion et de prélèvement de
la faune; aux circonscriptions revient donc une compétence
gestionnaire garantie par un comité de gestion, composé avant tout
par les chasseurs, par un représentant du bureau de la faune, par
les représentants des associations protectionnistes, par des
représentants des collectivités locales, et par des représentants
du monde agricole.
Le débat sur l'opportunité de créer des circonscriptions à
l'intérieur d'un territoire considéré homogène quant à la présence
d'une faune typiquement alpine et sur les modalités de découpage du
territoire dans des districts a été très vivace. La solution des
trois circonscriptions représente avant tout une réponse aux
indications de la loi n° 64, qui précise que le plan régional
réglemente les critères pour la création et le fonctionnement des
circonscriptions cynégétiques.
Le découpage du territoire en haute, moyenne et basse Vallée est
souvent utilisé pour d'autres subdivisions du territoire, dans le
domaine spécifique pour la chasse aux sangliers.
Une division de nature administrative n'est certainement pas la
plus opportune pour la gestion de la faune, cela a été répété un
peu par tout le monde, mais la prévision à l'intérieur des
circonscriptions et aussi entre circonscriptions voisines d'unités
de gestion plus réduites peut sans doute être un remède à ces
inconvénients.
Le découpage dans trois circonscriptions réduit en outre un des
problèmes des plus débattus en cette période, celui de la mobilité
des chasseurs sur le territoire.
Les données que nous connaissons indiquent qu'un pourcentage
important de chasseurs actuels respecte déjà l'appartenance à ces
circonscriptions. L'effet mobilité intéresse donc une partie
minimale des chasseurs.
Suite à ces constatations nous avons pu limiter à la première
semaine de chasse l'obligation pour les chasseurs assignés à une
circonscription de ne pas sortir de son territoire. Cela surtout
pour ne pas favoriser le premier jour de chasse une excessive
concentration sur les lieux de chasse les plus convoités.
Nous sommes quand même convaincus que nous devrons aller
analyser avec attention les effets de ce découpage et vérifier au
cours de la validité de ce plan d'éventuelles adaptations.
Permettez-moi maintenant de faire quelques considérations quant
au monde des chasseurs, qui ont été les plus intéressés et les plus
animés au cours de la l'élaboration du plan et du débat qui en a
suivi.
Le plan que nous proposons représente une révolution culturelle
pour le monde de la chasse et un changement obligé, faute
l'impossibilité de continuer à prélever de la faune sauvage sans
une planification et une programmation précise.
Cela est dit dans les directives de l'Union européenne, dans la
loi de l'Etat n° 157 et dans la loi régionale n° 64, qui récite:
"La Région protège le patrimoine faunistique, réglemente
l'activité de la chasse, conformément aux principes généraux de la
loi n° 157, aux directives communautaires, aux conventions
internationales dans le respect des équilibres naturels? "
,
etc. etc.
Nous avons abordé la confrontation avec une catégorie qui était
- et qui peut-être l'est encore - sur des positions souvent
antithétiques, allant de ceux qui défendent la chasse de tradition,
arrangée par des moyens modernes, fusils en dotation, réseau de
voirie et moyens de transport, à ceux qui préconisent d'ores et
déjà une pure chasse de sélection.
Il est un devoir de l'Administration avant tout de faire de
façon à porter sur le même niveau de préparation et de connaissance
les quelques 1.500 chasseurs valdôtains. Donc je crois qu'un des
premiers buts pourrait être celui de donner un grand espace à la
formation.
De l'autre, face à des positions si différenciées, des fois
aussi influencées par des intérêts personnels ou de groupe, il est
devoir de l'administration publique de bien fixer les objectifs,
mais aussi de trouver des solutions praticables pour les
atteindre.
Les objectifs sont clairs et on a réussi même à les faire
partager par la plus grande partie du monde des chasseurs,
c'est-à-dire gérer selon une planification et une programmation
précises la faune sauvage et ses prélèvements.
Le parcours que nous avons envisagé est un parcours praticable,
qui pourra bien sûr être amélioré et qui a l'avantage de
responsabiliser les chasseurs quant à la gestion du patrimoine de
la faune, chaque chasseur ayant en principe la possibilité de fixer
sa propre résidence de chasse sur un territoire à qui, par
naissance ou par tradition ou par un choix différent, il est
attaché.
Pour revenir aux aspects qui plus intéressent le rapport
chasseur et bêtes sauvages, ce qui est bien enraciné dans la
culture de confrontation et de défi entre l'homme et la bête, ces
principes, tout en s'adaptant à des critères plus scientifiques de
prélèvement, n'ôtent pas aux chasseurs le défi de la recherche de
l'animal à prélever, tout en lui demandant des connaissances
techniques et scientifiques concernant l'animal même.
Les prélèvements programmés devront tendre à améliorer le
rapport entre espèces présentes et territoire, à en améliorer la
vitalité et la santé, à en augmenter inévitablement le nombre et
donc pour les chasseurs une possibilité future d'augmenter la
quantité de gibier à prélever.
Ce plan prend en compte la tutelle de la faune sauvage, principe
partagé par tous, partant d'une situation qui n'est absolument pas
négative surtout pour une grande quantité d'espèces qui sont dans
nette augmentation.
Les modifications survenues les dernières années quant à
l'utilisation du territoire, favorisent la diffusion de certaines
espèces et peut-être en pénalisent quelques-unes d'autres. La
protection parfois trop poussée dans des zones limitées - dans les
oasis, par exemple - a favorisé une concentration excessive, ce qui
pourrait être nuisible pour la santé et la gestion de l'espèce.
La concentration ou la prolifération excessive de certaines
espèces, surtout sangliers mais aussi cerfs et autres, produisent
de graves dommages à l'agriculture, aux forêts et aux pâturages. Il
faut absolument remédier à ces excès.
Ce plan n'est pas - comme quelqu'un a voulu insinuer - la somme
de non-décisions ou de demi-mesures. Il représente, au contraire,
un choix courageux que ce Gouvernement a voulu faire et qui a été
partagé, pour la partie fondamentale de son contenu, par toutes les
catégories intéressées.
Certes que l'application de ce plan représente pour tous un
engagement important; en phase de première application il faudra le
suivre avec beaucoup d'attention et il s'avérera probablement
nécessaire d'apporter d'éventuels ajustements. La loi n° 64 même,
qui donne les adresses pour la réalisation de ce plan, devra être
forcément modifiée pour mieux l'adapter à notre réalité et
peut-être pour prévoir des organismes de gestion plus efficaces. Il
sera aussi souhaitable d'acquérir une plus complète compétence en
matière par une norme portant à la définition des espèces à chasser
et à la formulation d'un calendrier cynégétique plus approprié à
nos espèces et à notre réalité.
Je termine. Le plan a une validité scientifique et technique
importante, pour la première fois nous disposons de données
intéressantes sur la présence des différentes espèces sur le
territoire, ce qui nous permet finalement de prévoir des
prélèvements programmés et surtout de pouvoir continuer à permettre
ces prélèvements. Notre but est donc celui de gérer la faune
sauvage et la gestion sera faite par les catégories intéressées, y
compris les chasseurs. C'est un acte de confiance et une assomption
de responsabilité très forte de la part du monde de la chasse, qui
outre à participer à la gestion de la faune, devra pourvoir à
l'assignation des chasseurs aux circonscriptions et aussi à régler
l'assignation des prélèvements.
Nous voulons leur faire confiance, même si les prémisses ne sont
pas toujours encourageantes. Quant à nous, nous nous engageons à
faire démarrer l'application du plan à partir de la saison
2001-2002 et de vérifier avec attention les effets que la nouvelle
organisation produira suite à l'institution des circonscriptions au
rapport chasseurs-territoire.
Nous nous engageons d'ores et déjà à proposer d'éventuelles
modifications si elles s'avéreront nécessaires suite à la première
application du plan.
Président
Le débat est ouvert.
Sont inscrits à parler les Conseillers Curtaz, Cerise, Lanièce,
Nicco dans l'ordre.
La parole au Conseiller Curtaz.
Le rapporteur étant l'Assesseur, le Conseiller Cerise n'a pas
priorité, à moins qu'il y ait un accord entre vous pour qui
interviendra en premier?
(interruzione del Consigliere Curtaz, fuori
microfono)
? si tel est votre souhait, la parole au Conseiller Cerise.
Cerise (UV)
Intanto non è una decisione della minoranza,
hanno ritenuto di cedere il passo per questa introduzione. Non
credo alla bontà dei Verdi, può anche darsi che questo faccia parte
di un intento per rallegrare il clima e il dibattito.
Ho apprezzato l'intervento dell'Assessore per i toni moderati,
per questa sua capacità di essere molto conciliante in un argomento
che ha conosciuto momenti di grandissima tensione, anche se
certamente in piccolo; ci sono nella società problemi e attese che
sono molto più importanti, però la gestione della fauna ha il
potere di motivare passionalmente le persone e quindi i toni della
discussione sappiamo che sono molto accesi.
Un dato la dice lunga sulle difficoltà che il piano faunistico
ha incontrato nel percorso della sua definizione e della sua
approvazione: esso arriva in quest’aula dopo sei
anni esatti dalla promulgazione della legge regionale 27 agosto
1994, n. 64, che ne prevede l’adozione tra
l’altro con queste testuali parole
"... il piano
regionale assicura il perseguimento degli obiettivi atti al
conseguimento della densità ottimale, in relazione al territorio,
di tutte le specie di mammiferi e uccelli viventi stabilmente o
temporaneamente, in stato di naturale libertà, nel territorio
regionale.".
Potevano essere sei anni nei quali approfondire
l’argomento; portare a conoscenza del maggior numero
di interessati, con un'informazione corretta, la moderna concezione
della caccia; sensibilizzare tutti gli esponenti del mondo
venatorio su quanto avveniva e avviene attorno a noi; costruire un
percorso comune tra chi ha compiti di sorveglianza, i cacciatori e
coloro che hanno ruoli tecnici e amministrativi; sollecitare forme
di dialogo e la ricerca di sinergie tra chi ha un qualsiasi
interesse nella gestione faunistica.
Era il tempo per spiegare e fare conoscere
l’accordo che si era trovato a livello nazionale tra
mondo venatorio e quello ambientalista, tradottosi
nell’approvazione della legge n. 157/1992; accordo
sul quale intendo tornare.
Invece, lo dico senza gettare accuse, semmai facendo
autocritica, è stato il tempo dei veleni, delle contrapposizioni,
delle prove di forza, degli schieramenti, delle
strumentalizzazioni, della confusione artatamente diffusa con il
gioco delle mezze verità e delle tante bugie; facevano parte del
gioco anche il temporeggiamento e la confutazione reiterata, le
perenni controproposte alle proposte.
È sempre aleggiata la convinzione che non si sarebbe mai
pervenuti all’adozione del piano, utilizzando anche
l’arma dell'inopportunità politica, tra un'elezione
e l’altra; né si è mai spenta la speranza, da parte
di qualcuno, di fare approvare un piano dalla connotazione di uno
strumento formale, incapace di portare quei cambiamenti imposti
dalla legislazione, dalle regole ormai condivise e adottate da
tutti i paesi civili, con le quali deve essere attuata la gestione
faunistica e infine dall’etica con la quale trova
oggi legittimazione morale, prima ancora che giuridica,
l’esercizio venatorio.
Da qui alla demonizzazione del piano, prima ancora che fosse
abbozzato, come uno strumento vessatorio e sostanzialmente lesivo
dell'identità del cacciatore valdostano e della sua libertà il
passo è stato breve. Devo quindi dare atto
all’impegno e alla buona volontà
dell’Assessore Carlo Perrin di aver voluto
concludere questo adempimento, peraltro in un clima indubbiamente
difficile.
L’evoluzione della materia concernente la fauna e
l’esercizio venatorio è percettibile sin dal titolo
delle leggi che l’hanno disciplinata.
La prima legge organica fu il R.D. 5 giugno 1939, n. 1016
"Approvazione del Testo Unico delle norme per la protezione della
selvaggina e per l’esercizio della caccia"; in essa
valeva il principio che la fauna era cosa di nessuno e si connotava
con il concetto di selvaggina; come tale diventava di proprietà di
chi l'abbatteva.
Questa norma era attualizzata solo nel 1967 con la legge n.
799/1967. In Valle d’Aosta, la normativa statale si
attua con decreti ministeriali e decreti prefettizi. A proposito di
tradizioni rilevo, tra i tanti, il decreto prefettizio n. 353 del 2
luglio 1942 con il quale si autorizzano 32 comuni della Valle a
costituire un'unica riserva consorziale di caccia da affidare alla
Sezione provinciale di Aosta della Federazione italiana della
caccia, analogo decreto viene emanato un mese dopo per i comuni
della bassa Valle.
La scelta era resa necessaria anche in considerazione della
scarsa presenza di selvaggina, salvo forse i Tetraonidi e altri
uccelli. Sino a quel momento ricordiamocelo la caccia è esercitata
pressoché nell’ambito del proprio comune. La riserva
intercomunale di caccia della Valle d’Aosta, viene
istituita con decreto del Presidente della Giunta regionale n. 382
in data 24 novembre 1949.
La prima legge regionale si ha nel 1952 - riguarda la conferma
della riserva di cui si è detto - e l’anno
successivo viene finalmente promulgata la legge regionale 15 maggio
1953 dal titolo: "Provvedimenti per la protezione della selvaggina
e per l’esercizio della caccia nella Regione
autonoma della Valle d’Aosta"
.
In questa legge si disciplinano sostanzialmente gli aspetti
amministrativi e non si innova nulla dal punto di vista venatorio.
La seconda legge statale è quella del 27 dicembre 1977 n. 968 dal
titolo: "Principi generali e disposizioni per la protezione e la
tutela della fauna e la disciplina della caccia"
.
In essa
scompaiono il concetto di selvaggina e di animali nocivi; si
instaurano i principi per cui la fauna è patrimonio dello Stato e
quello della caccia controllata.
La Regione promulga la legge regionale 23 maggio 1973, n. 28,
porta lo stesso titolo della precedente legge regionale, innova
poco, ma impone il principio della caccia controllata; saranno i
calendari venatori che detteranno regole via via più restrittive e
prevederanno interessanti forme di tutela.
La Regione può dirsi in ragione di essi, avanzata rispetto ad
altre realtà regionali, ma ben lungi dai livelli di altre regioni e
province autonome. Si arriva infine alla legge 11 febbraio 1992, n.
157: "Norme per la protezione della fauna selvatica omeoterma e per
il prelievo venatorio", secondo la quale la fauna costituisce un
bene indisponibile dello Stato
"? ed è tutelata
nell’interesse della comunità nazionale ed
internazionale"
e per quanto riguarda alcune specie è ammessa
la caccia a condizione: che essa non incida negativamente sulla
composizione quali-quantitativa delle popolazioni faunistiche e
sugli equilibri ecologici ch’esse hanno con il loro
ambiente.
In altri termini ciò significa ch’essa può essere
esercita solo sul surplus popolazionale, a condizione peraltro che
ciò non impedisca l’incremento demografico delle
popolazioni quando esse non presentino sul territorio una densità
ritenuta ottimale, ovvero nel caso in cui arrechino pregiudizio
all’agricoltura; che avvenga in modo pianificato e
programmato; come andremo più avanti a specificare. Condizioni che
sono state inevitabilmente riprese dalla legislazione regionale,
con la legge regionale n. 64/94.
Al riguardo voglio sottolineare come la legge n. 157/92
costituisca una norma di riforma economica e sociale e come tale,
ai sensi dell’articolo 2 dello Statuto,
condizionante la potestà legislativa primaria in materia di caccia
riconosciuta alla Regione.
In apparenza si potrebbe confutare che una legge in questo
settore possa costituire una riforma economica e sociale.
Ma in effetti la legge n. 157 lo è proprio in ragione dello
stato giuridico in cui pone la fauna alla quale si riconosce
assieme alla proprietà, la capacità di assolvere funzioni di tipo
sociale e determinare plusvalore nell’ambito del
turismo naturalistico, ad esempio; ovvero di essere fattore di
entrate complementari o di danno per l’agricoltura;
della nuova formulazione con la quale è ammessa la caccia, che può
appunto essere esercitata solo in forma razionale e compatibile con
il miglioramento quali-quantitativo delle popolazioni faunistiche;
selettiva e pianificata sotto il profilo dei prelievi, che devono
avvenire all’interno di un ben definito arco
temporale; che la caccia deve essere programmata, intendendosi con
questo termine la distribuzione dei cacciatori
all’interno delle zone previste nella pianificazione
faunistica; che deve essere predisposta e attuata la pianificazione
faunistica, consistente nella suddivisione del territorio
agro-silvo-pastorale in zone ove la caccia non è o non può essere
esercitata, in zone di caccia privata - aziende
faunistico-venatorie, eccetera - in zone ove si esercita la caccia
programmata a sua volta suddivisa negli ambiti territoriali di
caccia ovvero nei comprensori alpini.
In modo schematico poi si può poi dire che la riforma di questa
materia introdotta dalla legge n. 157, suddivide la fauna selvatica
omeoterma in tre categorie: la prima comprende specie animali di
cui non si occupa: topi, talpe ratti, eccetera; la seconda riguarda
specie particolarmente protette, anche sotto il profilo
sanzionatorio, la cui gestione è interamente affidata
all’ente pubblico, in particolare i carnivori; la
terza include le specie delle quali è consentito il prelievo
venatorio, secondo direttrici e obiettivi individuati dalla
pianificazione faunistica - a loro volta basati sugli intendimenti
esplicitati dalla legge - e attraverso una gestione, controllata e
assentita dall’ente pubblico, affidata ad organismi
che sono i comitati di gestione dei comprensori alpini, nel nostro
caso.
Questi comitati sono organismi nei quali trovano rappresentanza
le categorie di attori che hanno per quel determinato e limitato
territorio interessi legittimi e riconosciuti verso la fauna
selvatica che in esso si trova; compresi i rappresentanti di una
ben definita e conosciuta popolazione venatoria che ha scelto o che
comunque in quel territorio esercita la caccia. Occorre dire che in
questo modo si inizia ad instaurare il principio di una sorta di
possesso della fauna da parte delle comunità; principio secondo il
quale, pur rimanendo la fauna selvatica patrimonio indisponibile
dello Stato, questo affida la gestione delle specie soggette a
prelievo venatorio, secondo regole che hanno origine nel pubblico
potere, alle comunità più piccole ove essa può attuarsi.
Questo se non è ancora federalismo è certamente una forma
avanzata di decentramento amministrativo e gestionale; in verità si
è trattato di una scelta fatta anche per avvicinare la realtà
italiana a quella dell’Europa, dove il possesso
della fauna cacciabile è legato alla proprietà singola, collettiva
o pubblica dei fondi.
Se noi avessimo negato o negassimo che in Valle
d’Aosta vi sono unità territoriali da affidare a
entità gestionali della fauna selvatica prelevabile con
l’esercizio venatorio, secondo quanto detto sopra,
avremmo sostenuto e sosterremmo una tesi smentibile dai punti di
vista scientifico, tecnico, amministrativo e gestionale; ma
soprattutto avremmo messo in discussione, la nostra stessa più
volte dichiarata fede federalista.
È invece vero come le prerogative statutarie ci consentono di
dare a questa forma di decentramento una connotazione più
propriamente federalista, prima rivendicandola con maggiore
determinazione allo Stato e poi traducendola in sede locale, con
l’attribuzione di maggiori responsabilità e compiti
agli organi di gestione dei comprensori alpini, nei quali il mondo
venatorio vede massimizzati e non limitati la propria presenza e il
suo peso nelle decisioni.
Pertanto la tesi secondo la quale si potrebbe istituire un solo
comprensorio alpino non ha alcuna attendibilità scientifica,
tecnica, politica ed è priva di fondamento giuridico.
Infine esiste un ultimo e fondamentale principio, non
esplicitato nella normativa, ma implicito nella nuova concezione
dell’esercizio venatorio.
Si tratta di quel principio che per certi versi nobilita
l’esercizio venatorio, che da uccisione dilettevole
e ricreativa della fauna, in un rapporto esclusivo tra il
cacciatore genericamente legittimato ad uccidere e la fauna privata
del diritto alla vita, diventa prelievo razionale e sostenibile in
termini ecologici, da parte del cacciatore. In questo modo
quest’ultimo, al di là del suo intimo compiacimento
provato nell’esercitare la caccia, è inteso come un
protagonista dell’ottimizzazione delle popolazioni
faunistiche con le quali egli si rapporta, e
dell’equilibrata loro presenza con le varie
componenti del territorio, delle altre specie e degli interessi
sociali ed economici ruotanti attorno alla presenza faunistica.
Per tale motivo a lui è concesso, volendo si può egualmente
dire, che gli viene affidato il compito di effettuare
l’abbattimento di quei soggetti che per tipo ed
entità l’organismo gestionale responsabile della
gestione faunistico-venatoria, dove sono rappresentati gli
interessi richiamati, ha stabilito essere eccedente. In questo modo
si annulla la deleteria attitudine, confusa con un malinteso
concetto di libertà, che mette in antagonismo tra loro i cacciatori
nella ricerca e nell’abbattimento della preda; ma
pone in atto la capacità del cacciatore, che per questo motivo bene
deve conoscere la popolazione faunistica e il territorio in cui
caccia, di abbattere i capi che per sesso, età o altri motivi gli
sono destinati dall’organo gestionale.
Con questo non viene assolutamente meno, per non dire che vi è
ancora più spazio per l’attività di ricerca della
preda che una volta individuata costituisce un bersaglio da non
mancare se non si vuole vanificare le energie e il tempo spesi
nella sua individuazione. In tutto ciò gli abbattimenti operati dai
cacciatori trovano condiscendenza etica anche nel fatto che qualora
essi non riescano ad effettuare i piani di prelievo stabiliti,
questi devono essere completati da parte di chi opera
professionalmente nel settore, eventualmente con il concorso dei
soggetti autorizzati dalle norme sul controllo delle specie; in
molti casi questi si identificano con i cacciatori stessi.
È questo uno schema rigorosamente applicabile agli ungulati che
non può essere attuato in modo così equivalente ad altre categorie
di fauna, come gli uccelli e i Lagomorfi; per i quali i principi
generali non cambiano, ma vi sono adattamenti specifici per ciò che
attiene i criteri della selezione, l’individuazione
dei surplus e la completezza dei piani di abbattimento.
Il Piano faunistico venatorio è lo strumento per armonizzare
tutte le componenti che concorrono al perseguimento di questi
obiettivi.
Il punto della discussione è ora di verificare se il Piano
faunistico venatorio che stiamo per discutere è coerente con i
dettati della legge n. 157/92 e di quella regionale, la n. 64/94, e
consente di perseguire gli obiettivi indicati e che lo motivano;
perché se questa condizione non è assolta il piano non è valido in
tutto o nelle pari in cui si discosta dalle leggi, o è incoerente
con gli obiettivi.
Prima mi si consenta alcune puntualizzazioni. Ho seguito con
molta attenzione questa materia soprattutto negli ultimi dieci
anni, questo sia per motivi professionali che per una
sollecitazione personale verso tale argomento. Ho seguito il
percorso del piano faunistico sin dal suo inizio, facendo
recentemente parte di un gruppo di lavoro informale che
l’Assessore Perrin aveva incaricato di rielaborare
la bozza di piano redatto dall’IPLA.
Questo gruppo di lavoro consegnò a metà 1999 una rielaborazione
del piano, nella quale era recuperato l’impianto del
piano IPLA; venivano effettuate delle mediazioni tra le esigenze e
i punti di vista delle differenti parti che avevano orientamenti
spesso divergenti, senza tuttavia perdere di vista gli obiettivi e
il rispetto delle leggi. Il documento in discussione si discosta
molto da quello; senza con ciò sostenere a forza che quello era
migliore, semplicemente era diverso.
In secondo luogo intendo prendere la distanza di chi mi vuole
faziosamente sostenitore di parte. Ritengo con convinzione che la
gestione faunistica e l’esercizio venatorio in Valle
d’Aosta debbono essere riformati, non solo per
armonizzarli alla normativa nazionale, ma anche per ragioni di
ordine etico, ambientale, agrario, turistico, economico e
sociale.
I miei orientamenti sono a favore di chi segue
l’evoluzione dei tempi, manifesta rispetto per le
nuove sensibilità nei confronti delle risorse naturali, è aperto a
quello che già in parte è e sarà ancora di più nel futuro, il
rapporto tra fauna selvatica e società in ambito europeo; di coloro
che guardano ai valori reali, veri e preziosi delle nostre
tradizioni, in modo scevro da strumentalizzazioni e banalizzazioni.
Con tutta la simpatia che personalmente nutro anche nei confronti
di curiose e pittoriche posizioni, sostenute con un taglio che sta
tra quello delle "Révolutions des Socques" e guasconesche
rappresentazioni della "tradizione venatoria valdostana"; per la
verità interpretata con fuoristrada e fucile munito di telemetro e
regolatore automatico dell’alzo. E ora entriamo nel
merito.
A pagina 33 si legge che:
".. in buona parte della Valle
d’Aosta le densità degli animali rilevabili sul
territorio cacciabile non corrispondono a quelle ritenute
ottimali".
È una situazione che consegue al fatto di avere scelto il
criterio di assentire abbattimenti sostenuti oltre la reale
consistenza nel territorio libero e di avere vietato la caccia in
un numero rilevante di oasi, alcune delle quali di notevole
ampiezza. Situazione che condiziona fortemente la geografia
venatoria; per il camoscio ad esempio i carnieri si fanno
soprattutto attorno alle oasi, al Parco nazionale e alle ex riserva
di caccia.
Per quanto riguarda gli ungulati in generale il piano mette bene
in evidenza le possibili conseguenze della continua crescita della
loro presenza - pagina 36 - comune a tutto il territorio montano;
forse sarebbe il caso di sottolineare meglio le conseguenze della
loro presenza sul territorio agricolo e forestale, quindi del ruolo
fondamentale dell’esercizio venatorio, quale fattore
di riequilibrio.
Apprezzabile è il 4° punto in cui si evidenzia che la presenza
di ungulati può costituire un utilizzo interessante delle aree
"marginali;" ipotesi realistica nella misura in cui si da luogo ad
una gestione faunistico-venatoria rigorosamente programmata e sulla
pianificazione.
Mi preme sollecitare l’attenzione
dell’Assessore competente circa gli ultimi tre punti
riportati a pagina 37; ricordo infine come le esposizioni dei
trofei rappresentino la fotografia dello stato e
dell’evoluzione delle popolazioni di ungulati e non
siano una forma di vana esibizione del frutto degli abbattimenti;
ecco la ragione per la quale nei paesi ad alta tradizione venatoria
essi sono resi obbligatori.
In merito al camoscio è confutabile
l’affermazione riportata a pagina 38, secondo la
quale in alcune oasi la densità è inferiore a quella potenziale, in
quanto tale affermazione riguarda valutazioni ormai datate 10 anni,
quindi non più attuali; in secondo luogo, se le oasi hanno
mantenuto le densità al di sotto di quelle preventivate dopo
numerosi anni, significa che o sono state oggetto di bracconaggio -
in qualche caso ciò va letto come se fossero delle riserve molto
private - o sono potenzialmente di scarsa produttività per cui è
stata errata la stima dei popolamenti ipotizzati.
Di rilievo per le sue implicanze gestionali è
l’osservazione fatta circa il rapporto tra i sessi
all’interno delle oasi - pagina 44,
sest’ultima riga - ove si registra uno
sbilanciamento a favore delle femmine; è questa la conseguenza
diretta dell’abbattimento concentrato sui maschi,
(preferiti per il trofeo, immuni da remore e rischi connessi con
l’abbattimento delle femmine e perché frequentanti
il perimetro esterno delle aree protette e delle oasi nel periodo
venatorio, che coincide con l’inizio di quello dei
calori).
Sono pertanto da rispettare assolutamente le indicazioni
riportate alla pagina 50 - ottava riga - circa la suddivisione
delle classi di età all’interno della quota
prelevabile. Ma per quanto riguarda i sessi, se
all’interno delle oasi occorre insistere in una
prima fase sul prelievo delle femmine, lo stesso non deve in modo
equivalente essere effettuato in territorio libero.
In relazione alle percentuali dei prelievi come indicato a
pagina 50 - 10 percento - questo va correlato a quanto si indica a
pagina 51, 5° capoverso, verificando attentamente la reale crescita
delle popolazioni esistenti sul territorio libero; oggi scarsamente
dotato di camosci al punto da non essere in grado realmente di
sopportate il livello di prelievo in atto, se non fosse per il
continuo rimpinguamento prodotto dalle aree protette e dalle oasi,
le quali, attenzione, non saranno più tali in quanto oggetto esse
stesse di prelievi.
Relativamente allo stambecco il piano può essere considerato
esaustivo. Potrei suggerire l’aggiunta a pagina 58
dell’esistenza di una colonia del Monte Emilius,
mentre a completamento di quanto riportato pagina 63, 3° capoverso
si propone, con un emendamento, di aggiungere la possibilità di
abbattere qualche capo a fine carriera.
Abusando della tolleranza di quest'Assemblea vorrei tentare di
fare un po' di chiarezza circa questa specie per quanto riguarda la
sua posizione per rapporto all’esercizio venatorio.
Non so se ci riuscirò poiché la materia è complessa.
Lo stambecco non è indicato tra le specie cacciabili, per cui,
essendo riservato al Presidente del Consiglio dei Ministri, su
proposta dei Ministri dell’agricoltura e
dell’ambiente l’aggiornamento
dell’elenco delle specie cacciabili - legge n.
157/92, articolo 18, comma 3 - è in quelle sedi che va avanzata
ogni richiesta di ammettere la caccia a questa specie, oppure
nell'approvazione di una norma di attuazione che dia alla Valle
d’Aosta tale competenza.
In base al disposto e alle procedure
dell’articolo 18 della legge regionale n. 64/94, nel
maggio del 1997 richiedemmo il parere dell’Istituto
per la fauna selvatica al fine di eseguire il controllo su nuclei
di stambecchi la cui densità è stata ritenuta eccessiva per i
contesti in cui vivono.
Ci fu detto che non essendo specie cacciabile
l’Istituto ometteva la formulazione del parere,
invitando ad avanzare richiesta agli organi competenti.
Faccio presente che il controllo, riguarda interventi di
riequilibrio delle popolazioni per motivi vari tra i quali
l’eccessiva densità, i danni alle colture e i
rapporti con le altre specie. Esso consiste nella cattura o
nell’abbattimento di specie cacciabili, anche e
soprattutto al di fuori del periodo di caccia, nonché nelle zone
ove è vietata la caccia.
Per queste operazioni sono incaricati gli agenti venatori
dipendenti dalle province (con esclusione dei parchi e delle
riserve naturali); essi possono avvalersi della collaborazione dei
proprietari dei fondi interessati alle operazioni di controllo di
altri pubblici ufficiali, purché muniti di licenza di caccia. Per
le Provincie di Trento e di Bolzano possono essere coinvolti i
cacciatori, senza altra specificazione.
La legge regionale n. 64/94 prevede, all’articolo
18, la possibilità di assoggettare a controllo anche specie non
cacciabili, sentito il parere dell’Istituto della
fauna selvatica - a questo punto mi corre l'obbligo di dire che in
questo episodio l'Istituto della fauna selvatica non è stato
coerente - come appunto sono la marmotta e lo stambecco; inoltre,
al comma 3, stabilisce che delle operazioni di controllo sono
incaricati gli agenti del Corpo forestale valdostano, con
l’eventuale collaborazione di guardie venatorie
volontarie, dei proprietari e dei conduttori dei fondi interessati
dai danni, purché in possesso del porto d’armi per
l’esercizio venatorio, e dei cacciatori esperti di
cui all’articolo 12 della stessa legge.
In modo molto impreciso si sente affermare, con qualche tono di
rimprovero verso la Regione, che nella Provincia di Bolzano si
cacciano la marmotta e lo stambecco. In realtà in questa provincia
si pratica su queste due specie né più né meno che il controllo,
attraverso un atto amministrativo annualmente emanato dal
Presidente della Giunta regionale.
Ciò è stato possibile per una sorta di "escamotage giuridico" e
di una disattenzione - forse non casuale degli organi di controllo
sulla legittimità delle leggi regionali - e in parte al fatto che
già la legge n. 157/92 consentiva ai cacciatori di queste provincie
autonome e solo a loro, il concorso in queste operazioni. Quando
dico "disattenzione" intendo dire che in fondo nessuna regione o
provincia italiana aveva ed ha attuato la pianificazione e la
programmazione della caccia come in questa provincia, dove
l’esercizio venatorio assurge al ruolo di rito e fa
parte di una tradizione radicata nella popolazione, non scevra da
ritorni di tipo economico.
In questa provincia vi sono oltre 140 comprensori alpini - che
qui prendono il nome di "riserve" - e la caccia si fa
obbligatoriamente accompagnati - personalmente non ho nessuna
simpatia per l'accompagnamento, ma ne prendo atto - sebbene
l’accompagnatore è un altro cacciatore e ha
sostanzialmente compiti ausiliari; i capi da abbattere sono
definiti per età, sesso o altro, e vengono nominativamente
assegnati.
Ecco il motivo per cui esiste nei confronti di questa provincia
una maggiore accondiscendenza.
Per terminare con lo stambecco faccio presente che in data 3
giugno 1997, l’Assessorato
all’agricoltura, accogliendo il suggerimento
dell’Istituto per la fauna selvatica, inoltrava ai
Ministeri dell’agricoltura e
dell’ambiente circostanziata richiesta per inserire
in Valle d’Aosta lo stambecco tra le specie
cacciabili. A tutt’oggi non è mai pervenuta
risposta.
Molto corretto e completo il capitolo relativo al cervo. Mi
preme richiedere all’Assessore di effettuare
un'integrazione del calendario venatorio 1999/2000 con una
prescrizione intesa a dare attuazione a quanto previsto
all’ultimo punto del paragrafo relativo alla
raccolta e valutazione dei dati, circa la raccolta dei palchi.
Egualmente anche per il capriolo e per il cinghiale, vi sono
approfondimenti e proposte apprezzabili. Relativamente a
quest’ultima specie considerati gli enormi costi e i
disagi anche morali che essa causa, soprattutto in territori ove è
presente la piccola agricoltura di montagna, sarebbe il caso di
farsi promotori di un'iniziativa, su scala nazionale, intesa a
rivedere la posizione del cinghiale in quanto specie cacciabile e
come tale assoggettata alla normativa faunistico-venatoria, per
farla diventare specie semi brada e renderla catturabile e
abbattibile da parte degli agricoltori quando essa fa la sua
comparsa nei territori coltivati.
Nulla da rilevare per quanto attiene ai Lagomorfi, mentre per
ciò che riguarda la marmotta, pur condividendo
ch’essa possa essere oggetto di un limitato e
razionale prelievo venatorio, anche per ragioni tradizionali,
ritengo che ciò possa avvenire dopo un ampio confronto con il mondo
ambientalista e in generale con l’opinione pubblica.
Si tenga conto che questo roditore ha la simpatia di una larga
parte dei cittadini e una proposta di riapertura degli abbattimenti
su di essa potrebbe far sorgere reazioni tali da vanificare la
proposta stessa e risultare dannosa anche
all’immagine della Valle d’Aosta.
Sebbene seriamente preoccupato per le tendenze alla diminuzione
in atto dei Tetraonidi - gallo forcello, pernice bianca, ma il
discorso potrebbe essere relativo anche alla lepre bianca - rimango
contrario alla chiusura della loro caccia, almeno per il momento,
in quanto i bassi prelievi consentiti sono tali da non incidere
significativamente sulla loro presenza. Per contro,
l’esercizio venatorio, se effettuato nei modi
previsti e previa esecuzione costante dei censimenti secondo le
metodologie indicate, è un buon punto di riferimento per monitorare
effettivamente l’andamento demografico di queste
popolazioni.
Per rendere più specialistica la caccia al gallo forcello si
propone un emendamento con il quale si prevede che il tetto di
abbattimento sia ripartito nel 50 percento entro il mese di ottobre
e l’altro 50 percento a novembre.
Sulle proposte gestionali delle zone di protezione e sugli i
istituti faunistici si rilevano alcune incongruenze che dovrebbero
essere rimosse con alcuni emendamenti.
Si propone di completare il terzo capoverso del paragrafo 4.3.2.
– "Nuove proposte gestionali delle oasi" con le
parole:
"capriolo e cinghiale"
.
La tabella di pagina 177 deve essere completata con i dati
dell’oasi di Dondena-Clavalité, con i seguenti dati
850 camosci in questo modo si modifica anche il totale dei camosci
che diventa di conseguenza.
Va inserito anche il capriolo, al camoscio e al cervo, nelle
oasi del Mont de La Saxe-Mont Cormé e quella del Mont Fallère
trasformate in " Aree a caccia specifica".
Resta inteso che per tutte deve essere prevista la caccia al
cinghiale nelle forme che l’Assessorato riterrà più
opportune.
Nel complesso, sino a questo punto la proposta di piano
presentata si può affermare essere un documento dai buoni contenuti
e come tale meritevole di approvazione. Sono viceversa da fare
alcune serie riflessione sui capitoli 5 e 6.
Non voglio ripercorrere la strada che ha condotto
all'individuazione dei comprensori in base a criteri di
suddivisione amministrativa del territorio, ma qualche precisazione
è necessaria. Ribadisco che questi criteri hanno o possono avere
validità tanto come altri criteri, oggi evocati, ma inizialmente
rigettati. La legge in merito è molto vaga.
Mi limito ad annotare che l’istituzione di
comprensori alpini su base biocenotica - cioè secondo la
distribuzione della popolazione faunistica - o idrografica avrebbe
imposto un movimento dei cacciatori, incommensurabilmente più ampio
e vario di quanto avviene in base alla suddivisione amministrativa
del territorio. Forse in altre realtà ciò si sarebbe potuto fare,
ma qui risulta impossibile e lo dimostrano le resistenze dei
cacciatori già ai piccoli spostamenti.
Inoltre, rilevo come i 140 e più comprensori alpini della
Provincia di Bolzano e le analoghe numerose riserve di diritto del
Friuli-Venezia Giulia, sono stati definiti con confini di tipo
amministrativo; ben lontani da quelli di tipo biocenotico, o
idrografico; eppure essi sono il substrato territoriale per modelli
gestionali ritenuti migliori d’Italia e non
solo.
Secondo, la presenza di ambienti frequentati da popolazioni
faunistiche omogenee che potrebbero essere ripartite tra più
comprensori possono essere gestite in modo ottimale attraverso una
gestione sinergica operata dai comprensori stessi, come previsto
nell’ultima frase di pagina 191, meglio definita da
un emendamento.
Detto quanto sopra e confrontate le varie possibilità si
conviene che la determinazione di individuare i comprensori con il
territorio delle otto comunità montane è risultata la più idonea
nella fase di avviamento della gestione faunistica-venatoria,
questo sia per i criteri che per le dimensioni e per limitare lo
spostamento dei cacciatori dai tradizionali luoghi di caccia.
È di tale parere anche l’Istituto nazionale per
la fauna selvatica. Il numero di otto comprensori era ed è da
considerarsi come massimo compatibile con una gestione razionale;
ma esso ha anche l’implicito intento di evitare, con
ulteriori suddivisioni, qualsiasi forma di egoismo venatorio.
La successiva scelta del piano, che prevede che nella prima fase
e al fine sempre di arrecare il minor "disagio" ai cacciatori, è
opportuno iniziare con tre comparti ricavati per aggregazione dagli
otto precedenti, pur essendo inconcludente ai fini di una corretta
gestione faunistica-venatoria, può essere accettabile. Ma questa
soluzione aveva e ha senso se viene adottata per un lasso di tempo
molto breve e con la prospettiva di andare nella direzione o di
costituire altri comprensori fino al numero massimo di otto, oppure
in un diverso approccio alla pianificazione che presuppone però un
processo di revisione dell’intero impianto del
piano. Congelare l’istituzione dei tre comprensori
per l’intera durata del piano, ovvero i 5 anni, non
è a mio avviso sostenibile e pare sbilanciata nella direzione di
chi non vuole i comprensori oppure li vuole solo come entità prive
di contenuto.
In parallelo a quanto ho detto sopra credo vadano considerate le
decisioni assunte nel capitolo 6 circa la caccia programmata.
La decisione di fissare al comprensorio di appartenenza la
mobilità dei cacciatori alla prima settimana di caccia è
accettabile in sede di inizio, ma non può essere applicata per i
cinque anni di durata del piano poiché questo vanifica il senso
della programmazione e della gestione faunistica-venatoria
proposta. Per cui il problema della mobilità deve trovare una
soluzione ben prima dei cinque anni, anche qui o modificando
l’impianto dell’intero piano oppure
correlandola con gradualità, ma definitivamente al comprensorio di
appartenenza di ogni cacciatore.
È già stato detto come quello della mobilità sia un falso
problema e a dimostrarlo basta esaminare la documentazione
esistente. Così come il timore di non poter più andare a caccia
nelle zone abitualmente frequentate è a sua volta una paura poco
fondata, tanto più se si tiene conto che tra i titoli per accedere
alla residenza venatoria di una delle sezioni facenti parte del
comprensorio alpino preferito, vi sono la partecipazione alle
attività faunistiche o a quelle delle sezioni facenti parte del
comprensorio e l'assiduità venatoria nel territorio del
comprensorio.
Inoltre non è improponibile l’individuazione di
accorgimenti per rendere possibile questa attesa. È evidente che i
cacciatori vadano o possano andare dove vi è fauna da prelevare,
con l’impegno morale di fare in modo però che
contribuiscano a far sì che quanto prima il patrimonio faunistico
dietro casa sia migliorato.
Ricordo infine che non vi è alcun impedimento giuridico alla
possibilità che gli organi gestori dei comprensori alpini
deliberino per consentire a cacciatori di altri comprensori di
cacciare nel proprio comprensorio di competenza, purché ciò avvenga
nel rispetto dei limiti di densità venatoria e senza modificare le
quote di abbattimento.
Per quanto sopra ritengo opportuno sollecitare da parte di
quest'Assemblea delle puntualizzazioni che diano delle prospettive
alle decisioni prese verso direzioni precise e definitive, tenendo
conto di quanto nel primo o nei primi anni emerge dall'applicazione
delle soluzioni adottate; questo nel rispetto della democrazia e
delle attese di molte componenti sociali ed economiche interessate
alla corretta gestione faunistica. In assenza, il rischio è che si
apra un contenzioso non solo con una parte rilevante del mondo
venatorio, ma anche con gli enti locali, il mondo ambientalista,
con gli operatori di settori economici come il turismo e
l’agricoltura.
Credo opportuno richiamare l’attenzione di tutti
voi sul fatto che questa proposta di piano in seguito a quanto
stabilito in merito ai comprensori alpini e alla mobilità dei
cacciatori, non ha avuto l’assenso, per opposte
ragioni da parte dei rappresentanti del mondo venatorio divisi
nelle due fazioni: i sostenitori degli otto comprensori e della
mobilità all’interno dei comprensori di appartenenza
in contrapposizione con chi sostiene l’unitarietà
del territorio assoggettato a gestione faunistica-venatoria e la
mobilità totale. In altri termini le scelte fatte hanno scontentato
tutti.
La posizione di stallo si consolida se si tiene conto che su
nove circoscrizioni venatorie, quattro hanno chiesto
l’istituzione del comprensorio alpino. Aosta non ha
territorio per cui essa rappresenta una circoscrizione che non ha
titolo per pronunciarsi per sé stessa in merito, il che non vuole
dire che non può esprimere il proprio parere circa
l’istituzione o meno dei comprensori.
Questa situazione di spaccatura equivalente del mondo venatorio
ha posto il Governo regionale di fronte ad una scelta difficile, da
qui è discesa la presente proposta che pare una mediazione persino
esasperata, ma inevitabile. Va dato atto che essa consente di
portare in quest’aula il primo piano faunistico; ma
sottolinea, e per certi versi stigmatizza, le responsabilità di un
mondo venatorio incapace di darsi un futuro chiaro, ribaltando le
scelte che lo riguardano ad altri che non sono sempre la
politica.
Personalmente ritengo che la decisione del Governo regionale sia
comprensibile, ma sostenibile solo per tempi brevi, ma perché essa
non sia o non venga interpretata come una non decisione, oppure
quale espressione di un'attitudine al dare a tutti un po' di
ragione, o ancora una fuga dalle responsabilità, essa deve evolvere
quanto prima. Ne va dell’immagine della Valle
d’Aosta e della tutela e valorizzazione in ambito
agricolo, turistico e ambientale della risorsa faunistica, con
ripercussioni negative gravi di cui potrebbero chiederci conto.
Al riguardo devo richiamare il parere, allegato al documento in
discussione, espresso su questo piano dall’Istituto
nazionale per la fauna selvatica in ragione delle soluzioni
adottate in merito ai comprensori alpini e alla caccia programmata.
Questo parere, a mio avviso, mette in discussione la validità
stessa del piano, per cui il monito in esso contenuto non va
ignorato.
Circa il capitolo 6.3: "Natura e compiti dei Comprensori alpini"
sono state avanzate delle proposte di emendamenti sulle quali vi è
accordo tra i consiglieri di maggioranza.
Si propone di sostituire la dizione:
"? si ritiene che la
gestione amministrativa, di coordinamento, di formazione, e
informazione dei comprensori alpini possa essere svolta dal
Comitato regionale per la gestione venatoria"
con la presente:
"... si ritiene che nelle more di formazione e di funzionamento
dei comprensori alpini l’attività, la gestione
amministrativa, il coordinamento, la formazione e
l’informazione degli stessi possano essere svolti
dal Comitato per la gestione venatoria".
Si propone di sostituire la frase:
"L’attività
dei comprensori alpini sarà disciplinata da apposito regolamento
predisposto dal Comitato regionale per la gestione venatoria e
approvato ?"
con:
"L’attività dei comprensori
alpini è disciplinata da apposito regolamento predisposto
dall’organo di gestione del comprensorio alpino,
sulla base di direttive emanate dal Comitato regionale per la
gestione venatoria?".
Infine, alla luce delle indicazioni del presente piano, si
propone di sostituire tutta la frase:
"Le risorse economiche
necessarie?"
con la frase:
"Alla luce delle indicazioni del
presente piano le competenze, i ruoli e le risorse per il
funzionamento degli organi di gestione ridefinite con legge
regionale?".
Questo per dare senso ai nascenti comprensori, che
altrimenti si trovano senza paternità.
In conclusione, pur comprendendo e per certi versi condividendo
le scelte fatte, debbo confessare che il mio voto favorevole a
questa proposta di piano faunistico così com'è sarebbe dato con
poca onestà intellettuale e sarebbe contrario alla mia formazione
professionale. Per cui resto in attesa delle decisioni che
quest'Assemblea intende assumere prima di decidere se aderire alla
sua approvazione o astenermi.
Président
La parole au Conseiller Curtaz.
Curtaz (PVA-cU)
Voglio chiarire perché ho invitato il
Presidente del Consiglio a dare prima la parola al Consigliere
Cerise: per due ordini di ragioni.
La prima ragione, perché immaginavo che essendo stato egli
membro della commissione che ha studiato, elaborato, rivisto il
piano, avrebbe fatto un intervento organico, completo, come in
effetti è stato fatto, e anzi approfitto per complimentarmi con il
Consigliere Cerise perché ha fatto una panoramica di carattere
giuridico-storico veramente interessante.
La seconda ragione, perché immaginavo che da qualche consigliere
di maggioranza venissero delle proposte di emendamento; qualcosa è
già venuto fuori, non so se ci saranno delle altre proposte di
emendamento, questo avrebbe favorito il dibattito successivo.
Quindi aveva indovinato il Consigliere Cerise quando immaginava che
la mia richiesta di concedergli la parola non era determinata da
"buonismo", ma dalle ragioni che ho evidenziato. Naturalmente dopo
un intervento così profondo e articolato non nascondo un certo
imbarazzo, perché come sempre farò alcune osservazioni a braccio,
né scritte, né ben preparate, a proposito del piano faunistico in
discussione, ma questo mio compito è per così dire agevolato perché
in maniera più puntuale, su osservazioni specifiche e con proposte
di emendamento a nome del nostro gruppo interverrà successivamente
la Consigliera Squarzino.
Quindi mi limiterò ad alcune osservazioni generali, concentrate
in particolare su alcuni dei punti che mi sembrano più
importanti.
Voglio fare subito un'osservazione che non ha nulla di polemico,
che serve però a capire la prospettiva secondo la quale vanno
affrontati i problemi che riguardano la fauna.
I cacciatori in Valle d'Aosta sono molti; i cacciatori in Valle
d'Aosta rappresentano l'1,3 percento della popolazione circa, con
un'approssimazione per eccesso. La fauna appartiene non solo ai
cacciatori, ma anche al residuo 98,7 per cento della popolazione,
in sostanza appartiene a tutti.
Questo lo dico perché molto spesso la passione e l'entusiasmo
manifestati dai cacciatori finiscono per concedere alla loro
categoria un peso specifico superiore a quello che in realtà hanno
in termini numerici. In questo voglio essere onesto, non è mia
abitudine non manifestare liberamente il mio pensiero.
Io, rispetto alla caccia, non ho particolari simpatie,
soprattutto per delle ragioni etiche: ritengo che sia eticamente
discutibile che si uccidano animali inermi per divertimento, è una
mia scelta; devo dire però che non posso avere delle antipatie
particolari nei confronti dei cacciatori, intanto perché la mia
famiglia e i miei prossimi ascendenti erano quasi tutti cacciatori,
gli ascendenti meno prossimi lo erano per necessità e non per
divertimento, e poi perché anch'io a volte mi trovo di fronte a
situazioni che viste dall'esterno parrebbero imbarazzanti.
A volte soffro a vedere una partita di calcio, poi essendo
tifoso del Torino soffro più degli altri, quindi non so sia più
malsano uccidere un animale inerme o soffrire per una partita di
calcio. Questo per dire che la prospettiva con cui si vedono le
cose è sempre discutibile.
Quindi non condivido le scelte dei cacciatori, ma per certi
versi le comprendo. Il piano giunge all'attenzione del Consiglio
dopo una lunga attesa, un'attesa di anni, dopo vari solleciti anche
da parte delle forze politiche presenti in questo Consiglio, nostre
in particolare, ed è un piano che partiva da presupposti
condivisibili.
Intanto è condivisibile l'idea del piano, condivisibile nei suoi
aspetti generali lo studio che è stato fatto, largamente
condivisibile l'impostazione di questo studio, condivisibili le
premesse, i dati, la ricerca, tutto quanto servirebbe a prendere
delle decisioni coerenti e concrete. Ma quando si passa dalle
dichiarazioni di principio alle scelte concrete, si avverte
immediatamente, leggendo il piano, uno scarto logico
rilevantissimo, c'è proprio una frattura. L'esempio più rilevante,
anche perché è il nodo focale del piano, è quello dei comprensori;
il piano fa riferimento a delle necessità di tipo geografico per
arrivare a quello che viene definito il comprensorio ideale, fa
riferimento ad una misura abbastanza precisa: 10-15 mila ettari
che, considerando che certe zone in Valle d'Aosta non sono
accessibili per la loro altitudine, può essere anche un dato che si
avvicina sommariamente agli otto, nove, dieci comprensori. Questa è
la misura di grandezza ideale.
Invece veniamo chiamati a discutere di una proposta che prevede
tre comprensori, in cui ogni comprensorio sarà grande circa 8-10
volte il comprensorio considerato ideale dallo studio.
Com'è giustificabile questa cosa? In nessun modo, dal punto di
vista scientifico, ma neanche dal punto di vista del buon senso. E
allora si giustifica esclusivamente nella necessità di non prendere
posizione tra le due tesi: quella a mio avviso condivisibile dei
comprensori in numero adeguato e quella del libero movimento per la
caccia nella nostra regione. Si adotta un sistema che non è né
carne né pesce, un sistema che non so se contenta o scontenta
tutti, ma sicuramente è del tutto incoerente con i presupposti del
piano, talmente incoerente anche dal punto di vista della lettura
logica del piano, che credo che oltre che inopportuno
politicamente, sia anche illegittimo dal punto di vista
giuridico-amministrativo, perché la contraddittorietà nelle
motivazioni è palese.
Ma non basta, questo annacquamento va oltre. Non solo si
riducono i comprensori, ma si stabilisce che nei comprensori si
caccia solo 4 giorni durante il periodo venatorio. Quindi grandi
petizioni di principio, grandi programmi e poi alla fine si adotta
una decisione minimale.
Questo è il grosso punto di disaccordo del nostro gruppo nei
confronti del piano.
Certo ci sono altre cose incoerenti. Per esempio si va quasi a
comprimere le oasi, ma sul presupposto che vengano modificati gli
elementi di partenza, e non è così. Con i tre comprensori per i
quattro giorni non cambia sostanzialmente niente; ma allora perché
si modificano le oasi? Avrebbe avuto senso modificare e restringere
le oasi, se si faceva una programmazione totale qual era quella
prevista dallo studio, qual era quella delle premesse del piano,
qual era quella auspicata dall'Istituto nazionale per la fauna
selvatica, che dà un parere durissimo nella sostanza su questo
piano.
Dicevo che in riferimento ai comprensori e ai tempi di caccia
nei singoli comprensori la scelta è minimale, la contraddittorietà
è palese. Ma voglio accennare, ed è l'ultimo problema generale che
tocco, ad un altro settore dove a me risulta evidente lo scarto fra
intenzioni e messa in pratica. Faccio due esempi connessi.
Il piano parla giustamente dei cosiddetti "corridoi faunistici",
che sono delle fasce protette che collegano aree ricche di fauna e
aree depauperate, in modo che ci sia una benefica osmosi di fauna.
Questo appunto per favorire il passaggio della fauna e il
riequilibrio della densità. Ebbene, questa indicazione che era
importante tecnicamente, rimane nel piano a livello di auspicio,
mentre si sarebbe potuto applicare concretamente questo
principio.
Il secondo esempio di come la messa in pratica non sia coerente
con i propositi è quello dell'occasione persa per esaminare più a
fondo la questione delle riserve naturali e regionali, che oggi
coprono appena lo 0,2 percento del territorio regionale e sono
insufficienti a proteggere la grande varietà di ambienti e di
specie animali di cui la nostra regione è ricca.
In sostanza il nostro giudizio su questo piano è negativo non
relativamente ai presupposti, ma ai risultati effettivi; per di
più, la consapevolezza che pure emerge è che questo piano non può
funzionare. Si può obiettare che è una scelta temporanea, ma non
essendo soggetta a limiti viene resa continua per l'intera
esistenza del piano, quindi non si capisce di quale transitorietà
si tratti.
Prima di concludere, mi sia consentita un'osservazione che può
essere un po' più simpatica; per giustificare questa fase
transitoria, questi tre comprensori al posto degli otto, si fa
riferimento all'emotività dei cacciatori. Credo che sia la prima
volta che entra in quest'aula il criterio dell'emotività per
definire una categoria; pensavo che magari l'emotività avesse
potuto coglierla meglio l'Assessore alla sanità, perché l'emotività
può portare a delle reazioni depressive, a delle reazioni più
gravi, a dei ricoveri, eccetera.
Quindi noi ci saremmo aspettati di avere un'attenzione
sull'emotività delle infermiere che oggi stanno facendo quasi dei
doppi turni per tappare i buchi all'ospedale, oppure degli studenti
che protestavano per l'esame di maturità; in quei casi l'emotività
non ha avuto ingresso in quest'aula. Ha ingresso invece oggi quando
si parla di un piano faunistico. È una nota di colore che voglio
sottolineare, perché mi sembra veramente simpatica.
In definitiva, e termino, a mio giudizio si è persa un'occasione
per fare un salto di qualità significativo e su questo salto di
qualità io sottoscrivo quasi interamente le osservazioni che sono
state fatte puntualmente dal Consigliere Cerise e che tengono conto
di tutti i soggetti interessati alla fauna, e non solo di una
categoria. Invece si è cercato un compromesso privo di senso. Si è
deciso, in sostanza, di non decidere.
Président
La parole au Conseiller Lanièce.
Lanièce (Aut)
Il Piano regionale faunistico venatorio
giunge in Consiglio regionale ben sei anni dopo l'approvazione
della legge regionale, che ne richiedeva la creazione, segno che,
come è successo più volte, l'Amministrazione regionale si muove con
ormai ritardi cronici.
D'altronde la nostra regione insieme alla Sardegna è l'unica
regione italiana a non avere ancora ottemperato ai dispositivi
previsti dalla legge n. 157/92, relativa alle norme per la
protezione della fauna selvatica omeoterma e per il prelievo
venatorio. Ora finalmente siamo di fronte ad un documento
presentato dalla Giunta da analizzare e sul quale occorre lavorare,
e questo è senz'altro un aspetto positivo.
Devo inoltre prendere atto che l'impianto generale del Piano
risulta sostanzialmente accettabile per quanto riguarda la prima
parte del Piano, pertanto va dato atto del lavoro compiuto
dall'Assessore Perrin.
Quando invece, a partire da pagina 189, si comincia a parlare
dell'individuazione dei comprensori alpini, dell'assegnazione dei
cacciatori agli stessi comprensori, e via dicendo, per contro si
presentano evidenti problematiche che stanno scontentando molti
cacciatori valdostani. Ed è per questo che occorre far notare che
questo Piano, seppure in via transitoria, non sembra rappresentare
una "svolta gestionale", come più volte espresso dalla Giunta,
visto che nelle parti più importanti per i cacciatori non cambia
assolutamente nulla.
L'obiettivo del Piano regionale faunistico venatorio dovrebbe
essere quello di definire i principi fondamentali per la gestione
del territorio e della fauna valdostana, mentre in realtà, alla
luce del documento oggi in discussione, risulta essere chiaramente
una specie di compromesso politico atto a mascherare la mancanza di
una precisa indicazione politica nell'effettiva gestione sia del
territorio sia della fauna esistente.
Il Piano regionale faunistico venatorio dovrebbe infatti essere
una sorta di programmazione che preveda l'accertamento della
situazione attualmente vigente e la sua progressiva trasformazione,
in maniera da adeguarla alle attuali concezioni di gestione, che
tendono ad una più corretta e uniforme ripartizione della fauna
selvatica su tutto il territorio agro-silvo-pastorale regionale. La
discussione in merito al Piano regionale faunistico venatorio ha
creato una forte spaccatura nel mondo venatorio valdostano,
portando anche all'organizzazione di una nuova associazione, "Les
Chasseurs de la liberté", alla quale hanno aderito oltre un terzo
dei cacciatori valdostani. In contrapposizione ci sono oltre 500
cacciatori valdostani che invece hanno già richiesto
all'Assessorato competente di poter realizzare da subito
comprensori alpini collegati al numero e al territorio delle
Comunità montane.
E tutto ciò a dimostrazione della profonda frattura esistente
nel mondo venatorio. Da un alto, quindi, la nuova associazione che
richiede il mantenimento dell'attuale situazione e cioè la libera
circolazione dei cacciatori su tutto il territorio della Valle
d'Aosta, dall'altra i cacciatori più legati al loro territorio, che
richiedono da subito la costituzione di 8 comprensori alpini.
Di fronte a queste due tesi, ognuna con le proprie ragioni, la
Giunta regionale e la maggioranza che la sostiene hanno optato per
una scelta che potrebbe sembrare una via di mezzo fra le
sopracitate proposte, e cioè non un comparto unico, come sostengono
"Les Chasseurs de la liberté", che ribadiscono l'unicità della
gestione della fauna in Valle, la necessità di un unico organo di
gestione con compiti prettamente gestionali e organizzativi, con il
compito di monitorare le popolazioni di fauna selvatica, analizzare
i dati, predisporre interventi, organizzare i prelievi, elaborare e
proporre il calendario venatorio da portare al vaglio degli altri
organismi amministrativi e regionali (Consulta, Assessorato, ?) un
organismo quindi completamente diverso dall'attuale Comitato di
gestione venatoria, che assegni però compiti sempre più qualificati
alle sezioni comunali che dovrebbero diventare i veri gestori del
territorio di loro competenza.
No anche agli 8 comparti, tesi invece sostenuta da coloro che
ritengono indispensabile legare il cacciatore al territorio, legame
che permette al cacciatore - conoscendo bene il territorio nel
quale effettua i prelievi - di effettuare i giusti prelievi senza
arrecare grave danno alla fauna della zona, rendendo il cacciatore
nel contempo fruitore, gestore e controllore del proprio
comprensorio.
Ora, la scelta adottata, pur sembrando una via di mezzo,
rappresenta un compromesso mal riuscito e incomprensibile.
Infatti, i tre comprensori individuati dalla Giunta da una parte
non rispondono sicuramente alla tesi di quei cacciatori che
vogliono un maggior legame fra cacciatore e territorio, vista la
dimensione di questi comprensori e le differenti caratteristiche
dal punto di vista biocenotico e geografico; dall'altra parte,
fissando esclusivamente per la prima settimana di caccia il vincolo
del mantenimento dell'assegnazione del cacciatore ad uno dei tre
comprensori, non risolvono il problema della mobilità e
dell'assegnazione dei cacciatori, e non attuano per nulla quella
fase di transizione voluta inizialmente ma poi, cammin facendo,
abbandonata, fase di transizione che avrebbe dovuto portare da un
comprensorio unico a 8 comprensori. Ma se si ritiene che questa sia
la scelta da adottare, perché allora non lasciare per tutto il
periodo di caccia fissa l'assegnazione a uno dei tre comprensori
alpini? E poi magari prevedere che il Piano, invece di avere una
durata quinquennale, venga invece rivisto entro due anni, in modo
da poter valutare la correttezza o meno della scelta operata di più
comprensori?
Queste semplici domande non hanno purtroppo avuto risposta, a
dimostrazione dell'incongruenza della scelta adottata in questo
Piano. Scelta che di fatto ha vanificato la valenza positiva della
prima parte del documento, e ha creato forti perplessità e
preoccupazioni nel mondo venatorio valdostano.
In effetti, l'aspetto più incongruente di questa scelta è
rappresentato dal cambio di intenti operato.
A differenza della bozza del Piano regionale faunistico
venatorio del 1999 che prevedeva la divisione della Valle in 8
comprensori, corrispondenti alle comunità montane, indicando un
periodo transitorio di 3 anni nel quale si consigliava la
suddivisione in 3 comprensori provvisori, così da permettere
l'adeguamento e la composizione degli organismi direttivi e un
approccio graduale dei cacciatori al nuovo sistema di gestione,
nella proposta attuale il termine "transitorio" è stato sostituito
con "ripartizione territoriale dei comprensori alpini",
evidenziando una scelta presa senza tenere in alcuna considerazione
le proposte dei cacciatori valdostani.
Tant'è che la suddivisione del territorio regionale in 3
comprensori, corrispondenti rispettivamente alla bassa, media e
alta Valle, risulta incongruente sotto il profilo tecnico, sia che
si assuma come criterio la omogeneità ecologica, sia che si
privilegi un approccio che tenga conto di confini geografici
oggettivi, come i bacini idrografici, o quelli amministrativi
consolidati come i comuni e le Comunità montane.
Inoltre, le dimensioni medie di ciascun comprensorio, circa
62.000 ettari di superficie agro-silvo-pastorale, sono tali da
rendere inoperante il coinvolgimento del cacciatore alla gestione
del proprio territorio di caccia, che pure era e dovrebbe essere
uno degli obiettivi più volte enunciati dal piano.
Tale incongruenza appare ancora più manifesta se si considera,
come prima ricordavo, che l'assegnazione univoca di ciascun
cacciatore a un solo comprensorio è prevista solo per la prima
settimana di caccia. Non posso quindi esimermi dal constatare che,
qualora sia effettivamente approvata la scelta della divisione nei
3 comprensori, si rischia concretamente di perpetuare una gestione
venatoria che condizioni in maniera evidente l'aspetto distributivo
e demografico di diverse specie oggetto di caccia, visto che il
territorio cacciabile è quasi ovunque caratterizzato da densità
assai lontane da quelle potenziali.
Questa condizione risulta negativa non solo sotto il profilo
ecologico e della conservazione delle risorse naturali, ma anche
dal punto di vista sociale, in quanto limita la fruibilità della
fauna per la generalità dei cittadini. Si rivela anche
controproducente per gli stessi cacciatori, perché di fatto deprime
i carnieri a valori ben al di sotto di quelli potenzialmente
conseguibili.
È evidente quindi che i 3 comprensori proposti non abbiano
alcuna efficacia, sia dal punto di vista della gestione della fauna
selvatica, sia da quello del coinvolgimento dei cacciatori alla
gestione della stessa, come auspicato dalla legge n. 157/92.
Se bisogna per forza passare da un unico comprensorio come
quello attualmente esistente, che tutto sommato non mi sembra abbia
portato a situazioni gravi di depauperamento delle popolazioni di
fauna selvatica, a questo punto credo che l'individuazione di
comprensori corrispondenti alle Comunità montane sia la soluzione
più equilibrata ed efficace, a maggior ragione nei primi anni di
applicazione del Piano regionale faunistico venatorio, agli effetti
di un miglioramento della gestione faunistico-venatoria, pur
rimanendo il dubbio, da qualcuno giustamente sollevato anche in
sede di audizione, che questa suddivisione del territorio in più
comprensori risponda solamente a criteri di gestione dei cacciatori
e non di gestione della fauna.
Ci sono comunque altri aspetti del Piano da evidenziare, in modo
da poter capire meglio le volontà della Giunta regionale. Parlo ad
esempio del problema dei Comitati di gestione dei Comprensori
alpini, a cui si vogliono effettivamente demandare
"l'organizzazione delle attività tecniche di gestione
faunistica-venatoria in attuazione degli indirizzi
tecnico-gestionali di pianificazione e di programmazione, secondo i
criteri contenuti nel Piano, stabiliti dall'Amministrazione
regionale"; Comitati che dovrebbero comunque avere, tramite legge o
provvedimento regionale, un'indipendenza amministrativa derivante
loro - prendendo spunto da alcune ipotesi avanzate dagli stessi
cacciatori in sede di audizione - magari dalle entrate dei "carnet
de chasse" e dal ritorno dei 9/10 delle tasse governative, per
poter così far fronte ai loro molteplici compiti espressamente
previsti, prevedendo nel contempo l'obbligo di risarcire gli
eventuali danni agli agricoltori, in modo da riuscire a creare una
sorta di collaborazione tra cacciatori e agricoltori sicuramente
importante per mitigare tensioni e incomprensioni tuttora presenti,
alla luce anche delle esperienze positive vissute in altri paesi
come ad esempio la Francia.
Vi è poi il problema delle oasi di protezione che devono essere
organizzate e gestite in maniera differente; occorre trasformare
quelle oasi, da molto tempo esistenti, in zone speciali di caccia
evitando, a meno di situazioni particolari, il rinnovo delle stesse
dopo i 5 anni, ma prevedendone delle nuove, in modo da poter
monitorare al massimo il territorio valdostano, evitando nel
contempo l'esistenza di oasi di protezione di lunga durata che
potrebbero portare a problemi di malattia per gli animali ivi
residenti.
Per sintetizzare, se l'obiettivo principale era quello di
cercare di accontentare tutti i cacciatori, posso esprimere con
sicurezza che la scelta di fondo adottata dalla Giunta e dalla
maggioranza è chiaramente indirizzata ad una generale
insoddisfazione dell'intero mondo venatorio valdostano.
Tra lo scegliere chi vuole l'intera Valle d'Aosta come unico
comprensorio e chi dividerebbe il territorio secondo il principio
delle Comunità montane, la scelta della Giunta è stata quella di
stare nel mezzo.
Si poteva avere almeno il coraggio di scegliere o l'una o
l'altra proposta, senza dover creare una soluzione intermedia che
vede favorevoli pochi cacciatori valdostani!
Resto perplesso per il fatto che è rimasta chiaramente
inascoltata la critica di fondo espressa dai cacciatori valdostani
in merito al Piano regionale faunistico sul tema principale, quello
della suddivisione amministrativa del territorio, mentre sulla
questione della mobilità l'averla limitata alla sola prima
settimana risulta essere un pessimo compromesso.
Da una parte quindi non è stato seguito il principio che per
"Les Chasseurs de la liberté" doveva essere l'ispiratore del Piano
regionale faunistico, vale a dire quello dell'unicità della
gestione della caccia in Val d'Aosta: infatti la creazione di 3
suddivisioni territoriali oltre a presentare da subito chiari
problemi anche finanziari, potrebbe portare ad una conflittualità
gestionale; d'altra parte, in un'ottica di mediazione fra esigenze
tecniche e le resistenze culturali da parte del mondo venatorio
valdostano, sarebbe stata decisamente più valida la proposta di far
coincidere i Comprensori alpini di caccia con le attuali Comunità
montane, scelta questa decisamente più supportata sul piano tecnico
e in grado di promuovere forse un reale miglioramento della
gestione faunistico-venatoria a livello regionale nel prossimo
quinquennio.
Ribadisco comunque che è necessario e urgente che in Valle
d'Aosta si intraprenda un tipo di attività venatoria più legata a
principi scientifici, tenendo principalmente alla conservazione e
all'incremento delle popolazioni di fauna selvatica.
È pertanto urgente porre in essere tutte quelle iniziative
finalizzate a rendere il prelievo venatorio eticamente accettabile
ed a incrementare così il bagaglio scientifico e tecnico dei
cacciatori valdostani, coinvolgendoli nella gestione attiva.
Bisogna altresì rendersi conto che la nostra regione è una
realtà piccola e quindi credo che sia inutile creare diversi
organismi amministrativi per gestire circa 1.500 cacciatori. Serve
un unico organo di gestione con compiti prettamente gestionali e
organizzativi, che abbia il compito di monitorare le popolazioni di
fauna selvatica, analizzare i dati, predisporre interventi,
organizzare i prelievi, elaborare e proporre il calendario
venatorio, da vagliare insieme agli altri Organi amministrativi
regionali.
Questo organismo quindi dovrà essere completamente diverso
dall'attuale Comitato di gestione venatoria, dando compiti sempre
più qualificati e specifici alle sezioni comunali, le quali sì
dovranno diventare i veri gestori dei territori di propria
competenza.
In quest'ottica si presenta quindi la necessità di creare un
vero spirito collaborativo, intensificando le operazioni di
qualificazione dei cacciatori, in questo senso aiutati sia dal
nuovo Comitato sia dalle varie associazioni venatorie, che nel
Piano regionale faunistico non sono neppure menzionate, anche se
regolarmente riconosciute dalla legge regionale. In questo modo,
oltre ad uno sviluppo globale della categoria, si creerebbe quel
concetto di volontariato attivo che farebbe "crescere"
nell'opinione pubblica la figura del cacciatore.
Inoltre, e ciò è molto importante per noi, è necessario
ricondurre alle proprie competenze i vari soggetti: alla politica
l'indirizzo, ai cacciatori l'organizzazione, le proposizioni e la
gestione, al Corpo forestale valdostano il controllo, con il
necessario coordinamento affinché non ci siano scollamenti.
In ultimo, occorre anche rendersi conto che le nuove linee
gestionali possono rispondere ai nuovi indirizzi scientifici, che
dettano di concentrare i prelievi laddove è possibile o
compatibile, tenendo presente che un eccessivo affollamento pone,
oltre che problemi di sicurezza, anche problemi etici.
Un discorso a parte lo merita la cosiddetta "caccia di
selezione", una forma di caccia che, rispettando le regoli naturali
e prevedendo quindi prelievi ragionati nelle varie classi di sesso
e di età degli ungulati selvatici, ha anzitutto un minore impatto
emotivo su chi cacciatore non è e che vede esercitare l'attività
venatoria come un modo attento, intelligente e rispettoso nel
confrontarsi con l'ambiente.
Laddove la caccia di selezione è applicata secondo i giusti
criteri, le popolazioni di fauna selvatica si accrescono sia in
numero che in qualità di soggetti, meno colpiti anche da malattie e
malnutrizione, spesso causata proprio da una squilibrata presenza
di capi su un determinato territorio, e tutto ciò con maggiore
soddisfazione da parte della comunità civile, ivi compresi gli
stessi cacciatori.
Nella realtà dei fatti sappiamo che tutto sommato la gestione
venatoria di questi ultimi cinquanta anni non ha portato a
situazioni di grave depauperamento delle popolazioni di fauna
selvatica, anzi al contrario, e che un maggior coinvolgimento dei
cacciatori alla gestione porterebbe sicuramente ad una maggiore
accettazione di sacrifici, qualora fossero necessari, e in questo
modo ad un assottigliamento delle distanze che oggi ci sono ancora
tra la "periferia" e gli organi di gestione.
È chiaro che questo Piano, con queste basi, non deve avere una
durata quinquennale, altrimenti non potrà produrre gli effetti
previsti dalla sua istituzione; deve invece essere un documento sul
quale confrontarsi in modo che fra due anni, e non di più, si possa
rivedere il tutto e riorganizzare ed eventualmente reimpostare,
magari in via definitiva, le scelte che si dimostreranno, anche per
errore di valutazione, eventualmente sbagliate o poco coerenti con
la filosofia del mondo venatorio valdostano.
Questa durata di soli due anni del Piano è, per noi Autonomisti,
fondamentale per poter addivenire al più presto ad un Piano
faunistico venatorio il più corrispondente possibile alla realtà
valdostana e alle esigenze dei cacciatori, intesi non più come
fruitori ma come gestori e controllori del proprio territorio di
caccia. È per queste ragioni che presenteremo in seguito degli
emendamenti.
Mi auguro vivamente che il Governo regionale voglia in maniera
responsabile tenere nel debito conto queste perplessità, presenti
nel Piano, da noi sollevate, e gli emendamenti che presenteremo, ma
soprattutto le osservazioni e le valutazioni apportate dai
cacciatori, da chi, cioè, da decenni opera tramite l'attività di un
settore specifico qual è quello venatorio, nella gestione del
patrimonio faunistico valdostano.
Ed è proprio la gestione organizzata di tale patrimonio
faunistico che deve rappresentare il primo vero obiettivo da tenere
in forte considerazione.
Président
La parole au Conseiller Nicco.
Nicco (GV-DS-PSE)
Anche il mio intervento sarà molto meno
organico ed analitico di quello del collega Cerise, che da anni
segue con competenza e con passione queste questioni, e che su
questo piano ha anche a lungo lavorato in modo specifico.
Le mie sono delle semplici considerazioni più che altro di
carattere generale, riflessioni che questo tema mi ha suscitato
discutendone anche con alcuni amici che di caccia si occupano
invece con ben altra passione.
Intanto, un piano faunistico-venatorio richiama inevitabilmente
discussioni che in passato hanno assunto toni anche molto accesi,
cioè "caccia sì-caccia no".
È fuor di dubbio che la caccia, nei tempi antichi difesa della
persona e dei suoi averi, ricerca di alimenti, di indumenti,
attività economica, ha assunto in tempi moderni un significato del
tutto diverso. E tuttavia è rimasta radicata l'idea della caccia
quale facoltà naturale dell'uomo, quale momento significativo di
relazione fra l'uomo e l'ambiente. E lo dico come dato di fatto,
come constatazione, non come giudizio di valore positivo o
negativo.
Allora, anche chi come me cacciatore non è, anche chi come me
non riuscirebbe mai a premere quel grilletto dopo aver inquadrato
un camoscio o una marmotta, non può prescindere nella sua funzione
di amministratore dal valutare l'esistenza di questi orientamenti,
facendo ovviamente dei distinguo.
Fra i cacciatori vi è chi purtroppo opera senza discernimento,
per distruggere e basta, sparando a tutto ciò che si muove, e ogni
anno le cronache del tempo di caccia riferiscono in merito di
situazioni che a volte sono comiche e in altri casi sono
tragiche.
Ma fra i cacciatori vi è anche chi, come ad esempio i
rappresentanti della circoscrizione n. 9, fa giustamente rilevare,
come leggevo su "La Stampa" di martedì, che se nella loro
circoscrizione oggi vi è ancora un consistente patrimonio
faunistico ciò è dovuto anche a chi "quarant'anni fa ha deciso con
saggezza, lungimiranza e sacrificio di privarsi dei territori
migliori per la caccia e ha insegnato ai più giovani a rispettare
questi territori, consapevoli che ciò rappresentava la garanzia per
continuare a coltivare la passione per la caccia negli anni a
venire".
Fra i cacciatori vi è anche chi, come un caro amico di
Fontainemore, a 80 anni cacciava ogni anno nel vallone di San Grato
la sua marmotta, ancorchè specie protetta (non aveva mai ben capito
perché la marmotta no e il camoscio sì, visto che c'erano molte più
marmotte che camosci). Marmotta di cui utilizzava poi il grasso per
lenire certe forme reumatiche di cui soffriva.
Quest'uomo non era un distruttore degli equilibri naturali.
Anzi, se "l'adret" di Fontainemore ha mantenuto un certo equilibrio
e non è diventato boscaglia e rovi, è proprio perché uomini come
lui hanno continuato fino alla fine ad essere parte integrante di
quel territorio e hanno contribuito concretamente al mantenimento
di quell'equilibrio, pur cacciando qualche marmotta, forse più di
quanto abbiano fatto tanti ambientalisti di maniera.
E allora io credo che alla base delle diverse posizioni sulla
caccia vi sia proprio, a volte manifestamente, a volte velatamente,
una differente visione del rapporto uomo-ambiente. Estremizzando,
per capirci, da un lato c'è chi vede l'ambiente in modo
sacralizzato, in tutte le sue componenti, anche nella fauna, un
ambiente intoccabile, fissato nel tempo in un'immagine arcadica, un
ambiente-museo: se un sasso è caduto in un certo punto in qualche
remota epoca, lì deve rimanere per sempre; dall'altra l'ambiente
con cui l'uomo necessariamente interagisce, con cui non può non
interagire, così come ha sempre interagito.
Ed è invero singolare come certe trasformazioni realizzate
dall'uomo nel passato, pensiamo al rimodellamento di interi
versanti con i terrazzamenti, siano oggi considerate come elementi
significativi del patrimonio culturale, e come, nello stesso tempo,
e a volte dalle stesse persone, le azioni di trasformazione messe
in atto dall'uomo moderno siano invece quasi aprioristicamente
considerate come un male in sé.
Ma abbandonando queste riflessioni di carattere generale, e
venendo più direttamente al Piano faunistico-venatorio oggi in
discussione, avendo tuttavia sempre a mente questo contesto che gli
fa da sfondo.
La legge n. 157/92 definisce, all'articolo 1, e così poi la
legge regionale n. 64/94 all'articolo 3, la fauna selvatica come
"patrimonio indisponibile dello Stato"
.
E qui faccio un appunto: forse sarebbe stato più corretto dire
"della comunità"
invece che dello Stato, almeno nella legge
regionale; patrimonio della comunità, giustamente, perché prima di
essere selvaggina è, per l'appunto, come ricordava anche il collega
Curtaz, fauna selvatica e in quanto tale patrimonio di fruizione
comune di tutti i cittadini, cacciatori e non.
Fauna selvatica la cui presenza sul territorio va dunque, e
proprio per ciò, innanzitutto incrementata, fino al conseguimento
di quella densità che, sulla base di vari parametri, viene
considerata ottimale.
Da qui allora tutta una serie di azioni già poste in essere,
dalla creazione di aree naturali protette alla reintroduzione di
determinate specie, e da qui una serie di azioni che il piano
indica espressamente nei "Programmi di protezione della fauna
autoctona e dell'avifauna migratrice".
Altre iniziative potrebbero opportunamente essere adottate per
la colonizzazione di quelle aree che oggi, pur individuate come
vocate, sono sprovviste, per esempio, del cervo o dello stambecco,
come proposto anche dall'Associazione "Les chasseurs de la
liberté": invece di consentire l'abbattimento di femmine a
Etroubles e dintorni, si potrebbe procedere alla loro cattura e
trasferimento in altre zone.
Non sono esperto in materia, ma mi sembra che sia un'idea da
prendere in considerazione, da un profano come me perlomeno.
Questo dunque è il primo obiettivo del piano: incrementare e
meglio distribuire la fauna sul territorio, in modo da far
coincidere fauna potenziale con fauna reale. E su questo credo che
non possa che esservi l'accordo e l'interesse di tutti, cacciatori
e non cacciatori.
Il secondo punto riguarda ciò che il piano definisce come
"surplus popolazionale"
, ovvero quella parte di fauna
selvatica che può diventare selvaggina, e i modi in cui essa viene
prelevata; qui la discussione è stata particolarmente vivace, come
ho potuto personalmente constatare partecipando ad alcune assemblee
di cacciatori della bassa Valle.
La questione nodale è, come è noto, quella dei comprensori. La
legge n. 157 stabilisce che
"il comprensorio omogeneo"
sia
l'unità di base nella quale si articola il Piano
faunistico-venatorio (articolo 10, comma 7) e stabilisce che il
territorio delle Alpi sia considerata zona faunistica a sé stante,
nella quale legiferare,
"tenute presenti le consuetudini e le
tradizioni locali"
(articolo 11, commi 1 e 2).
Riprendendo quest'ultimo punto, giustamente, la legge regionale
n. 64/94 definisce all'articolo 6 l'intero territorio della Valle
d'Aosta, proprio per le sue caratteristiche, quale
"zona
faunistica delle Alpi"
, ed altrettanto giustamente il piano
oggi in discussione specifica che tutto il territorio della Valle
d'Aosta costituisce, ai fini faunistici-venatori,
"un'entità
omogenea"
, aggiungendo che
"è opportuno che il patrimonio
faunistico venga gestito con indirizzi comuni su tutto il
territorio"
.
Ma allora, se così è, mi chiedo perché spezzare questo
territorio in differenti comprensori.
La proposta di piano del giugno 1999 prevedeva quale soluzione
ottimale 8 comprensori, coincidenti con le esistenti comunità
montane. Faccio un'osservazione di carattere generale: quanti danni
ha fatto e continua a fare quella cervellotica suddivisione della
Valle d'Aosta in 8 comunità, 8 artificiose comunità all'interno
delle quali continuo a chiedermi quale sia l'elemento
unificante!
Ebbene, quella suddivisione diventa ora il punto di riferimento
per "tagliare a fette" la Valle d'Aosta anche nella gestione
faunistico-venatoria. Otto comprensori che, a seguito delle
discussioni, delle pressioni del mondo venatorio, diventano
provvisoriamente tre. Ma non credo che sia questione di numero, si
tratta di capire le ragioni di questa suddivisione, e la ragione di
fondo starebbe nella necessità di consolidare il legame tra il
cacciatore e un suo ben definito territorio nel quale esercitare
l'attività venatoria.
Il principio è certamente condivisibile, non si può non
condividerlo, in quanto principio che tende alla
responsabilizzazione del cacciatore.
Ma continuo a chiedermi per quale ragione questo territorio deve
essere quello della comunità montana e non quello della Regione;
perché non deve essere
"quell'entità omogenea"
, così come è
definita dal piano? Solo e unicamente perché gli studi
dell'Istituto nazionale per la fauna selvatica hanno stabilito,
prendendo a riferimento determinate aree della Provincia autonoma
di Bolzano e del Friuli, che le dimensioni ottimali per i singoli
comprensori alpini sarebbero comprese entro i 10-15 mila
ettari?
Non sono un tecnico e non sono in grado di addentrarmi più di
tanto in questa questione, ma il problema me lo pongo: quante volte
schemi calati su realtà diverse si sono rivelati poi fallaci! E
quante volte anche, dietro al potere magico dei numeri,
apparentemente neutri, si nascondono delle verità che sono molto
più articolate e complesse!
Se il processo di suddivisione dovesse procedere sui binari
indicati - nella versione definitiva del piano ci si riferisce a
tre comprensori, ma non si tralascia tuttavia di riaffermare che
"i comprensori alpini di caccia potrebbero coincidere quasi
completamente con le comunità montane"
, (pagina 190) - ebbene,
in tal caso quel mio amico ottantenne di Fontainemore, che
presumibilmente chiederebbe di essere assegnato al comprensorio
della sua comunità montana, la settima, non potrebbe più valicare
il colle che porta a San Grato per cacciare la sua marmotta, perché
proprio lì passa il confine fra la settima e l'ottava comunità
montana. Il che mi sembra palesemente assurdo.
Non mi pare che questo sia il modo migliore per dare attuazione
al dettato prima ricordato dell'articolo 11 della "157", e cioè
"tenute presenti le consuetudini e le tradizioni
locali".
In conclusione, credo che su questo punto bisognerà ritornare
per capire meglio se questa suddivisione, nei termini in cui è
stata proposta, sia effettivamente necessaria, se sia "la conditio
sine qua non" per ottenere, come scrive il piano, "una gestione
compatibile alle dinamiche demografiche delle specie cacciabili
finalizzate ad un aumento della selvaggina", o se, invece, non vi
siano anche altre ragioni che hanno spinto in questa direzione, e
fra queste forse un certo egoismo di chi si trova in un'area oggi
privilegiata per densità faunistica.
Président
La parole au Conseiller Borre.
Borre (UV)
È già stato detto che questo piano è
l'attuazione della legge n. 64 e intende quindi perseguire
l'obiettivo di ottimizzare la risorsa della fauna selvatica
presente sul territorio della regione. Ha detto bene il Consigliere
Cerise delle difficoltà che ha incontrato per arrivare ad oggi,
grazie all'Assessore Perrin, in quest'aula, all'approvazione.
E non ha fatto questo piano, come dice il Consigliere Lanièce,
la scelta principale di soddisfare i cacciatori; quella è una
scelta che sarà la conseguenza della scelta principale, che è
quella di cercare di tutelare la fauna selvatica e quindi
permettere ai cacciatori di mantenerla e di prelevarne il surplus.
È evidente che per ottenere quel risultato, la programmazione e la
pianificazione passano attraverso una gestione venatoria più legata
al territorio attraverso un prelievo mirato a ottenere una densità
e una distribuzione della fauna a livelli ottimali.
Il piano, per arrivare a definire i momenti di cui ho parlato,
ha visto un lavoro fatto di analisi dettagliate sulla situazione
delle varie specie animali e delle misure per migliorarne la
gestione. Queste analisi hanno fornito un'indispensabile e preziosa
raccolta di dati, forniscono un punto di partenza certo per azioni
nel futuro, inoltre per raggiungere l'obiettivo di ottimizzare la
risorsa faunistica non vanno sottaciuti due elementi ben precisati
dal piano: il censimento e il monitoraggio.
L'attuazione infatti dell'obiettivo di ordinamento e
ricostituzione di ecosistemi il più possibile completi e stabili,
di cui la fauna costituisce parte integrante, passa attraverso la
gestione programmata della fauna stessa. Questa azione si sviluppa
attraverso la conoscenza della consistenza delle popolazioni dei
selvatici sul territorio.
Altro momento è la formulazione di precisi piani di prelievo
sulla base degli incrementi delle popolazioni faunistiche
selvatiche, e l'altra cosa importante è la loro puntuale
realizzazione. Questi due momenti devono però trovare
parallelamente puntuali azioni di miglioramento ambientale.
Da questo piano traspare anche evidente il coinvolgimento dei
cacciatori attraverso l'esecuzione dei piani di tiro e la
collaborazione in attività gestionali, coinvolgimento in azioni
atte al raggiungimento degli obiettivi fissati dal piano, cioè
l'intendimento di ottimizzare la risorsa faunistica.
Nel piano il concetto fondamentale che emerge per ottenere il
risultato che si è prefisso è il legame fra cacciatore e
territorio. Questo legame avviene attraverso l'istituzione dei
comprensori alpini, già previsti dalla legge n. 64/94. Questa
impostazione non deve e non può essere vista come una mera
limitazione della libertà del singolo cacciatore, anche se è stata
bellissima la panoramica storica e sentimentale del Consigliere
Nicco, del cacciatore e della sua marmotta.
Ma vuol essere un progetto per portare a una buona conoscenza
del territorio e quindi alla fauna presente su quel territorio;
vuol essere un progetto per uno stretto rapporto con il mondo
agricolo interessato dalla fauna e dall'attività di caccia; vuol
essere un progetto per un momento di conoscenza degli abitanti
delle località e dei turisti frequentanti quelle stesse località,
interessati anch'essi al patrimonio faunistico di quel posto, ma
soprattutto un patrimonio faunistico di tutti.
Potrà questo legame territorio, cacciatori e agricoltori
permettere di affrontare e forse risolvere in sede locale e quindi
più vicini al problema varie problematiche legate alla fauna: danni
dei cinghiali, dei cervi, eccetera.
Il concetto di legame con il territorio non è peraltro una
novità nella tradizione venatoria valdostana. Prima dell'evento
massiccio dei mezzi di trasporto privati il cacciatore effettuava
la propria attività di caccia nella vallata in cui risiedeva. Il
cacciatore conosceva il proprio territorio, la fauna selvatica in
esso presente, gli abitanti del posto e adottava, se del caso,
tutte le misure necessarie per proteggere la fauna stessa e trovare
una buona convivenza con la gente del posto.
Non va scordato, anzi è forse utile ricordare che i cacciatori
valdostani attraverso l'istituzione delle oasi di protezione della
fauna selvatica hanno avuto la sensibilità di proteggere e
salvaguardare il patrimonio faunistico valdostano.
Ora i due punti di maggiore contrasto sul piano si basano
essenzialmente sul numero dei comprensori alpini e sulla
limitazione della prima settimana di caccia nel periodo in cui il
cacciatore deve esercitare l'attività venatoria nel comparto alpino
di appartenenza.
Ricordiamoci che lo stesso piano all'articolo 1 dice che la
validità è quinquennale, ma è eventualmente aggiornabile nel corso
della sua validità e quindi potrebbe esserci una verifica dopo un
periodo di applicazione. Il concetto fondamentale è quello di
arrivare ad una densità e ad una distribuzione della fauna a valori
ottimali compatibili con l'ambiente.
Per ottenere questo scopo che è imprenscindibile essere compito
primario dell'Amministrazione, vi possono essere strade
diverse.
L'Amministrazione regionale, quindi la commissione che ha dato
il parere a questo piano, la Giunta, l'Assessore all'agricoltura,
hanno scelto la strada indicata dal piano, una strada che deve
essere in collaborazione fra cacciatori, uffici preposti alla
fauna, agenti forestali, agricoltori e tutti coloro che hanno a
cuore questa importante risorsa, una strada che vuole intraprendere
questo cammino per un cambiamento culturale in maniera
graduale.
Questa strada non è nuova, ma deve essere percorsa in modo nuovo
con una cultura del prelievo diverso, con un approccio al
territorio e alla fauna selvatica con sentimenti di rispetto, di
mantenimento e là ove è possibile anche di crescita, con un
approccio agli abitanti e agli agricoltori con sentimento di
amicizia e di collaborazione.
Ho detto che la strada non è nuova, ma il tragitto deve essere
fatto in modo nuovo. Forse non vi è niente di nuovo anche in
questo, è vero, perché percorrendo la storia venatoria della nostra
regione, quei modi di approccio erano già e sono già nostra
tradizione.
Credo di poter dire, e prima di me lo ha già detto qualcun
altro, che il grosso dibattito sui comparti alpini, sulla mobilità,
sia un falso problema. Rimane a mio parere un convincimento di
essere espropriati dalla libertà di movimento per gli uni, un
provvedimento debole e senza soluzioni per quelli che vogliono gli
otto comparti con la sola mobilità interna degli stessi. Diverse
visioni che vedranno la soluzione apportando modifiche che si
renderanno necessarie, se del caso, durante il percorso di questa
strada, cioè l'attuazione del piano. Solo la convinzione che
lavorando insieme e lavorando su aspetti concreti si potranno avere
risultati positivi, risultati che sono gli obiettivi del piano, può
essere la strada giusta.
Ha citato prima un articolo de "La Stampa" il Consigliere Nicco
e mi sembra ingiusto liquidare questo piano con quella frase che
dice:
"Questo piano faunistico con tutti i suoi compromessi pare
maggiormente indirizzato verso la conservazione del consenso
politico, piuttosto che verso quello della fauna selvatica"
,
concetto che mi sembra ripreso dal Consigliere Lanièce. Mi sembra
ingiusto perché il consenso è diviso sui due fronti in parti quasi
uguali: no ai comparti e alla mobilità, sì ai comparti - più di tre
senz'altro - e alla mobilità interna.
Quindi quale consenso politico l'Assessore, la Giunta o i
Consiglieri di maggioranza vanno a cercare? Anzi, questa è una
scelta coraggiosa che ricerca invece un avvicinamento a questo
nuovo modo di vedere culturale con un piano graduale, un piano che
porti all'obiettivo che è quello di tutti, ovvero prelievo
programmato, legame cacciatore-territorio.
Ritengo però di poter dire che il piano vada ben al di là del
solo tema gestione venatoria, ponendo l'attenzione anche al
contenuto dell'intero studio. Riusciamo così a valutare meglio la
validità dei progetti e delle indicazioni dello stesso.
L'analisi fatta dal Consigliere Cerise ha ben evidenziato il
valore di questo contenuto; lo stesso Consigliere Curtaz ha detto
che il piano ha un buon contenuto, anche se chiaramente poi dà una
sua lettura ad alcune parti di esso. Cosa che invece non ho sentito
dal Consigliere Lanièce, il quale mi sembra che non abbia letto
l'intero piano, ma abbia letto solo la parte dei comprensori, cioè
solo la parte che può richiamare adesso un momento di consenso da
parte dei cacciatori. Invece bisognerebbe avere la capacità di
analizzarlo a fondo e leggerlo meglio?
(interruzione del Consigliere Lanièce, fuori
microfono)
? non ti avevo sentito, mi era sfuggito quel particolare, ero
solo riuscito a capire tutto il resto. Voglio concludere
sottolineando un problema che è attuale ed è un po' disseminato in
gran parte della Valle ed è il discorso del cinghiale; non voglio
rubare niente al Consigliere Viérin, abbia pazienza!
La parte propositiva del piano prevede come intervenire per
quanto riguarda il cinghiale, credo debba però essere fatto un
ulteriore sforzo che ha veramente non di tecnico, ma di culturale,
e cioè abbattere quei confini legati ad uno scarso rapporto fra
cacciatori e guardie forestali, abbattere quella diffidenza fra
agricoltori, cacciatori e guardie forestali. E questo, a onor del
vero, l'ho sentito citare anche dal Consigliere Lanièce.
Creando squadre operative di cacciatori per il tiro, agricoltori
per le segnalazioni, e forestali per il coordinamento, si potranno
ottenere senz'altro risultati migliori e forse la strada indicata
anche dal Consigliere Cerise che conosce meglio la materia, è la
soluzione ancora migliore di quella che ho prospettato io.
Sarebbe inoltre importante includere il cinghiale - ma mi sembra
che fosse già in uno degli emendamenti richiesti - e il capriolo
nelle specie cacciabili in quelle oasi di protezione più densamente
popolate, che vengono trasformate a caccia specifica.
Président
La parole au Conseiller Martin.
Martin (FA)
Alcuni mesi or sono, in occasione del
dibattito sul bilancio di previsione della Regione per l'anno 2000
ebbi a sostenere che quello di quest'anno sarebbe stato ricordato
per molti Valdostani come l'anno della caccia, nel senso che
l'elaborazione del Piano regionale faunistico venatorio, di cui già
allora cominciavano a circolare alcune bozze, avrebbe attirato
l'attenzione e alimentato il dibattito fra tutti coloro che, per un
verso o per l'altro, a questo problema dedicano passione, tempo,
denaro, interesse.
Prevedevo fin da allora, - e non era certamente difficile -
conoscendo anche solo un po' questo mondo così variegato, che
sarebbe stato praticamente impossibile trovare un consenso unanime
su questo tema, pertanto confidavo nel buon senso montanaro
dell'Assessore Perrin, già peraltro collaudato in occasione di
argomenti di non facile soluzione, nel proporre una soluzione che
consentisse comunque di fare un primo passo che tenesse conto delle
giuste osservazioni di ognuno. Osservazioni che, per quanto sembri
paradossale, se valutate non in un'ottica generale, ma parziale e
solamente tenendo conto dell'obiettivo di chi le formula, sono
tutte giuste; al legislatore, al Consiglio regionale poi, a mio
avviso, il compito di ampliare la visuale e di tutelare gli
interessi della collettività oltre che di quelli particolari.
Ecco quindi all'Assessore Perrin il compito di proporre in
definitiva una soluzione, che potesse soprattutto essere
eventualmente corretta in caso di difficile applicabilità.
Vedete, nessuna legge deve avere la presunzione di essere
perfetta; in un settore come questo poi è del tutto naturale che ci
possa essere la necessità, dopo un primo periodo di applicazione,
di rimettere mano all'articolato o di inserire o di modificare
alcuni concetti.
Dopo aver ascoltato con grande attenzione le audizioni di tutte
le parti interessate: mondo venatorio, agricolo, naturalistico,
tecnici dell'Assessorato, e così via, mi sento di fare due
considerazioni che, a mio avviso, sono essenziali per un approccio
corretto e approfondito del piano stesso.
La prima considerazione sta nel fatto che per un periodo
piuttosto lungo, ricordo che la prima bozza del piano è stata
esaminata dal Comitato caccia nel settembre del 1999, ebbene da
allora si sono tenuti dibattiti e incontri, sono state visionate
proposte, sono state formulate controproposte, e così via. Tutte le
circoscrizioni venatorie e le loro sezioni comunali, tutte le
associazioni venatorie sono state interessate al problema in un
clima sereno e costruttivo.
Questo modo di procedere testimonia la serietà e la civiltà del
mondo venatorio nel trattare un argomento di fondamentale
importanza. È anche per questo motivo che penso si arriverà ad una
conclusione che certamente non soddisferà tutti quanti, ma che non
sarà così traumatica come invece è accaduto per altri fatti. E sarà
anche per questo motivo che si proseguirà dopo l'approvazione di
questo piano, per far sì che si proceda nei tempi giusti a un suo
eventuale aggiornamento in quelle parti che dovessero dimostrarsi
non in linea con gli interessi generali della fauna e della caccia
valdostana.
La seconda considerazione mi viene spontanea dopo aver letto i
documenti presentati ed ascoltato le tesi avanzate dai
rappresentanti del mondo venatorio, e pur prendendo atto delle
differenze emerse sia tra le varie associazioni che fra le varie
circoscrizioni della Valle sul problema dei comprensori alpini, mi
pare di poter affermare che il mondo venatorio ha compiuto sul tema
della fauna e della caccia quel salto culturale assolutamente
indispensabile in una società come l'attuale, che toglie il
selvatico dal patrimonio esclusivo del cacciatore e lo pone a
disposizione della collettività.
Mi pare di poter dire che questa importante evoluzione, frutto
evidentemente di cambiamento dei tempi, di confronto culturale, di
crescita individuale verso il territorio e l'ambiente, di richiamo
naturalistico sempre più pressante, permetterà al cacciatore di
essere uno degli artefici principali di una corretta gestione della
fauna, preservando, da un lato, l'estinzione di alcune specie e
gestendo, dall'altro, l'abbondanza di altre specie, ottenendo così
un miglioramento della razza e probabilmente un aumento di
abbattimenti futuri.
Ho voluto evidenziare questi due aspetti perché è partendo da
essi, ossia dalla serietà del dibattito e dal diverso modo di
interpretare la caccia, che si può giungere ad accettare questo
piano come inizio di una nuova fase faunistico-venatoria, che è
lungi dall'essere perfetta, ma comunque ha il grande merito di
iniziare a fare qualcosa.
Un qualcosa che, come hanno sostenuto molti addetti del mondo
venatorio, non poteva più essere rimandato.
Un piano, badate bene, che tutti quanti abbiamo bollato come il
"piano caccia", ma che dedica alla caccia in senso stretto meno del
10 percento del suo contenuto e tratta invece con considerazioni,
con rilevamenti, con censimenti, con tabelle, i vari aspetti legati
alla fauna valdostana, alle oasi di protezione, agli aspetti
geomorfologici del territorio, agli aspetti vegetazionali, e così
via. È un lavoro sotto questo aspetto completo, che mi pare abbia
trovato consensi sotto l'aspetto metodologico da parte di tutti gli
interessati.
Qualcuno ha definito questo piano un compromesso politico. Io
ritengo che non si tratti di un compromesso politico, ma di una
utile mediazione fra tesi diverse che sono tra l'altro da applicare
e da verificare.
Mi rendo conto che la differenza fra compromesso e mediazione è
molto sottile, ma poiché le diverse tesi elaborate dal mondo
venatorio hanno interessato trasversalmente tutte le forze
politiche, non vi è stato un compromesso fra una forza politica e
l'altra per una tesi piuttosto che per un'altra, bensì la
consapevolezza che era indispensabile non provocare, come hanno
giustamente sostenuto anche talune associazioni, dei traumi, delle
rotture troppo profonde, e agire viceversa per uscire da una
situazione di stallo e per iniziare a mettere in pratica quello che
una legge regionale prevede fin dal 1994.
In questo senso, già il calendario venatorio di quest'anno
prevede alcune interessanti novità che potranno tornare utili per
l'applicazione del piano che stiamo discutendo.
Alcuni rappresentanti delle associazioni venatorie durante le
audizioni in commissione consiliare ci hanno poi ricordato i grandi
passi in avanti compiuti nel settore della caccia dal dopoguerra ad
oggi, quando il patrimonio faunistico, e si capisce benissimo anche
il perché, era molto più limitato rispetto all'attuale.
Ci hanno ricordato che quello che quest'oggi si sta cercando di
fare in quest'aula, in altre parti d'Italia è stato fatto da
parecchio tempo con risultati ritenuti molto soddisfacenti.
Ebbene, se pensiamo che sia utile, da un lato, proporre quello
che altrove ha già procurato buoni risultati e, dall'altro,
proseguire nella strada intrapresa fin dopo la guerra, con
l'apporto di quelle migliorie tecnico-scientifiche e quei concetti
che oggi non si possono più ignorare, è arrivato forse il momento
di giudicare positivamente l'ottimo lavoro svolto nella
presentazione del piano faunistico, tralasciare quei particolari
come ad esempio la mobilità che, dati alla mano, si sono dimostrati
dei falsi problemi, ed occuparsi seriamente del vero motivo del
contendere, ossia il numero e la geografia dei comprensori
alpini.
Ma per fare questo, non si può continuare a discutere in eterno
senza trovare una soluzione. Bisogna agire, bisogna partire con una
proposta, verificare per due o tre anni la sua bontà, e quindi
sulla base dei risultati ottenuti rivedere o meno il piano.
Personalmente ritengo che i comprensori debbano essere
individuati su base biocenotica piuttosto che geografica, e in
questo senso sono d'accordo con il Consigliere Nicco, quando dice
che forse formulati sulla base della comunità montana, i
comprensori, non abbiano molto senso.
Ma anche questa osservazione ritengo sia giusto rivederla dopo
un periodo di sperimentazione insieme al numero dei comprensori
alpini.
Pertanto il nostro gruppo, nel dare un giudizio positivo
all'elaborazione del Piano faunistico venatorio, ritiene come
riportato nella relazione di accompagnamento al piano stesso, utile
in prima applicazione, far riferimento a 3 comprensori alpini e
ritiene indispensabile vincolare tale scelta a un massimo di 3
anni, in modo da poter ridiscutere il problema dopo un giusto
periodo di applicazione, e quindi prendere le decisioni che
scaturiranno dai confronti che si terranno per valutare i risultati
ottenuti in questi 3 anni.
Président
La parole au Vice-président Viérin Marco.
Viérin M. (Aut)
Tutti sapevamo che si doveva mettere mano
a questo settore, ma occorre anche essere chiari e riconoscere al
mondo venatorio valdostano il merito di aver dimostrato di
prendersi cura del patrimonio faunistico valdostano, seppure
insieme ad altre categorie. Non voglio con queste parole prendere
la difesa del mondo venatorio, però voglio ricordare alcuni dati.
Oggi abbiamo 35 oasi, 4 riserve, 2 parchi, abbiamo tantissimi capi,
abbiamo circa 12.000 stambecchi e 12.000 camosci, circa 3.000 fra
cervi e caprioli, quindi il nostro patrimonio è grande, ed è per
quello che è indispensabile che si metta mano in maniera nuova alla
gestione venatoria in Valle d'Aosta.
Entrando nel merito del piano, questo piano è frutto per gran
parte della legge n. 64/94, come qualcun altro prima ricordava, che
noi come Autonomisti non abbiamo votato, e oggi più che mai siamo
molto contenti di non averla votata, perché avevamo presentato
metodologie diverse di gestione, un decentramento vero che
coinvolgesse maggiormente sia i cacciatori, che gli agricoltori,
che le altre categorie interessate, e quindi una gestione venatoria
più decentrata. Fino ad oggi la legge n. 64/94 si è dimostrata una
legge che dipende di più dagli uffici regionali rispetto al
volontariato e rispetto alle categorie interessate.
Quindi anche questo Piano regionale faunistico purtroppo non può
che proseguire per quella strada, non vediamo nello stesso un
chiaro decentramento, e come è stato allora per l'adozione della
legge n. 64, con cui si è eliminato il Comitato caccia
sostituendolo con il Comitato regionale per la gestione venatoria,
svuotato di molte competenze rispetto a prima, oggi si propongono i
comitati di gestione dei comprensori alpini, che avranno solo
competenze meramente amministrative e di volontariato a supporto
del Corpo forestale e dell'Amministrazione regionale. Al riguardo
sarò più preciso, quando andremo ad analizzare le pagine inerenti a
questo tema.
Passando ad analizzare il piano in concreto, è chiaro che non
possiamo andarlo a vedere pagina per pagina, quindi ci siamo
permessi, come gruppo, di prendere alcuni spunti che sono più
importanti per il futuro della gestione venatoria in Valle.
Delle prime 80 pagine si condivide quasi tutto, perché è una
fotografia dell'attuale situazione. Parlando invece degli ungulati
la prima domanda che farei all'Assessore riguarda un argomento sul
quale sono già intervenuti altri colleghi, cioè l'ampliamento delle
specie per le quali è possibile fare il prelievo. Parlo dello
stambecco come ungulato e inserisco qui anche la marmotta, per
evitare di fare poi due discorsi identici.
Nel piano si dice, giustamente, a pagina 114 e anche prima,
parlando dello stambecco, che è ad oggi tecnicamente e
biologicamente accettabile l'impostazione di forme di prelievo
selettivo, commisurato alla densità e agli incrementi. E poiché
questo è un aspetto innovativo, mi aspettavo che l'Assessore ci
dicesse qualcosa in più - spero che lo farà almeno in fase di
replica - perché rispetto a quanto ha riferito il Consigliere
Cerise a proposito del Trentino, dove si fa già questo prelievo da
tempo, vorrei ricordare che è vero che ci sono delle normative
diverse, che il Trentino ha avuto fortuna, ma che noi non possiamo
solo sperare nella fortuna, perché ci sono anche sistemi che
possono permettere un prelievo di un certo tipo con forme adeguate
che rispettino la normativa in essere.
Infatti basterebbe impostare i prelievi come controllo della
fauna, per evitare patologie che possono subentrare e già
verificatesi in varie riserve, e quindi farlo con decreto, cosa che
si può fare tranquillamente, secondo noi.
Quindi non vedo perché si dica da una parte che si può
tecnicamente fare questo prelievo e poi aggiungere che si deve
cambiare le norme in essere, cambiare le norme di attuazione, e
così via; la battaglia sulle norme di attuazione la dobbiamo fare,
già in anni passati avevamo chiesto di aprire questo contenzioso
con lo Stato, ma la Giunta non lo ha mai voluto fare.
Dicevamo anche in passato, lo ribadiamo oggi, che ci sono altri
metodi, ad esempio l'emanazione di decreti; è chiaro che bisogna
avere il coraggio di farlo, qualcun altro lo ha avuto!
Oggi ci sono colonie di stambecchi che superano le 400 unità e
l'Assessore sa bene che quando superiamo questo numero, è
indispensabile fare un prelievo a salvaguardia degli altri capi.
Quindi abbiamo una situazione che ci obbliga a procedere e a
cercare una strada per arrivare a un prelievo controllato, ben
determinato, tutto quello che vogliamo, ma bisogna non solo dirlo a
parole, bisogna anche attuarlo nei fatti. Mi sembra che oggi con il
piano faunistico si apra una porta, ma poi subito si chiuda la
finestra.
Passando poi ai Lagomorfi, io li analizzerei insieme ai
Galliformi alpini dicendo solo una cosa, e cioè ci siamo stupiti
del poco spazio dato dal piano a queste due specie. Nel piano se ne
parla molto genericamente, non si specifica più di tanto e la cosa
che ci ha sconcertato è che ci si sia basati esclusivamente sui
prelievi degli anni precedenti. È una cosa vergognosa per il primo
piano faunistico della Valle basarsi solo sui capi prelevati negli
anni precedenti, e questo ci ha veramente stupito.
Ma lo stupore è ancora più grande dopo essere venuti a
conoscenza che l'Assessorato all'agricoltura, proprio per fare una
ricerca su queste due specie, ha dato degli incarichi a suon di
milioni e non mi pare che abbiamo avuto dei risultati dalle
relazioni di questi esperti ai quali abbiamo chiesto di definire
una certa situazione. Ribadisco che su queste due specie la cosa ci
sconcerta dal punto di vista del sistema con cui le si sono
analizzate. Non vorremmo che questo sistema di analisi preluda a
quello che avverrà in futuro, e cioè che nei prossimi anni si
voglia eliminare il prelievo in merito ai Galliformi e ai
Lagomorfi. Chiedo pertanto all'Assessore di dirci qualcosa di più
nel merito.
Tornando agli ungulati, voglio rassicurare il collega Borre che
del problema "cinghiali" ne avrei parlato anche senza il suo
sollecito, anche perché a volte ci si deve prendere alcune
soddisfazioni. A volte sono brutte soddisfazioni, sarebbe stato
meglio non prendersele, però è la dimostrazione che anche qualcuno
della minoranza esamina argomenti in maniera corretta e poi il
tempo gli dà ragione ed in questo caso purtroppo avevamo
ragione!
Mi fa piacere che, finalmente, anche il collega Cerise abbia nel
suo intervento fatto capire che sicuramente quanto prevede il piano
come prelievo per il cinghiale non è sufficiente; io però partirei
proprio da come il piano tratta il problema dei cinghiali. Il piano
parla della stima della presenza, e qui c'è una cosa veramente
anacronistica, nel senso che noi abbiamo una stima di presenza nel
1998 di 298 capi, e gli abbattimenti nel 1998 sono stati 356: come
è possibile aver fatto una stima che risulta inferiore agli
abbattimenti eseguiti? Vuol dire che anche qui, come è stato per i
Galliformi e per i Lagomorfi, si sia fatta una stima con i piedi,
oppure si è voluto nascondere i dati di cui si era in possesso,
quando noi come Autonomisti abbiamo portato in Consiglio varie
iniziative per segnalare che il problema dei cinghiali stava
diventando un problema serio.
Si è voluto cioè diminuire il numero di presenze per affermare
che il problema non c'era, che i cinghiali erano pochi; però poi,
dati alla mano, ci risulta che ne abbiamo abbattuti quasi il doppio
di quelli che avevamo previsto esserci sul territorio.
Passando a pagina 96, consistenza e densità, riproduzione e
incremento utile annuo, la cosa che ci spaventa è che anche per il
prossimo futuro si voglia continuare con lo stesso metodo, o meglio
con lo stesso metro di misura, perché sia nella riproduzione e
incremento utile annuo, sia nella consistenza e densità, si
scrivono tre righe e si inizia così:
"Non è possibile formulare
alcuna ipotesi"
, cioè su questo problema non siamo in grado,
presentando un piano, di formulare alcuna ipotesi. Uno può
formulare un'ipotesi che poi sarà sbagliata al 30 percento o al 40
percento o al 50 percento, ma purtroppo mi sembra che ci si voglia
nascondere dietro un velo.
Vengo all'impatto ambientale, e parliamo del 1993; il piano
finalmente dice una cosa che non si poteva nascondere, e cioè che
sono stati in continua crescita, presenti in 10 comuni nel 1993 si
è arrivati oggi a 50-60 comuni.
Apro una parentesi per dire che, e sicuramente l'Assessore ne è
a conoscenza, quando si sostiene che i danni sono annuali per la
cotica erborea, bisogna anche precisare che non è ipotizzabile per
gli alpeggi, dove i danni alla cotica durano da due a tre anni,
perché nell'alpeggio la cotica non può riprendersi un anno.
Di questo, ripeto, l'Assessore è certamente a conoscenza; non
presenteremo un emendamento per questo, però l'Assessore deve
capire che se in un alpeggio abbiamo dei danni causati dai
cinghiali, per due o tre anni se non quattro quei pascoli sono
inutilizzabili e alla fine, se il danno sarà riconosciuto solo per
un anno, tanti agricoltori non faranno neanche più la domanda di
rimborso, perché spenderebbero di più nell'istruire la pratica e
nel seguirla, di quello che riceverebbero come rimborso.
Veniamo al futuro prelievo venatorio. Si parla di
"vocazionalità" e possiamo anche essere d'accordo; però a questo
riguardo il piano dice:
"La presenza del cinghiale sul
territorio della Valle d'Aosta è ritenuta incompatibile con la
salvaguardia degli ecosistemi agrari, l'obiettivo da effettuarsi
all'interno del territorio regionale è il massimo contenimento
numerico delle specie. Esiste incompatibilità fra la presenza del
cinghiale e la limitata disponibilità del terreno agrario, nonché
fra il cinghiale e la presenza dei selvatici più tipici
dell'ambiente alpino".
Questa concezione la condividiamo interamente, però a queste
enunciazioni non troviamo una giusta azione nelle misure venatorie
di prelievo come anche nelle misure difensive.
Dico questo perché quando si parla di abbattimenti che potranno
avvenire, non vedo novità, e lo ha detto anche il collega Cerise.
C'è una riproposizione burocratica, con il Corpo forestale che deve
coordinare, che deve decidere; riemerge di nuovo questo stile di
riconoscere l'esistenza del problema, ma alla fine atti concreti
per risolverlo, non ve ne sono. Posso capire che ci sia la
preoccupazione di avere persone non serie, di cui non ci si può
fidare, ma io preferirei che si desse più fiducia alle categorie
che vivono questo problema.
Sul discorso delle misure difensive, avrei preferito trovare sul
piano un concetto chiaro:
"in Valle d'Aosta non possono esistere
misure difensive"
. Voi lo avete messo solo fra le righe perché
quando ne abbiamo discusso in questo Consiglio negli ultimi quattro
o cinque anni, avete sempre detto che l'obiettivo era di arrivare a
una diminuzione della presenza del cinghiale ricorrendo alle misure
difensive. Il sottoscritto ha sempre sostenuto che non vi saremmo
riusciti ed è questa la realtà. Qui lo mettete solo fra le righe,
non è chiaro, perché si vuol tenere ancora in piedi una certa
possibilità per le misure di difesa elettrica.
Al riguardo, ho assistito a un convegno che avete organizzato a
Quart e vorrei far capire ai colleghi cosa significa la difesa
elettrica. Vuol dire fare, in Valle d'Aosta, delle recinzioni per
chilometri con dei fili in cui passa l'elettricità.
Vorrei capire cosa accadrebbe dal punto di vista dell'impatto
ambientale, visto che un cittadino deve chiedere l'autorizzazione
per l'impatto ambientale quando apre due finestre, oppure deve
chiedere l'autorizzazione alla forestale per togliere dieci alberi
dal suo fondo; allora cosa significa misure difensive, quando
mettiamo per chilometri dei fili elettrici, sia per l'impatto
ambientale, sia per le altre specie della fauna selvatica? E qui mi
rivolgo anche ai Verdi che hanno detto che le misure difensive ci
vogliono e che si possono fare.
Vorrei sapere cosa succederebbe quando le altre specie andranno
a sbattere contro a queste misure difensive! Voglio vedere cosa
succederebbe se tutti gli appezzamenti degli agricoltori fossero
recintati; voglio vedere che immagine avremmo della Valle d'Aosta e
voglio vedere le altre specie presenti in Valle dove passerebbero e
cosa gli accadrebbe. Dobbiamo essere chiari su questo! In Valle
d'Aosta, con la nostra situazione territoriale, non esistono misure
difensive, altrimenti andiamo a toccare altri aspetti che sono ben
più grandi.
Do atto all'Assessore che nel piano si sono già messe fra le
virgole queste cose, si è cominciato a fare una retromarcia su
questo, ma io avrei gradito più chiarezza, altrimenti tutte le
volte parliamo di queste cose che non hanno nessun senso!
Sui comprensori, e qui noi iniziamo a presentare alcuni
emendamenti, da pagina 189 l'inquadramento regionale dei
comprensori; non si può prevedere al punto 5.1. di pagina 189 che
sono escluse le aree protette dai comprensori alpini, perché la
legge n. 157/92, articolo 10, comma 1, dice che tutto il territorio
agro-silvo-pastorale nazionale è soggetto a pianificazione
faunistica venatoria e quindi al discorso di essere inserito nei
comprensori alpini.
Dopo di che, all'interno del comprensorio alpino, è chiaro che
il Comitato di gestione insieme alle strutture regionali definirà
che nelle aree protette si potranno fare dei prelievi solo in
maniera regolarizzata, con tutte le norme necessarie. Però non le
si possono estrapolare dai comprensori alpini, altrimenti avremmo i
comprensori alpini, avremmo i parchi, avremmo le oasi, avremmo le
riserve private e avremmo ancora zone con divieto di caccia per
rimboschimento o altre cose. Noi riteniamo che tutto il territorio
agro-silvo-pastorale deve essere inserito nei comprensori alpini,
quindi noi presenteremo un emendamento per togliere
"escluse le
aree protette",
non cambia tanto la sostanza, però cambia il
significato giuridico.
Dimensioni: qui si parla di 10-15mila ettari, vedi le riserve
comunali della Provincia di Bolzano, quelle di diritto del
Friuli-Venezia Giulia, e così via. Volevo solo chiarire al collega
Curtaz, che è vero che lì sono più piccole, però quelle riserve
sono definite in maniera completamente diversa; lì sì che sono
gestite in maniera decentrata e autonoma! E questo perché la
provincia ha un altro ruolo, non entra nella gestione, parliamoci
chiaro: è tutta un'altra cosa! Dobbiamo essere chiari, non possiamo
dire che le cose che facciamo in Valle sono le più belle e le più
giuste.
Ma qui ogni tanto si dovrebbe avere più coraggio e copiare le
esperienze di altri che hanno dimostrato di essere valide, avere
più coraggio nel fare anche delle battaglie contro le competenze
statali, o meglio sulle nostre competenze che lo Stato invece si
arroga il diritto di dire che sono ancora sue.
L'omogeneità: su questo discorso riteniamo che sul fatto
dimensionale e geografico non si possa dire che la soluzione
migliore sia la comunità montana, perché questa risponde più a una
suddivisione amministrativa, e anche da questo punto di vista ci
crea già attualmente dei problemi.
Come diceva Nicco, a volte abbiamo le comunità montane che
all'interno hanno delle situazioni che di omogeneità non hanno
proprio niente. Abbiamo messo finalmente mano due anni fa al
discorso di Aosta, città che abbiamo estrapolato dalla comunità
Monte Emilius. Riteniamo che la cosa migliore sia di rivedere su
base biocenotica il discorso della ricomposizione, perché ad
esempio se si procede per comunità montana, cosa accadrebbe nel
Comprensorio del Mont Fallère dove abbiamo tre comunità montane che
vanno a confluire sulla zona del Mont Fallère; vorrei sapere cosa
succede!
Quindi noi preferiremmo, che per la costituzione dei
comprensori, non si segua solo il concetto di comunità montana, ma
che si ragioni in senso più territoriale e non in senso meramente
amministrativo.
A pagina 201 rileviamo che la proposta è che i comprensori siano
tre, su questo numero non siamo d'accordo perché non è né carne né
pesce, come si suol dire; sono convinto che in questi tre anni noi
avremo ancora maggiori difficoltà, perché chi è per il comprensorio
unico avrà alcune rimostranze da fare, chi è per gli otto
comprensori ne avrà di altre, quindi avremo sempre questa palla che
ballerà di qua e di là e avremo dei grossi problemi di
gestione.
Assessore, lei vedrà che a livello regionale avrà dei grossi
problemi di gestione proprio per questo fatto, e la cosa che non ci
piace è che si giochi sulla scelta se fare tre comprensori oppure
lasciarne uno solo, cioè il fatto di prevedere che i comprensori
esistano per una settimana nel calendario venatorio. Questa è una
presa in giro nei confronti dei cacciatori perché sappiamo che in
8-10 giorni il tetto degli ungulati – camosci, e via
dicendo - viene quasi raggiunto, e quindi è disdicevole affermare
che questa è la mediazione per dare tranquillità a tutti.
Avremmo gradito che vi fosse stata una posizione molto più
chiara anche perché sta nelle cose, ed è per questo che proporremo
un emendamento per stralciare questa proposta.
A pagina 202 e 203 si parla di "comitati di gestione", e questa
è un'altra cosa che non condividiamo, perché sui comitati di
gestione non vediamo ancora prendere luce il fatto di assegnare
vere competenze in maniera decentrata. I comitati di gestione sono
ingessati e i compiti che vengono loro assegnati sono meri compiti
di volontariato e di lavoro diretto. Quando scriviamo che i
comitati di gestione possono dare un incarico di consulenza,
parliamoci chiaro, Assessore, queste sono cose che purtroppo
dipenderanno sempre dall'Assessorato regionale e dal Corpo
forestale!
Noi presenteremo un emendamento al punto 6.3 di pagina 202 sulla
composizione dei comitati di gestione, proprio per dire che nello
sviluppo e nella reale composizione di tali comitati perché non è
giusto che all'Amministrazione regionale non basti avere il
controllo, avere la supervisione, e imporre le linee guida, ma
vuole essere anche dentro i comitati.
E questo voler essere dentro non è conforme all'articolo 14,
comma 2 della legge n. 157, che è molto chiaro, perché dice che il
60 percento dei comitati deve essere riservato alle categorie, il
20 percento agli ambientalisti, e via dicendo.
In questo piano vengono inseriti, oltre ai tre rappresentanti
dei cacciatori, tre rappresentanti del mondo agricolo, due
rappresentanti delle associazioni e due rappresentanti degli enti
locali, anche un rappresentante della Regione, che nasce così per
caso, seminato da chi non si sa!
Questo rappresentante è in contrasto con la legge n. 157, non
può esistere, ed è la prova di quello che ho detto prima: voler
essere presenti a tutti i costi per sapere tutto di tutto e fare di
tutto. Quindi noi presenteremo un emendamento in modo che venga
abrogata la parte che prevede un rappresentante della struttura
regionale competente in materia di fauna selvatica, proprio perché
non è previsto dalla normativa.
Condivido invece quello che viene detto nel piano sul lupo e la
lince, ovvero che l'Amministrazione si riserva di adottare misure
atte a favorire la loro scarsa presenza.
Di questo siamo contenti perché abbiamo detto in passato che non
volevamo che questi problemi diventassero problemi similari a
quelli dell'arrivo e dell'attuale presenza del cinghiale, perché
abbiamo una situazione territoriale di un certo tipo, abbiamo una
storia e quando c'erano queste specie sappiamo cosa è successo in
Valle d'Aosta per cui siamo contrari a questo ritorno di presenza
sul territorio valdostano.
Una cosa invece che non abbiamo visto affrontata in maniera
precisa e sulla quale abbiamo presentato una mozione, che è stata
votata in passato da tutti i consiglieri presenti ad eccezione del
gruppo dei Verdi o dell'Ulivo, riguarda le oasi.
Nella nostra mozione, che porta la data del 23 settembre 1998,
la Giunta si impegnava ad attivare in tempi brevi l'esame del piano
faunistico, e questo è avvenuto, anche in funzione di una
rideterminazione della gestione delle oasi.
Questo piano non rispetta completamente tale mozione approvata,
nel senso che fino ad oggi è mancata una gestione attenta delle
oasi regionali, creando una situazione che vede la comunità
valdostana costretta a volte a sostenere costi diretti e indiretti
per far fronte ad eventi generati da un'esasperazione
ambientalista, come è avvenuto per tutte le epidemie che si sono
verificate in varie oasi, con tutti i costi che abbiamo sostenuto
per farvi fronte.
Infatti in Valle abbiamo creato ben più di 30 oasi e molte hanno
ormai una durata superiore ai 25-30 anni, quando scientificamente è
provato e condiviso anche dagli ambientalisti che le oasi non
devono superare i 10-12 anni, altrimenti determinano situazioni
completamente opposte a quelle volute, indebolendo le razze per
debilitazione e consanguineità, e forte aumento dell'avvento di
malattie ed epidemie. Questi sono casi che si sono verificati
proprio nelle oasi valdostane.
Noi avremmo voluto che nel piano fosse inserito tutto quello che
avevamo chiesto allora, perché è vero che c'è qualcosa, ma noi
avremmo voluto di più. Avremmo voluto uscire definitivamente da
questa situazione perché oggi rischiamo sempre più di dover
sostenere dei costi per fronteggiare l'emergenza, quando in tante
regioni europee ed italiane si è provveduto da tempo ad aprire le
oasi al prelevamento venatorio, sia locale che per fini turistici,
e che con i denari introitati si pagano le spese.
In questo modo la vita nell'oasi si autoalimenta, senza spese
quindi per i contribuenti valdostani e con un giusto equilibrio
della fauna all'interno delle oasi stesse. È chiaro che non si
vuole fare solo un discorso di prelievo, noi siamo sempre per un
prelievo giusto e corretto che mantenga in piedi la catena
alimentare, ottenendo il normale risultato di concedere alla
propria comunità di utilizzare risorse della natura anziché vederle
andare in fumo e spendervi anche dei soldi. D'altronde c'è ancora
qualcuno che pensa di voler mantenere la fauna cancellando
completamente il concetto della catena alimentare, eliminando dalla
stessa l'uomo che da sempre insieme ai predatori ha determinato
l'equilibrio della natura. Vorrei sapere, se togliendo l'uomo, come
può stare in piedi la catena alimentare, purtroppo è quello che sta
succedendo nelle nostre oasi.
In conclusione, aspetterò dal Governo Regionale alcune risposte
perché su alcuni temi si dovrà fornire dei chiarimenti, sui quali
potremmo anche concordare, oppure riconfrontarci nell'ambito della
discussione; però vediamo questo piano come un qualcosa che si è
fatto perché si era obbligati a fare. Non si sono affrontati
completamente i problemi che sono sul tappeto, si lasciano tante
porte aperte a regolamenti successivi, dove però sarà ancora la
Regione a guidare tutto, dove sarà ancora il Corpo forestale, come
per i cinghiali, a determinare il tutto, per cui siamo fortemente
preoccupati. Ci riserviamo di intervenire dopo aver avuto
chiarimenti dall'Assessore.
Président
La parole à la Conseillère Squarzino
Secondina.
Squarzino (PVA-cU)
Il mio intervento è finalizzato
essenzialmente, come diceva il collega Curtaz, ad illustrare una
serie di emendamenti che intendiamo presentare e che prego di
distribuire, in modo che effettivamente, nel momento in cui vengono
presentati e vengono sottolineati, ci sia già la possibilità da
parte dei consiglieri di esaminarli.
Mi permetta l'Assessore Perrin una breve introduzione.
L'Assessore si è lamentato in commissione che l'attenzione dei
consiglieri fosse rivolta essenzialmente all'ultima parte del
piano, quella relativa ai comprensori. Credo che anche dalla
presentazione del piano emerga molto chiaramente perché questo è
avvenuto. Come gruppo, attraverso la voce di Curtaz, abbiamo
chiarito come condividiamo la prima parte di tipo scientifico e
metodologico, come riconosciamo che è un lavoro serio e
scientificamente fondato. Quindi su questa parte non abbiamo nulla
da dire. Non solo, condividiamo anche gli obiettivi di fondo che
questo piano persegue, sono gli stessi obiettivi di fondo che anche
gli ambientalisti perseguono.
La cosa interessante è far notare come la nuova legge nazionale
sia stata il punto di incontro fra le esigenze giuste dei
cacciatori, degli ambientalisti e degli agricoltori; ovvero,
riconoscendo che la fauna è un patrimonio di tutti, tutti si sono
messi insieme a valutare cos'è meglio per la fauna.
Quindi condividiamo il fatto che occorra riportare a livelli
ottimali la quantità e la qualità della fauna, livelli che in buona
parte della Valle sono attualmente inferiori a quelli che
l'ambiente può sostenere. Questo nel piano è detto chiaramente,
quindi c'è il riconoscimento che il nostro territorio può avere
ancora più fauna di quella che ha.
Condividiamo anche che la caccia deve prelevare l'usufrutto dal
capitale fauna, senza diminuirlo. Come condividiamo anche che alla
base di ogni decisione ci debbano essere continui censimenti della
fauna condotti in modo scientifico.
Quando poi si passa dalle affermazioni di principi e dalla
descrizione della realtà, agli atti concreti che dovrebbero
tradurre tali principi, abbiamo una serie di perplessità che adesso
presento nell'ordine in cui sono presentati gli emendamenti, per
comodità.
Una prima perplessità è proprio sul fatto che, come accennava
Curtaz, non viene chiarito il motivo per cui non si decide di
attuare subito i corridoi faunistici. Tutti sanno, lo abbiamo
sentito dire stamani a più riprese, che c'è una distribuzione poco
omogenea della fauna sul nostro territorio, che uno degli obiettivi
da raggiungere è proprio quello, si dice a pagina 49,
"di
ottenere una distribuzione spaziale più omogenea, proporzionale
alle elevate vocazionalità del territorio valdostano".
Rispetto
a questo obiettivo, la proposta che viene fatta è che "si auspica
di fare"; noi invece chiediamo che, fin da subito, si decida di
attuare i corridoi faunistici, incominciando eventualmente da
quelli che collegano aree impoverite con aree protette.
Fra l'altro questo va nella logica di quello che lo stesso
Istituto nazionale per la fauna selvatica ha indicato; in quel
parere autorevole, a cui altri colleghi hanno fatto riferimento
stamani, si dice
"che le popolazioni di molte specie appaiono
sostanzialmente concentrate nelle aree protette",
e
"il
territorio cacciabile è quasi ovunque caratterizzato da densità
assai lontana da quelle potenziali";
che questa condizione
risulta negativa
"non solo sotto il profilo ecologico e della
conservazione delle risorse naturali, ma anche dal punto di vista
sociale, in quanto limita la fruibilità della fauna per la
generalità dei cittadini e si rivela alla fine controproducente per
gli stessi cacciatori, perché deprime i carnieri a valori ben al di
sotto di quelli potenzialmente conseguibili".
Facciamo in modo
allora che questa fauna possa estendersi su tutto il territorio
della regione.
Secondo emendamento: accogliendo anche un auspicio fatto dal
rappresentante delle associazioni ambientaliste rispetto a due
specie, la lepre variabile alpina e la pernice bianca, un auspicio
che era di questo tipo:
"Nell'anno giubilare perché non essere
attenti ad alcune specie animali più fragili?"
, queste proposte
di emendamento traggono la loro motivazione dagli stessi dati che
il piano riporta.
Se leggiamo la descrizione che viene fatta al paragrafo 2.1.7 a
pagina 110 della lepre variabile alpina, notiamo le seguenti
affermazioni: non esistono dati sulla densità di questo animale e
non si conosce con sicurezza i capi presenti sul territorio.
"Il
prelievo venatorio non è stato finora pianificato?"
si afferma
ancora
"?sulla base di
censimenti"
.
Quindi si è andati un po' a caso e, pur avendo mantenuto un
tetto molto basso, solo nel 1998 è stato raggiunto il tetto di 60
capi disponibili; prima ne venivano cacciati molti di meno, 52 a
fronte di 80 capi disponibili, 41 su 70 capi disponibili, e via
dicendo, quindi neanche si raggiungeva il tetto che è stato
dichiarato disponibile.
Proprio per questo motivo chiediamo che, in via sperimentale,
per cinque anni, sia sospeso il prelievo venatorio per la lepre
variabile alpina, in attesa che venga fatto quel lavoro di
censimento accurato per sapere esattamente quanti capi ci sono e
per calcolare anche la percentuale sulla base di questa
quantità.
La stessa cosa chiediamo per la pernice bianca, qui con ancora
maggiore insistenza, perché la pernice bianca rappresenta un
relitto artico, una delle pochissime testimonianze del fatto che
una volta la Valle d'Aosta era coperta totalmente da ghiacciai. Non
solo, anche in questo caso i dati raccolti sono molto pochi, tali
da non consentire alcuna elaborazione: questo si dice nel piano.
Nell'ipotesi di un prelievo massimo di 250 esemplari all'anno,
fatto nel passato, si è visto che in tutte le stagioni venatorie le
quote massime non sono state raggiunte. Abbiamo avuto 62, 55, 52,
31 capi abbattuti, secondo una cifra che diminuisce sempre nel
corso di questi ultimi anni.
Mi chiedo se proprio vale la pena di tenere aperta la caccia per
30 o 31 pernici bianche. Anche qui, perché non prevedere che per
cinque anni, la durata di questo piano, si proceda a una raccolta
sistematica di dati e successivamente si procede a cacciare il
surplus? Altrimenti come facciamo a dire qui che c'è un surplus,
quando non abbiamo i dati certi?
L'emendamento n. 5 non è di quelli sostanziali, è solo per
ricordare che dal punto di vista amministrativo la Regione è
presente non solo tramite i suoi uffici amministrativi, ma anche
attraverso le locali stazioni forestali che sono presenti nella
legge, ma che qui non vengono mai evocate.
Rispetto alle oasi, qui vorrei fare un discorso più completo. La
proposta che viene fatta in questo piano non è tanto condivisibile,
cioè quella di ridurre ulteriormente il territorio delle oasi
aumentando quello cacciabile, nel senso che non ci sono motivazioni
a questa scelta.
Questa scelta, a nostro avviso, sarebbe possibile e gestibile
solo nel momento in cui viene attuato un piano faunistico con una
suddivisione in almeno 8 comprensori: solo nel caso in cui ci fosse
un legame diretto tra territorio e cacciatore può avere un
significato questa proposta, nel senso che c'è l'attenzione da
parte del cacciatore di mantenere la fauna nelle varie zone. Noi
esprimiamo alcune perplessità rispetto all'eliminazione delle oasi
di fondo Valle, come dicevo in commissione, perché in queste oasi
sappiamo che non si può cacciare a 50 metri da una casa, a 100
metri da una strada, non si può certo andare a cacciare nei vigneti
o nei frutteti, per cui ci si chiede: dove si caccia? Veramente
diventa un pericolo per gli abitanti.
Poi vengo alla parte finale, quella su cui l'attenzione si è
concentrata maggiormente, ma non a caso, Assessore, perché lei non
può parlare di rivoluzione culturale, di cambiamento di mentalità,
quando fa dei passi indietro rispetto a quella che è la situazione
per legge. La sua rivoluzione culturale, Assessore, è quella di
andare contro la legge! Questo può anche andare bene, cioè la sua
rivoluzione culturale consiste nel mantenere dentro questo piano
una prescrizione che è illegittima e mi spiego.
Nel momento in cui il piano dice che il legame del cacciatore
con il territorio è limitato a una sola settimana rispetto a tutta
la stagione di caccia, questo vuol dire che, a parte una settimana,
in tutta la stagione di caccia è come se ci fosse un unico
comprensorio, perché i cacciatori possono andare dovunque. Quindi
viene meno quel legame cacciatore e territorio all'interno di un
comprensorio, che la legge nazionale, ma anche la nostra legge
regionale, indica. Questa è una cosa illegittima a nostro avviso,
oltre che incoerente rispetto alle affermazioni fatte. Quindi la
prego di riflettere prima di rifiutare i nostri emendamenti a
questo riguardo.
Come pure non riteniamo che possa essere mantenuta l'attuale
proposta di tre comprensori. E qui ho sentito parlare di mediazione
da parte di molti, ma la mediazione in genere è su un punto alto
relativo agli obiettivi che si vogliono raggiungere. Non si può,
come diceva il collega Martin, a fronte di ipotesi contrastanti che
qui ci sono, sceglierne una, perché nessuno sa qual è quella
giusta. Non è vero, qui c'è una grossa differenza!
Qui c'è una proposta di almeno 8 comprensori che ha il sostegno
- non so se vi pare poco - di un istituto nazionale della fauna
selvatica, e dall'altra parte c'è un'ipotesi che può piacere di più
a qualcuno. Allora credo che non si possa fare una mediazione fra
le idee di qualcuno e una proposta scientificamente fondata.
Vorrei leggere alcune parti del parere reso dall'Istituto
nazionale per la fauna selvatica, perché forse non tutti i colleghi
lo hanno avuto sottomano.
Una volta detto che il piano è accettabile sotto il profilo
tecnico - giudizio che noi condividiamo, come abbiamo detto a più
riprese - il parere continua dicendo che
"l'individuazione dei
comprensori alpini così come previsto nel capitolo 5, paragrafo 2,
e la soluzione poi del capitolo 6, paragrafo 1, relativamente
all'assegnazione dei cacciatori a ciascun comprensorio, vanifichi
di fatto in larga misura la valenza positiva delle altre parti del
documento". "La suddivisione del territorio regionale in tre
comprensori corrispondenti rispettivamente alla bassa, media ed
alta Valle, risulta incongruente sotto il profilo tecnico, sia che
si assuma come criterio l'omogeneità ecologica, sia che si
privilegi un approccio che tenga conto dei confini geografici
oggettivi o di quelli amministrativi consolidati, come comuni e
comunità montane".
Inoltre,
"le dimensioni medie di ciascuno dei tre
comprensori, alta, media e bassa Valle, di circa 62.000 ettari di
superficie agro-silvo-pastorale, sono tali da rendere inoperante il
coinvolgimento del cacciatore alla gestione del proprio territorio
di caccia, che pure è uno degli obiettivi più volte enunciati dal
piano".
Anche l'Assessore Perrin e altri colleghi della
maggioranza hanno parlato di responsabilità del cacciatore; certo.
Ma questa responsabilità è favorita, sostenuta se c'è un rapporto
diretto fra quel cacciatore e un ambiente ristretto.
Fra l'altro, la possibilità di un collegamento fra il cacciatore
e un territorio ristretto consentirebbe quella collaborazione tra
mondo agricolo e mondo dei cacciatori, che non è possibile se un
cacciatore che abita a Saint-Pierre va a Gressoney a cacciare, o
viceversa, perché vivono in territori diversi da quelli in cui
cacciano.
"Tale incongruenza
- continua il parere -
appare
ancora più manifesta se si considera che l'assegnazione univoca di
ciascun cacciatore a un solo comprensorio è prevista solo per la
prima settimana di caccia".
L'Assessore, prevenendo una serie di osservazioni che anche in
commissione sono state formulate, diceva che l'assegnazione a tre
comprensori non è così traumatica come si voleva far apparire da
parte dei consiglieri, perché i cacciatori non è che cambino tanto
il comprensorio rispetto a quello di residenza, nel senso che il 75
percento dei cacciatori sta nel proprio comprensorio e solo il 3,5
percento caccia al di fuori di esso.
Ma in questo modo lei dice pubblicamente che questa legge è
stata fatta per quel 3,5 percento di cacciatori; sono questi che
sono interessati alla mobilità, perché per tutta la stagione,
eccetto quella settimana, possono continuare a fare quello che
hanno sempre fatto. Inoltre, se è vero, come è vero, che i
cacciatori già cacciano nel proprio comprensorio, allora perché non
prendere atto di questa realtà e formalizzarla meglio? Lo stesso
dato che lei ha fornito, può essere letto in modo totalmente
diverso.
Se la realtà è che la maggioranza di questi cacciatori opera nel
proprio comprensorio, riconosciamo che ormai questa è una realtà di
fatto e estendiamola all'altro 25 percento che non opera nello
stesso modo.
Quindi anche in un'opera di mediazione lei non ha neanche tenuto
conto della proporzione enorme che c'è fra il numero dei
cacciatori, che stanno sul proprio comprensorio, e quelli invece
che cacciano in comprensori altrui.
Crediamo pertanto che questo sia un punto essenziale, perché se
non vengono poste le premesse perché il rapporto cacciatore e
territorio sia effettivamente esercitato, tutto il piano con le sue
finalità viene ad essere svuotato nel momento stesso in cui si
realizza.
Infine ho percepito dalle parole dell'Assessore Perrin e anche
nel piano una grande attenzione alla gradualità; quello che mi
stupisce è che in questa Giunta, quando siamo nell'ambito della
scuola, del dimensionamento, allora non esiste gradualità.
Lì si procede ad una divisione drastica, qualunque sia
l'emotività degli insegnanti, degli alunni e dei genitori, lì non
c'è gradualità. Qui invece si riconosce che la soluzione ottimale
sono 8 comprensori, ma dato che bisogna andare con gradualità, si
decide di partire con questa fase intermedia.
Ora noi non condividiamo questa impostazione. Possiamo al limite
accettarla, e abbiamo presentato addirittura un emendamento in cui
chiediamo che, se si vuole procedere con gradualità, si fissi
almeno la durata massima di un anno, non di più.
Président
Collègues conseillers, le Conseiller Cottino est
inscrit à parler, mais probablement d'autres souhaitent intervenir
dans le débat. Par conséquent je propose de reporter à l'après-midi
les interventions ultérieures, compte tenu du fait qu'à 15 heures
la Conférence des Chefs de groupe est convoquée.
Les travaux sont suspendus et reprendront dans l'après-midi à 16
heures.
La séance est levée.
La séance se termine à 12 heures 52.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK