Consiglio Regionale della Valle d'Aosta - Oggetto del Consiglio n. 2266 del 25 giugno 1991 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2266 del 25 giugno 1991 - Resoconto
OBJET N° 2266/IX Discussion sur la gestion de la candidature
valdôtaine aux jeux olympiques de 1998 et sur les dépenses
ordinaires et extraordinaires liées à la candidature.
Errore. L'origine riferimento non è stata trovata.
Présiden
t Le Conseiller Viérin a demandé la parole pour
présenter un rapport sur les propositions susmentionnées et
inscrites aux points 1 et 2 de l'ordre du jour; il en a la
faculté.
Viérin (UV)
Monsieur le Président, mesdames,
messieurs, une fois encore c'est uniquement à l'initiative de la
minorité que le Conseil régional peut se pencher sur le problème de
la candidature de la ville d'Aoste aux jeux olympiques d'hiver de
1998. Déjà au mois d'octobre dernier, le Gouvernement, la majorité
voulaient adresser au Comité Olympique international les dossiers
de présentation de cette candidature sans qu'un examen préalable et
un vote du Conseil n'aient lieu. Aujourd'hui, le Comité Olympique
international a déjà arrêté sa décision pour les jeux de 1998, sans
que le Conseil soit informé des actions et des démarches effectuées
à cet effet et sans qu'il approuve les importantes modifications
apportées aux dits dossiers.
Dans les deux cas, la même volonté politique de gestion de
l'initiative en "petit comité", le même mépris des principes par
ailleurs à cor et à cri affirmés, de la transparence, de la
participation, de la centralité du Conseil. Faute d'initiative de
la majorité, notamment de l'Assesseur Pascale, pour dresser un
bilan de la candidature, à la réussite de laquelle le Conseil, par
l'approbation d'une loi spéciale, a participé avec d'importantes
ressources financières et humaines, nous avons donc été obligés de
demander la convocation extraordinaire du Conseil. Et ce, et pour
analyser la gestion de la candidature susdite, les résultats
obtenus, les dépenses effectuées, l'activité du Comité promoteur
et, sur la base de l'évaluation des actions entreprises pour
exprimer un jugement qui puisse orienter nos décisions futures.
Une candidature qui, selon les voeux du Conseil, aurait dû
représenter un facteur de cohésion de la communauté valdôtaine, la
concerner dans sa globalité, indépendamment des divergences des
partis et des coalitions politiques. Mais qui, par contre, à cause
surtout des agissements du Comité promoteur, loin de promouvoir une
image positive du Val d'Aoste, s'est caractérisée par un manque de
collégialité, de confiance, de consensus. Mais, examinons de plus
près les différents aspects de cette expérience.
Tout d'abord la composition essentiellement politique du Comité
promoteur, composition voulue par la majorité et qui lui a enlevé
crédibilité et prestige. De plus, elle a créé une impasse - la
présence des conseillers régionaux empêchant, au début,
l'utilisation des crédits votés par le Conseil régional - et, à
cause de la démission tardive d'une partie de ces membres, en a
empêché le fonctionnement régulier et engendré des situations
atypiques à la limite de la légalité.
Et encore, elle a obligé le président dudit Comité, par crainte
d'inéligibilité, à solliciter le Président du Gouvernement à ne pas
publier la loi régionale, approuvée avec procédure d'urgence et
portant soutient financier de la Région à la candidature
olympique.
Le Président du Gouvernement qui, dans l'exercice de ses
fonctions, devrait être le garant du respect de la légalité des
procédures, non seulement a accepté l'invitation, mais a été
également contraint de faire, à cet égard, de fausses affirmations.
La loi susmentionnée, que l'on voulait aussi modifier avant même sa
publication, a été enfin publiée au bulletin officiel de la Région,
suite aux initiatives de la minorité.
Toujours pour les mêmes raisons, nous ne savons pas encore
aujourd'hui qui, avant le mois de décembre 1990, a effectivement
chargé les experts, les consultants, les sociétés diverses de la
rédaction des dossiers olympiques. Le président du Comité promoteur
affirme ne point être concerné par les missions confiées.
L'Assesseur au Tourisme, au nom du Gouvernement, au mois d'octobre
1990, déclare: "Non esistono incarichi ufficiali dati a
professionisti da parte della Giunta o da parte di altri per la
redazione del dossier. Ci sono dei professionisti che,
volontariamente, sono stati aggregati per portare questa loro
consulenza, perché la Giunta non poteva utilizzare i fondi messi a
disposizione dalla legge, né poteva utilizzarli il Comitato. Lo
stanno facendo a loro rischio; non sappiamo se saranno pagati".
Par contre, les rapports ou les devis présentés au mois de
novembre 1990 (les dossiers ont été présentés le 31 octobre 1990!)
et les factures du mois de février ou mars 1991 se réfèrent "a un
incarico svolto" ou "a un incarico verbale" avec "inizio lavori a
metà luglio o agosto 1990" et parlent de "collaborazione svolta
nelle linee auspicate dal Comitato" ou de "collaborazione con
l'architetto Tonino" et sont adressés soit à l'Assessorat au
Tourisme, soit à Bruno Milanesio,
Comitato promotore.
Néanmoins, au mois de décembre 1990, par neuf délibérations prises
à titre de régularisation, le Gouvernement, sur proposition de
monsieur Pascale, engage un milliard 343 millions 355 mille lires
pour le payement des frais concernant la rédaction des dossiers, se
référant dans plusieurs cas à des études de large faisabilité.
La présentation des dossiers olympiques ou les réponses aux
questionnaires du Comité Olympique international constituent un
élément ultérieur de rupture et de manque de consensus. Aucune
référence n'est faite à un projet global de développement du Val
d'Aoste. Les collectivités locales, tout comme les organismes
sportifs intéressés, ne sont pas consultés. Le manque
d'information, la philosophie de base et les choix des sites
olympiques sont âprement contestés. La minorité doit présenter des
résolutions afin que le Conseil régional puisse d'abord connaître
et enfin débattre desdits dossiers, (approuvés à la majorité de
dix-huit voix) avant leur présentation au Comité Olympique
international, ou encore afin qu'ils soient adressés aux communes
de la Région. La déclaration de monsieur Milanesio: "Vous
n'imaginez pas que nous allons adresser les dossiers au syndic
d'Emarèse" restera, à cet égard, dans les annales!
La résolution présentée par la majorité, qui a refusé que les
Conseils municipaux s'expriment sur les dossiers, invitant le
Gouvernement à organiser une conférence débat sur ce sujet, avec la
participation des élus locaux de notre région (communes et
communautés de montagne) restera lettre morte.
La justification fournie par l'Assesseur Pascale a toujours été
celle de l'émergence olympique, impliquant la subordination ou le
sacrifice à l'événement olympique de toutes règles ou principes. Et
pourtant, force nous est de constater que la rédaction et la
présentation du cinquième dossier, en mai 1991, ne font que
confirmer, même en présence du temps nécessaire, une volonté
politique définie, se traduisant par un manque de participation, de
concertation et d'information (voir le cas de la commune de
Charvensod, tenue à l'écart des modifications apportées au dossier
la concernant fortement ou celui de l'utilisation des casernes de
l'armée).
Or, compte tenu de l'impacte que les jeux olympiques peuvent
avoir non seulement sur les communes susceptibles d'accueillir des
épreuves olympiques, mais aussi sur l'ensemble des communes
valdôtaines, seule une concertation sérieuse, l'information et la
participation propres à responsabiliser la communauté locale
auraient pu soutenir un engagement d'une aussi grande
envergure.
Par ailleurs, que dire des informations adressées au Comité
Olympique international? Que la réalité, suivant une logique "da
imbonitori di fiera" a été trop souvent faussée. A part la question
du "consensus" de la communauté valdôtaine ("Le Val d'Aoste est
unanimément favorable à l'organisation des jeux"), je veux citer,
entre autres, le referendum populaire, l'hébergement, les
financements.
Le référendum est présenté comme "une hypothèse très éloignée et
sans aucune possibilité concrète d'application". Or, 6887
signatures ont été recueillies et l'admissibilité du référendum,
son application, incombe exclusivement au bureau régional pour le
référendum populaire qui se prononcera avant le 31 décembre 1991.
Quelle différence avec la lettre du Président du Gouvernement, en
date du 11 décembre 1990, où l'on affirme qu'"il reste entendu que
si le Comité d'organisation du référendum parvient à rassembler le
nombre de signatures prévu par la loi, une consultation populaire
sera organisée et l'Administration régionale acceptera les
décisions exprimées par la majorité des Valdôtains" Fin de
citation.
Pour l'hébergement, on affirme que le Val d'Aoste est à même
d'offrir suffisamment de lits dans les structures hôtelières
actuelles, dans le village olympique et dans quelques hôtels qui
seront construits d'ici là. Or, même en calculant les lits qui
peuvent être utilisés dans le village olympique et dans le village
des médias, et tout en considérant déjà les résidences secondaires
et les campings, il reste, par rapport aux 62 mille personnes
prévues, une différence de quelques milliers de lits à Aoste et de
près de 37 mille lits dans l'ensemble de la Région.
Quant aux financements, d'importantes subventions
gouvernementales (presque 96 millions de dollars, équivalant
environ à 130 milliards de lires) sont indiquées côté recettes et
l'on déclare que le Comité "assurera la couverture totale du
déficit en accord avec les organes gouvernementaux". Mais, en
réponse à une question de monsieur Luciano Caveri, député du Val
d'Aoste, qui avait interrogé le Président du Conseil des Ministres
pour savoir
"quale impegno finanziario si prevede che spetterà
allo Stato, quanto meno in percentuale, in caso di assegnazione dei
giochi olimpici e se sino ad oggi risulti qualche impegno economico
e programmatico statale in documenti governativi presentati in
Parlamento",
le sous-secrétaire au Tourisme, monsieur Antonio
Muratore, au nom du ministre au Tourisme a déclaré que
"Non
risulta alcun impegno finanziario a carico dello Stato, in caso di
assegnazione dei giochi, anche perché il Comitato prevede di
introitare, attraverso vari diritti, una somma oscillante tra
ottocento e mille e duecento miliardi, sufficienti a coprire le
spese. Nemmeno consta, ad oggi, che lo Stato abbia formulato in
documenti governativi programmi di sostegno economico in vista
dell'attribuzione dei giochi"!
Sans commentaire.
Le Président du Comité promoteur, quant à lui, après avoir
transformé le Comité en un Assessorat aux jeux olympiques, s'est
particulièrement distingué par une attitude style Louis XIV, à
savoir le Comité, pardon le Val d'Aoste version olympique, c'est
moi. Passons sur la lettre déjà mentionnée, réclamant la
non-publication d'une loi régionale. Il s'est arrogé, suivant une
logique de marchandage ou de possible sponsoring FIAT (il n'avait
pas à l'époque pensé à la Mercedes), directement et
personnellement, au nom bien-entendu du Val d'Aoste, la
responsabilité des choix concernant l'attribution de la coupe du
monde de ski alpin messieurs et, fait encore plus grave, les
orientations de politique touristique y afférentes du ressort
exclusif de l'Administration régionale, Assessorat au Tourisme ou
du Comité régional FISI-ASIVA.
Allant au-delà des pouvoirs et de la mission confiés, il a
obtenu les résultats suivants: perte de la coupe du monde à
Courmayeur; perte de crédibilité et d'image vis-à-vis de la FISI.
(Pourquoi son président n'était-il pas à Birmingham); dérisions de
nos institutions et, en particulier de monsieur Pascale, contraint
à des démentis continus et sans effet. Ou encore que dire de
l'attention et de la sollicitude avec laquelle il travaille, avec
la précieuse collaboration de monsieur Tonino, en faveur de la
candidature de la ville d'Aoste?
A cet égard, monsieur François Carrard, directeur général du
Comité Olympique international, dans un courrier en date du 14 mai
1991, se référant à une précédente lettre du 9 novembre 1990, qui
réclamait de plus amples détails sur des sujets divers, lui tient
ces propos:
"Il apparaît aujourd'hui qu'à la suite de divers
rappels de notre part et de promesses faites par vos
collaborateurs, nous ne sommes toujours pas en possession des
informations demandées"
. Il s'agit, comme l'indiquait déjà le
fax de rappel du 1er mars, notamment des informations
complémentaires sur le dossier de candidature, y compris les
changements intervenus depuis sa soumission. A ce propos, ainsi que
sur l'existence d'un référendum contre la candidature d'Aoste aux
jeux olympiques, monsieur Carrard prie encore monsieur Milanesio de
bien vouloir lui fournir toutes informations utiles d'ici le 31 mai
1991, au plus tard et, fait inhabituel, mais indicatif de la
considération ou de l'image dont le Val d'Aoste jouit, il ajoute:
"Sans nouvelle de votre part, à cette date, je devrais porter le
contenu de la présente lettre à la connaissance des membres du
Comité Olympique international, lors de la 97ème session du Comité
Olympique, à Birmingham, en juin prochain".
La réponse, si fortement sollicitée a bien été fournie le 24 mai
1991. Mais, étant de la compétence exclusive du président du Comité
promoteur, personne n'en connaissait jusqu'à hier la teneur, même
pas monsieur Tonino ni, évidemment, monsieur Pascale. Elle a
constitué le secret le plus gardé du Val d'Aoste. Des conseillers
régionaux, deux commissions du Conseil, des présidents de
commission ont formellement sollicité, mais sans succès, sa
divulgation. Rien. Un nouveau rideau de fer s'était dressé, 1 rue
Cerise. Et pourtant on baigne dans la transparence la plus totale,
le plus profond respect des institutions et de la centralité du
Conseil!
Pour ce qui est des dépenses, il faut souligner au préalable la
réticence quant au respect des dispositions établissant que, tous
les trois mois, l'Assesseur au Tourisme présente aux commissions
compétentes du Conseil un compte rendu des frais supportés. Il a
fallu une interpellation et une dure prise de positions des
quatrième et cinquième commissions afin que monsieur Pascale
présente son rapport, sans néanmoins produire toute la
documentation requise. Par ailleurs, toute prévision de dépense
autorisée par le Conseil et fixée par une loi régionale spécifique,
a été rendue vaine, violant ainsi et le pouvoir confié au
Gouvernement et le principe de la transparence administrative. En
effet, plusieurs délibérations approuvées même après la date
d'entrée en vigueur des deux lois spéciales (voire par exemple
l'organisation de la conférence de presse à Rome) ont utilisé
d'autres financements et grevé d'autres chapitres budgétaires non
prévus par les dites lois. La limite de quatre milliards autorisés
pour les initiatives visant au soutien de la candidature olympique
d'Aoste a donc été largement dépassée. A notre connaissance, au
moins pour 600 millions de lires, auxquels doivent s'ajouter les
frais de déplacement des conseillers régionaux membres du Comité
promoteur, (quelques vingt-cinq millions de lires), la rénovation
des locaux siège du Comité promoteur, (plus de 400 millions),
l'utilisation des services aériens d'Air Vallée, les frais postaux
du Comité ou de ses membres, les frais de personnel recruté ou
affecté à son fonctionnement, les frais de chauffeurs et voitures
de l'Administration régionale.
Un projet de loi de refinancement d'un milliard de lires avait
même été présenté par le Gouvernement, le 8 avril 1991, pour faire
face aux dépenses accrues de la candidature. Mais il a été renvoyé
par l'Assesseur Pascale au cours d'une séance des quatrième et
cinquième commissions réunies, à... après le 15 juin! Décision pour
plusieurs raisons contradictoire et ambiguë que nous nous efforçons
en vain de comprendre. A moins que, comme l'affirme monsieur
Andreotti,
"a pensar male del prossimo si fa peccato, ma spesso
si indovina".
Quant aux procédures administratives et comptables suivies,
d'après la documentation présentée et sur la base de rapport,
souvent sans date ou datés février-mars 1991, nous ne sommes pas
encore en mesure de savoir si les factures ou notes acquittées ont
eu
"il parere di congruità e di conformità del Comitato
promotore"
et
"il visto di regolarità del dirigente di
Assessorato".
Les questions posées à ce propos à l'Assesseur
Pascale, à savoir: s'il s'agit
"d'incarichi affidati sulla
parola e di ditte fornitrici e consulenti scelti ad libitum";
si des devis ont été présentés; si des contrôles de légalité et
d'opportunité ont été effectués et si la procédure d'adjudication
suivie a été celle de
"l'appalto o della licitazione,
sont
restées sans réponse.
De plus, nous ne connaissons pas encore les raisons du payement
d'une note de frais de dix millions de lires concernant la
rédaction de textes, effectuée par Musumeci, sur requête de
l'Assessorat du Tourisme, et insérée, à titre de remboursement,
dans la facture d'impression des dossiers olympiques.
Sans réponse aussi aux questions posées au sujet de la
rénovation des locaux siège du Comité promoteur. Délibération
d'approbation des travaux en date du 26 octobre 1990, délibération
d'engagement de la dépense 18 janvier 1991, mais adjudication des
travaux avant leur approbation, à savoir les 26 et 28 septembre et
le 12 octobre 1990.
Restent également à éclaircir les modalités d'attribution des
consultations, des missions diverses, (voir le cas de la Colors et
de son film de présentation de la candidature) ainsi que leur
formalisation par le Comité promoteur, comme le réclamait également
monsieur Ferina, en date du 3 avril 1991, dans un courrier adressé
à tous les membres du Comité. Je cite:
"Gentilissimo geometra
Bruno Milanesio, presidente Comitato olimpico, ho avuto modo di
prendere visione delle dichiarazioni rilasciate dal vice
presidente, signor Edoardo Bich, nel corso della seduta del
Consiglio regionale del 27 marzo u.s."
.
En effet, monsieur Bich, en cette occasion, avait exprimé des
doutes inquiétants et il avait posé plusieurs questions au Conseil:
"Andate a vedere, colleghi consiglieri, quella documentazione
relativa a qualche miliardo olimpico, ai nomi dei consulenti, alle
ditte che hanno fornito, alle convenzioni, ai disciplinari, ai
giudizi di congruità generosamente elargiti da comitati politici,
se queste sono le avanguardie di come sarà gestita la vicenda
olimpica in Valle d'Aosta, ebbene è equo e comprensibile il
sospetto che gli 800 miliardi di spesa prevista costituiranno una
favolosa preda per il rampantismo nascente, anzi rinascente, nella
nostra piccola regione. Non occorre essere profeti per capire che
si consumerà un'orgia chiassosa di furiose lottizzazioni o una
silente spartizione di sostanziosi affidamenti, talché i benefici
si concentreranno nelle tasche capaci di poche persone".
Sintomatica è una lettera recentemente inviata dal Presidente
del Comitato per il sostegno della candidatura per i giochi
olimpici alle imprese più potenti, per una richiesta di contributo;
in essa è scritto:
"Il regolamento del CIO non consente, nelle
fase di candidatura, di negoziare veri propri accordi di
sponsoring. Quello che vi chiediamo per il momento è un gesto di
pura liberalità, di mecenatismo. E' tuttavia possibile fin d'ora
ipotizzare riscontri promozionali da mettere a punto con il vostro
responsabile di marketing e una vostra attitudine collaborativa nei
nostri confronti costituirà elemento di preferenza, nel caso di
assegnazione dei giochi, per le attività future di
sponsorizzazione"
. Mi sembra un bel modo di concepire
l'imparzialità della pubblica amministrazione.
Je remercie monsieur Bich et je reviens à monsieur Ferina, qui
dans sa lettre déclare:
"Pertanto, con la presente Le richiedo
formalmente di voler porre all'ordine del giorno della prossima
riunione del Comitato olimpico l'esame della documentazione
amministrativa e contabile, relativa alle affermazioni fatte dal
signor Bich. In altra occasione le avevo, signor Presidente,
formulato analoga richiesta, alla quale avevo ottenuto indiretta e
parziale risposta dal dottor Berno. Oggi, la situazione presenta, a
mio avviso, aspetti sostanzialmente diversi, con conseguenti
responsabilità, che non vorrei poi mi venissero attribuite, tali da
non consentire altri equivoci oppure confusioni.
Infatti, l'esame dei verbali delle sedute, che peraltro, mi
pare, dovrebbero contenere maggiori precisazioni ed essere oggetto
di approvazione, evidenzia che il Comitato ha, in base
all'impostazione dovuta per il cronico ritardo e la conseguente
emergenza, provveduto ad esaminare in modo discorsivo i vari
problemi, senza mai avere il supporto di bozze o di atti
deliberativi, relativi ad incarichi, consulenze o altro. Desidero
quindi conoscere esattamente che cosa, come e quando sia stato
effettivamente deciso dal Comitato olimpico. Se, come temo, a
discussioni generali sono seguiti atti o proposte che non sono mai
stati formalmente approvati dal Comitato stesso, ciò deve risultare
in modo incontrovertibile". Fin de citation.
A cet égard, rappelons aussi que la quatrième commission a
décidé de mener une enquête d'information et nous espérons que, au
plus tôt, celle-ci pourra finalement fournir les réponses
manquantes et permettre de tirer au clair toute cette affaire.
Mais l'analyse des actions menées pour la promotion de la
candidature olympique d'Aoste et des dépenses y afférentes, nous
amène enfin à considérer aussi de plus près la nature et les
fonctions du Comité promoteur ainsi que ses rapports avec le
Gouvernement valdôtain. En effet, l'article 2 de la loi n. 68 du 12
novembre 1990, précédemment citée, prévoit que le Gouvernement a
recours, en vue de la réalisation des finalités liées à la
candidature, à un Comité promoteur, organe consultatif créé pour le
soutien de la dite candidature. Ce dernier propose au Gouvernement
un plan d'activités et formule des propositions pour l'adoption des
actes et la mise en oeuvre des initiatives nécessaires. Au cours
des réunions de commissions ou de débats public, le président du
Comité promoteur ou son délégué ont toujours affirmé que le Comité,
de par ses fonctions consultatives et de par sa nature d'organe à
statut privé, n'est pas responsable des différentes actions
entreprises pour promouvoir la candidature d'Aoste.
L'Assesseur Pascale, quant à lui, a toujours parlé de rapports
informels Comité-Assessorat-Gouvernement et de propositions orales
et informelles.
Le Président de la Commission de coordination, en visant la loi
n. 68 de 1990, avait déjà souligné l'opportunité
"che venga
interpretata l'incongruenza che si rileva fra la natura delle
funzioni assegnate e la qualificazione giuridica attribuita al
predetto Comitato, che potrebbe sottintendere esercizio di funzioni
attive, ingenerando così incertezza circa l'organo cui spetta
sostanzialmente il potere decisorio, in ordine all'attività ed ai
provvedimenti di spesa per il sostegno della candidatura"
. Or,
l'état d'incertitude s'est concrétisé, la prévision d'exercice
direct des fonctions s'est réalisée avec la constitution
de
facto
de l'Assessorat aux jeux olympiques, les rapports entre
Comité et Gouvernement n'ont jamais été clairement définis.
Souvent nous assistons simplement à un jeu de changement de
casquettes. Si, de plus, nous considérons le problème de la
responsabilité des choix et des décisions prises et nous essayons
de sortir de l'impasse formelle entre compétences dites techniques
et compétences politiques, nous nous trouvons face à d'innombrables
boîtes chinoises et nous restons bouche bée. Par exemple, est-ce
qu'un contrat de location a été signé avec le Comité promoteur,
organe privé qui a reçu 90 millions de lires de sponsors privés,
quant à l'utilisation des bureaux régionaux, siège du dit Comité,
ou, dans le cas contraire, de quelle façon cette utilisation
a-t-elle été réglementée? Ou encore, quelles dispositions ont été
édictées pour l'utilisation par le Comité, de personnel, chauffeurs
et voitures de l'Administration régionale, des services aériens de
l'Air Vallée, ainsi que, aux frais de la Région, de services
postaux divers? Et enfin, le plan d'activité ou les différentes
propositions ont-elles fait l'objet d'un courrier officiel ou bien
tout s'est-il effectivement déroulé d'une façon verbale et
informelle?
A cet effet, nous constatons encore une fois que les motifs, les
finalités ou les objectifs de la loi régionale spécifique ne sont
pas observés ou atteints et que les fonctions du Comité ont été
altérées. Et ce, à plus forte raison, si nous considérons également
la scandaleuse campagne de promotion à l'intérieur du Val d'Aoste,
confiée à l'agence Carrara & Péaquin pour quelques 200 millions
de lires et où l'argent des contribuables est utilisé pour un
règlement de comptes. Une campagne électorale en bonne et due
forme, destinée à persuader les Valdôtains des bienfaits de
l'opération Aoste 1998, avec comme pointe de mire, le désamorçage
du référendum et le rehaussement de l'image de marque du Comité
promoteur. Une image, par ailleurs, assez ternie et pas seulement à
l'intérieur du Val d'Aoste, que les experts en communication n'ont
pas su redorer et que les plaintes judiciaires présentées contre
monsieur Donzel effacent davantage, à l'instant même où, face à la
non-réussite de Birmingham, l'on devrait, au lieu d'incriminer les
opposants pour leurs opinions politiques, essayer de recomposer les
divergences.
Sur un ton quelque peu ironique et méprisant, avec un brin da
vanité et un air menaçant, monsieur Milanesio a donc pu s'adresser
directement aux Valdôtains, par le biais de la page promotionnelle
achetée dans quelques journaux locaux. Mais, sans remonter à la
forte image olympique offerte aux soixante mille touristes bloqués
chez nous en décembre dernier en raison des fortes chutes de neige,
à cause aussi de l'incapacité et de l'improvisation démontrées, le
déplacement quelque peu hâtif de la sculpture olympique à 18
millions de lires, de la place Chanoux au dépôt municipal, les
difficultés d'écoulement des tee-shirt olympiques, présentant
encore les fils de l'expert en communication, ou la nécessité de
constituer, à côté du Comité promoteur, un autre Comité en faveur
de Aoste 1998, constituent, en tout cas, un témoignage évident de
perte d'image.
Mais une candidature olympique, n'étant pas du ressort exclusif
du Comité promoteur, vu qu'elle concerne le Val d'Aoste tout
entier, nous devons forcement tirer une leçon de cette expérience
pour nos décisions futures. A cet égard, nous présenterons une
résolution afin que le Conseil puisse en débattre et
s'exprimer.
A Birmingham, Aoste, avec toute la considération et l'estime qui
lui ont été témoignées, a été éliminé au premier tour du scrutin.
Le choix même du Comité Olympique international pour l'organisation
des jeux de 1998 pose sérieusement le problème de la compatibilité
d'une candidature publique avec les moyens et les méthodes
nécessaires pour réussir et permet finalement de sortir, pour ce
qui est des décisions du Comité Olympique international, de la
liturgie de l'esprit olympique ou sportif pour aborder le problème
sous sa véritable nature: celle des affaires et des groupes de
pression économiques.
Le Comité promoteur, comme convenu, doit impérativement cesser
ses fonctions avant le 30 juin, dernier délai. 6887 Valdôtains ont
signé la demande de referendum abrogatoire de la loi régionale
portant soutien de la candidature. Tous les partis et mouvements
politiques sont divisés sur ce thème. La communauté valdôtaine est
elle aussi partagée. Le bilan de la candidature s'est soldé par un
échec et présente des aspects contradictoires et inquiétants. Il
fait ressortir la superficialité, l'approximation, l'inefficacité
et la désorganisation. Les conditions propres à assurer un large
consensus, le consensus nécessaire, et une adhésion à la
candidature sont aujourd'hui extrêmement faibles. Une analyse
ponctuelle des opportunités et compatibilités de l'organisation des
jeux olympiques par rapport aux perspectives d'essor du Val d'Aoste
s'impose. Une pause de réflexion, avant de prendre n'importe quelle
décision, s'avère donc nécessaire, voire indispensable.
De plus, il convient de considérer l'opportunité de définir au
préalable la question de l'option olympique de Milan pour les jeux
d'été de l'an 2000, ainsi que les rapports (actuels et futurs)
existant avec Aoste, vu que le Comité Olympique international
attribuera en 1993 à Montecarlo, ces jeux avant la désignation des
jeux d'hiver pour 2002. Avant de nous lancer dans de nouvelles
aventures et d'hypothéquer le futur, il faut, donc, à notre avis,
ainsi que l'ont affirmé les ADP dans un communiqué de presse,
donner aux collectivités locales et à la population valdôtaine la
possibilité de s'exprimer sur un événement de cette envergure. Un
événement censé être sportif, mais qui risque de devenir un sujet
d'ultérieure division. Si
"errare humanum est, perseverare
diabolicum".
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Questa candidatura olimpica non è
stata un bene per la Valle d'Aosta, essa è stata presentata in modo
superficiale, senza uno studio preparatorio e senza un'adeguata
consapevolezza delle sue dimensioni e conseguenze ed ha assorbito
molte energie, molto tempo, impegnando in prima persona, per quasi
un anno, i Segre-tari di due partiti di Sinistra. Ha determinato
una spaccatura pro-fonda nella comunità valdostana, con un dissenso
popolare signifi-cativo che è emerso in una decina di assemblee
pubbliche svoltesi in Valle d'Aosta, con un dibattito appassionato,
che ha visto una numerosa partecipazione e che si è espresso nella
rapidità con cui sono state raccolte migliaia di firme per un
referendum popolare abrogativo della legge regionale di
finanziamento del Comitato.
Vorrei sottolineare che si tratta della prima volta, da quando
esistono lo Statuto speciale e lo strumento del referendum, che
vengono raccolte le firme per un referendum popolare abrogativo di
una legge regionale, cosa che non era mai accaduta in passato e che
dimostra l'importanza di questo avvenimento e la profondità del
dissenso contro la candidatura olimpica.
E' una candidatura che è nata male e che è stata gestita ancora
peggio, con un Comitato promotore che, contrariamente a quello che
accade in altre situazioni ed in altri Paesi che tentano
l'av-ventura olimpica, da noi è stato totalmente costituito da
politici ed ha funzionato in modo molto ambiguo. Il Comitato
promotore della candidatura di Aosta 1998 è una strana creatura
bicefala, con un organismo che nello stesso tempo è pubblico e
privato.
E' un organismo pubblico, perché quasi tutti i finanziamenti
sono della pubblica amministrazione ed in particolare della Regione
Autonoma Valle d'Aosta, perché tutti i suoi componenti sono
espressione del Consiglio regionale della Valle d'Aosta e del
Consiglio comunale di Aosta, più un tecnico che però è nominato in
seconda istanza e sulla base dei sei nominativi precedenti. Infine
è un organismo pubblico perché ha sede in un locale pubblico, messo
a disposizione dalla Regione, così come sono di proprietà pubblica
le attrezzature e come è prevalentemente pubblico il personale
messo a disposizione del Comitato.
Nello stesso tempo però questo Comitato ha agito secondo la
logica di un organismo privato o di un'associazione privata come
del resto è la sua natura giuridica, un'associazione privata che
sicuramente non ha svolto soltanto funzioni consultive nei
confronti dell'Amministrazione regionale, come prevedeva la legge,
ma ha preso decisioni in nome e per conto non solo della Regione,
ma direi di tutta la Valle d'Aosta. E' stato ricordato prima il
caso della trattativa per la gara di Coppa del Mondo di Courmayeur,
ma non è un caso unico. Il Comitato ha preso decisioni relative
alla localizzazione di gare e di impianti indipendentemente dalle
scelte e dagli orientamenti dei Comuni e della stessa
Amministrazione regionale. Questo l'abbiamo visto in tutta la
girandola di localizzazioni che sono state presentate nei vari
dossier.
Il Comitato è un organismo che ha deciso, senza l'avallo
dell'Amministrazione regionale, cosa dire o non dire al CIO,
nascondendo persino al Consiglio regionale e alle Commissioni
consiliari le decisioni prese e le lettere inviate. Il Comitato ha
deciso l'utilizzazione di fondi e finanziamenti di natura privata,
di cui ancora oggi non conosciamo origini, ammontare e tipo di
destinazione o utilizzazione.
E' già stato ricordato che il Comitato ha deciso di promuovere,
usando evidentemente denaro pubblico, una campagna di pubblicità e
di propaganda all'interno della nostra stessa comunità per fini
totalmente estranei alla legge di finanziamento.
Infine, una volta esauriti i suoi compiti e persino dopo la
scadenza di Birmingham, che doveva essere il suo impegno ultimo e
definitivo, il Comitato decide di assumere iniziative di tipo
giudiziario, presentando denunce e querele contro chi ha criticato
la candidatura e la sua gestione.
Questa situazione si è protratta per un anno senza limpidezza e
senza correttezza nei ruoli, con una sovrapposizione di competenze
e di funzioni che non ha certo deposto a favore della chiarezza in
tutta la vicenda.
E' una situazione che, soprattutto nella prima formulazione del
Comitato, quello che abbiamo avuto tra il luglio ed il settembre
del 1990, ha determinato persino una evidente sovrapposizione di
ruoli fra il controllore, cioè i consiglieri regionali, ed i
controllati, cioè gli amministratori dell'ente sovvenzionato e
sottoposto alla vigilanza della Regione.
E' una irregolarità che ha configurato una situazione di
sopravvenuta ineleggibilità, che noi abbiamo sollevato in questo
Consiglio e che poi, dopo la decisione di questa Assemblea, abbiamo
portato davanti alla Corte d'Appello di Torino. Il ricorso che non
è ancora potuto arrivare a sentenza, soltanto perché l'avvocato
difensore dei consiglieri Milanesio e Trione ha sollevato una
questione di conflitto di giurisdizione, chiedendo un
pronunciamento della Corte di Cassazione, con l'evidente fine,
anche se palesemente infondato, di guadagnare tempo.
Tutte queste cose sono note e scontate a chi siede in Consiglio,
però noi vorremmo dire qualcosa di più su questioni che riguardano
l'origine, sbagliata secondo noi, di questa candidatura e sul modo
fortemente criticabile con cui è stata gestita.
A nostro avviso, non sono questi, seppure gravi, i problemi
fonda-mentali connessi alla vicenda olimpica. Il problema non è
soltanto il modo in cui è stata portata avanti questa avventura.
Secondo noi, il vero problema è che il progetto olimpico è
sbagliato e fuori misura per la nostra Regione, è devastante per la
nostra comunità ed è dannoso per il nostro stesso futuro turistico,
che invece, secondo alcuni, dovrebbe essere risollevato da questa
iniziativa.
Per fare le Olimpiadi - ne abbiamo preso coscienza in questi
mesi - bisogna costruire grandi opere, che non sono su misura e non
rispondono alle reali necessità della nostra Regione; bisogna
costruire degli impianti sportivi totalmente sovradimensionati per
la nostra realtà, che al termine dei giochi resterebbero come
monumenti abbandonati a se stessi, testimoni dello spreco, oppure
graverebbero con un peso insostenibile sull'Amministrazione
regionale e sulle Comunità locali per le enormi spese di gestione,
manutenzione ed utilizzazione.
Per fare le Olimpiadi bisogna realizzare nella nostra Regione
delle enormi strutture ricettive, che non sono certo richieste da
una politica turistica corretta e lungimirante. Bisogna fare un
villaggio olimpico per circa 2500 persone, un centro media per 7000
persone e grandi alberghi come quelli richiesti espressamente dal
CIO, ma tutto questo non serve a noi, ma non serve neanche alla
nostra Regione, per la quale costituisce anzi un fattore di grave
distorsione.
Ancora, per fare le Olimpiadi in Valle d'Aosta, bisogna
realizzare una rete di strade e parcheggi molto più ampia
dell'attuale, con dimensioni e caratteristiche che non rispondono
alle nostre reali esigenze di mobilità, ma finalizzate ad una
manifestazione che dura meno di tre settimane e che non sarà più
ripetibile.
Per questo noi diciamo che il progetto olimpico è effimero, di
pura immagine, culturalmente arretrato ed è una tipica espressione
di mentalità da teledipendenti.
Certamente in passato non è sempre stato così, ma noi non
crediamo che si possano fare paragoni fra le Olimpiadi degli anni
'80, '90 o del 2000 e quelle dell'inizio del secolo o
dell'immediato dopoguerra. Le dimensioni sono completamente
cambiate, le esigenze e le modalità organizzative sono state
radicalmente trasformate. Oggi trionfa il gigantismo e vince quello
spirito commerciale ed affaristico, che predomina ampiamente su
quello sportivo. Non lo diciamo solo noi, perché basta leggere i
giornali sportivi italiani e non, nonché quelli giapponesi,
sportivi e non, dopo Birmingham, per rendersi conto che tutti hanno
confermato: "Ancora una volta ha vinto la potenza del denaro, ha
vinto lo spirito commerciale ed è stato sconfitto quello sportivo".
Questa è la lezione che ci viene da Atlanta e da Birmingham e noi
sappiamo che ormai si tratta di una tendenza consolidata.
Non è certo un caso che le più quotate ed affermate stazioni
sciistiche dell'arco alpino, in particolare quelle svizzere, ormai
evitano di presentare candidature per manifestazioni olimpiche; e
non è certo un caso che negli anni '80 le popolazioni svizzere per
ben due volte abbiano bocciato con referendum popolare le
candidature olimpiche, la prima delle quali era stata presentate
dal Cantone dei Grigioni, che nel 1980 si era candidato per le
Olimpiadi del 1988 (nelle cittadine di Davos e Saint Moritz si è
svolto un referendum che ha sommerso col voto popolare la
candidatura olimpica) e la seconda dalla città di Losanna, che si
era candidata per quelle del 1994, anch'essa bocciata da un
referendum popolare svoltosi nel 1988.
E' diffusa ormai la consapevolezza che questo tipo di
manifestazione è una sciagura e non una scelta positiva per le
nostre località alpine.
Noi siamo contrari ad impegnare ulteriore tempo e denaro per un
progetto che riteniamo totalmente sbagliato e dannoso, anzi siamo
dell'avviso che oggi, qui, bisogna chiudere questa avventura
spericolata. Siamo contrari ad una ricandidatura per il 2002, che
significherebbe moltiplicare per dieci il tempo ed il denaro che è
stato impegnato nel corso di quest'ultimo anno.
Siamo per lo scioglimento immediato del Comitato promotore di
Aosta 1998, che ha esaurito le sue funzioni. Siamo per un urgente
rendiconto alla competente Commissione consiliare da parte
dell'Assessore al Turismo sulle spese sostenute per la candidatura.
In questo senso presentiamo la proposta di risoluzione che
segue.
"Preso atto della decisione di Birmingham, in cui il CIO ha
deciso di assegnare alla città di Nagano l'organizzazione dei
giochi olimpici invernali del 1998;
constatato che la candidatura di Aosta è stata la prima a cadere
nel meccanismo di ballottaggio adottato dal CIO;
rilevato che la scelta di Nagano, così come quella di Atlanta,
evidenziano che il CIO opera scelte soprattutto in funzione della
forza economica e finanziaria della candidatura e che l'elemento
sportivo è sempre meno rilevante in queste scelte;
ricordato che la candidatura di Aosta aveva suscitato notevoli
critiche, opposizioni, perplessità all'interno della nostra
Regione;
ricordato, in particolare, che circa 7.000 cittadini hanno
richiesto un Referendum popolare sulla candidatura olimpica di
Aosta;
sottolineato che una ulteriore candidatura per il 2002
significherebbe impegnare notevoli energie e risorse finanziarie
per un progetto che non ha un consenso forte e diffuso né nelle
istituzioni, né nella popolazione valdostana;
il Consiglio regionale della Valle d'Aosta
delibera
di non ripresentare la candidatura di Aosta per i giochi
olimpici invernali del 2002;
invita
i rappresentanti nominati dal Consiglio regionale nel Comitato
promotore della candidatura olimpica di Aosta per il 1998 a
procedere, entro la fine di giugno, allo scioglimento del
Comitato;
impegna
la Giunta regionale a revocare tutti i provvedimenti di
assegnazione di locali, attrezzature e personale al Comitato
promotore della candidatura di Aosta per i giochi olimpici del
1998;
impegna
l'Assessore regionale al Turismo, Urbanistica e Beni culturali a
presentare alle competenti Commissioni consiliari, entro dieci
giorni, un rendiconto completo sull'attività del Comitato, sulle
deliberazioni assunte dalla Giunta relativamente alla candidatura,
sulle somme impegnate, sulle spese liquidate".
Questa risoluzione che non vuole fare polemiche rispetto al
passato. Noi non vogliamo mettere i puntini su tutte le i, benché
ci sarebbero tantissime cose da dire, però vogliamo che ci sia un
chiaro pronunciamento rispetto al futuro.
Noi siamo per concentrare gli sforzi dei prossimi anni su un
progetto di sviluppo turistico alternativo a quello olimpico, su
uno sviluppo turistico che punti su una diversificazione reale
dell'offerta, che valorizzi potenzialità della nostra Regione oggi
troppo trascurate, dal termalismo, rispetto al quale avevamo una
grande tradizione e possiamo ancora avere un grande ruolo, al
turismo culturale, per il quale siamo fortemente dotati di
strutture di grande interesse, al turismo congressuale,
all'agriturismo ed al turismo verde, visto che abbiamo anche uno
dei Parchi nazionali più noti, conosciuti ed apprezzati in
Europa...
In questo campo c'è moltissimo da fare, ci sono molte energie da
spendere, c'è molto denaro da investire, sapendo però che si
costruisce qualcosa di solido e di duraturo, che non è affidato
esclusivamente ad un fuggevole e provvisorio messaggio
televisivo.
Secondo noi, da questo Consiglio deve uscire una scelta chiara e
priva di ambiguità: o si decide di sciogliere il Comitato e si
accantona il discorso di una ricandidatura olimpica, oppure, se si
vuole riproporre la candidatura per il 2002, bisogna dirlo
chiaramente, senza sotterfugi, precisando contemporaneamente in che
modo ed in che tempi si propone la consultazione popolare per la
nuova candidatura.
La cosa peggiore, secondo noi, sarebbe la mancanza di chiarezza,
accompagnata di fatto dal tacito avvio delle procedure e delle
iniziative per una nuova candidatura, che proceda in modo
strisciante per un paio di anni, per essere poi rilanciata magari
dopo le elezioni regionali del 1993.
Ecco, noi crediamo che il dibattito svoltosi tra la popolazione,
la diversità di posizioni emersa tra le istituzioni e la
popolazione in questi mesi e la richiesta della popolazione
valdostana esigono chiarezza ed io chiedo al Consiglio di fare oggi
una scelta chiara ed inequivocabile.
Presidente
Ha chiesto la parola l'Assessore al
Turismo, Urbanistica e Beni culturali, Pascale; ne ha facoltà.
Pascale (PSI)
Il 15 giugno, a Birmingham, la Valle
d'Aosta si è presentata davanti ad un'assemblea internazionale,
sulla quale era concentrata l'attenzione di tutto il mondo sportivo
e non, ed alla quale erano presenti centinaia di giornalisti e
televisioni di almeno tre continenti, meno la Rai.
In quell'occasione la Valle d'Aosta ha dato di se stessa
un'immagine più che dignitosa ed io sono convinto in quel momento
tutti i presenti si siano sentiti orgogliosi di essere lì e di
rappresentare la Valle d'Aosta.
E' per questo che vorrei ringraziare tutti coloro che nel tempo
hanno permesso che si verificasse questo avvenimento eccezionale,
che resterà comunque nella storia di questa Regione.
Ringrazio innanzitutto il Movimento dell'Union Valdôtaine per
aver promosso la candidatura, per essersi battuto e bene affinché
la stessa venisse accettata come unica candidatura italiana.
Ringrazio il Comitato promotore, che è stato il volano della
promozione della candidatura e lo ringrazio tutto, sia chi ha
profuso in questo compito impegno e passione quasi a tempo pieno,
sia chi ha dato un apporto minore, perché ritengo che chi ha dato
meno di quello che poteva dare deve probabilmente risponderne solo
e prima di tutto alla sua coscienza.
Ringrazio i consulenti e gli addetti alle pubbliche relazioni,
che sono stati pagati per fare il loro lavoro, però, nel vederli
pressare giorno e notte i membri del CIO, sempre sorridenti, umili
e servizievoli, mi chiedo se veramente quella piccola retribuzione
che abbiamo loro corrisposto sia stata la sola molla del loro
impegno.
Ringrazio i giornalisti, che all'inizio ci hanno seguito con
molta diffidenza e scetticismo, ma negli ultimi tempi, a giudicare
dagli articoli, con maggiore entusiasmo e convinzione.
Ma soprattutto voglio ringraziare il personale dell'Assessorato
al Turismo, Urbanistica e Beni culturali, che ha collaborato a
questa candidatura con un impegno che andava al di là del compito
prettamente burocratico ed istituzionale e tutti coloro - e sono
stati tanti - che hanno collaborato volontariamente, senza alcun
vantaggio economico, non per motivi personali o politici, ma solo
per passione o, se volete, anche per patriottismo, perché convinti
che la posta in gioco non era questa o quella maggioranza, ma la
Valle d'Aosta e forse in questo hanno dato una lezione di stile e
di civiltà a tanti di noi.
Sul piano politico, aggiungo subito che questi miei
ringraziamenti non vogliono recitare il
"de profundis"
della
vicenda olimpica, visto che i ringraziamenti si fanno sempre a
chiusura delle cerimonie. Qualunque sarà il futuro olimpico della
Valle d'Aosta, credo che si sia chiusa una pagina, per cui è
doveroso un riconoscimento a quelli che ci hanno permesso di vivere
questa pagina di storia.
Si è chiusa una pagina ed è giusto che se ne faccia un
consuntivo. Se non ci fosse stata la richiesta dei quindici
consiglieri che hanno consentito la convocazione dell'adunanza
odierna, la maggioranza si sarebbe comunque presentata a questo
Consiglio per un esame consuntivo, ch'io mi auguro sia
squisitamente politico.
Il giudizio della Giunta regionale sulla gestione della
candidatura olimpica di Aosta è complessivamente positivo e
rispecchia quanto, molto profeticamente, era stato scritto nella
risoluzione approvata il 21 marzo 1990 in questo Consiglio
regionale da 34 consiglieri su 35 e della quale vi leggo solo una
frase:
"E' infatti evidente come, al di là dell'ottenimento
dell'organizzazione dei giochi olimpici, obiettivo certamente
problematico soprattutto a livello di prima candidatura, il solo
fatto che la Regione venga seriamente e concretamente presa in
considerazione ai massimi livelli sportivi e governativi, per
ospitare una manifestazione di così grande importanza, costituisca
un argomento di fortissimo impatto, assai proficuamente
utilizzabile nell'ambito delle campagne promozionali e di immagine
usualmente realizzate in Italia ed all'estero"
.
E' avvenuto esattamente quello che era scritto in quella
risoluzione. Nessuno di noi pensava o sperava che fosse possibile
avere subito l'assegnazione dei giochi olimpici per il 1998, perché
Aosta era poco conosciuta ed il tempo a disposizione per farla
conoscere era poco, perché dopo l'assegnazione all'Europa, per il
1992 ad Albertville e per il 1994 Iljammer, era impensabile che i
giochi potessero essere assegnati ancora all'Europa ed infine
perché c'erano concorrenti agguerriti, come Nagano e Salt Lake
City.
Ma i 15 voti che la nostra candidatura ha ottenuto a Birmingham
in prima battuta, a poca distanza da quelli ottenuti da Nagano,
perché tutte le cinque concorrenti hanno avuto un risultato che si
può sintetizzare in una manciata di voti, dai 15 ai 21 di Nagano,
ebbene proprio quei 15 voti sono la dimostrazione di quanto è
scritto in quella risoluzione e cioè che la Valle d'Aosta è stata
seriamente e concretamente presa in considerazione ai massimi
livelli sportivi, perché quei 15 voti non ci sono piovuti dal
cielo, né ci sono venuti per intercessione di questo o di quel
personaggio, ma sono voti che ci siamo conquistati da soli, sono
voti di simpatia che la Valle d'Aosta è riuscita ad ottenere in
questi dieci mesi.
Se si tiene conto del tempo avuto a disposizione - dieci mesi
messi a confronto con gli anni che hanno avuto a disposizione le
altre candidature - se si tiene conto dei mezzi finanziari a
disposizione - quattro miliardi possono sembrare tanti o pochi in
Valle d'Aosta, ma, messi a confronto con le decine di miliardi
spesi dalle altre concorrenti, sono indubbiamente pochi - se si
tiene conto delle difficoltà nelle quali si è lavorato in sede
locale che ci sono state frapposte in ogni momento e che quantomeno
hanno disperso tempo ed energie che potevano essere indirizzate
meglio nella promozione della candidatura olimpica, ebbene se si
tiene conto di questi fattori e si vuole ragionare in termini
obiettivi, al di là del gioco delle parti, non si può non
riconoscere che la Valle d'Aosta ha ben figurato nella competizione
di Birmingham.
Questa competizione è costata alla Valle d'Aosta la somma
complessiva di lire 4.638.000.000. In tale somma sono comprese
tutte le spese, anche quelle effettuate prima della legge sulle
Olimpiadi, quindi dal 1988 in poi. Voglio però sottolineare che
queste sono le spese impegnate, non le spese a consuntivo, perché
per molte delibere non siamo ancora in grado di dare il
consuntivo.
Non voglio dilungarmi nella specifica, sia perché ho già
risposto più volte in Commissione alle varie interpellanze - e sono
pronto a farlo ancora, perché è diritto dei consiglieri sapere -
sia perché penso che oggi si debba fare un dibattito politico,
senza entrare in dettagli specifici.
E allora, sul piano politico, quattro miliardi sono tanti o
pochi? Non lo so, ma credo che dipende dall'ottica con cui si
affronta il problema. Se lo si guarda con l'ottica della promozione
turistica dell'immagine della Valle d'Aosta, direi che sono pochi,
perché, grazie a questa vicenda, noi siamo stati sui giornali
sportivi e non sportivi di tutto il mondo e siamo comparsi - ripeto
- sulle televisioni di tre continenti. Se avessimo dovuto pagare le
inser-zioni sui giornali o i passaggi televisivi, avremmo
certamente speso più di quattro miliardi. Voglio solo ricordare che
la Valle d'Aosta spende ogni anno 2,5 miliardi di lire di
pubblicità per inserzioni su quotidiani e periodici di carattere
nazionale, ma non certo per passaggi televisivi. Quindi, se il
problema è visto in quest'ottica, la Valle d'Aosta ne ha ricavato
senz'altro un van-taggio economico, che al momento è difficilmente
quantificabile, ma che non potrà non darci in futuro un riscontro
positivo.
E' stata criticata la gestione della candidatura della Città di
Aosta. Si poteva fare di più e di meglio?. Certo, con il senno di
poi si poteva fare di più e di meglio.
Credo che in questa vicenda abbiano giocato degli elementi
negativi, che vale la pena di sottolineare.
Anzitutto la mancanza di esperienza e di tempo per fare
esperienza, perché dieci mesi fa nessuno di noi, né noi né quelli
della vecchia Giunta, sapeva che cosa fosse un dossier olimpico,
che cosa volesse significare preparare una campagna di candidatura
olimpica, quali mezzi finanziari fossero necessari e come ci si
sarebbe dovuti comportare sotto questo aspetto. Mancava quella che
normalmente è chiamata formazione professionale e che è
indispensabile per iniziare proficuamente qualsiasi attività. Oggi
abbiamo questa esperienza, ma dieci mesi fa non l'aveva
nessuno.
Su questa vicenda c'è stata una strumentalizzazione politica.
Qui noi siamo tutti convinti, ma lo è anche la popolazione, che se
non ci fosse stato il cambiamento di maggioranza del 6 giugno
dell'anno scorso, quasi certamente la contestazione sarebbe stata
limitata ad un piccolo gruppo di Verdi, ma non tutti, perché ci
sono anche dei Verdi responsabili, non demagoghi, e siamo anche
convinti che certamente non ci sarebbe stata quella richiesta di
referendum, che ha avuto più le caratteristiche di un referendum
contro questa maggioranza, che non di un referendum contro le
Olimpiadi.
Non so quanto questo possa avere inciso o influito sulla
gestione della candidatura e sul suo risultato, ma certamente ha
avuto la sua rilevanza.
E' vero che c'è stata una carenza d'informazione sulla
candidatura - lo riconosco ancora una volta, perché in merito ho
già dato ragione al Consigliere Riccarand - nel contesto valdostano
ed una conseguente mancanza di convinzione da parte della comunità,
per cui è venuto meno anche quel sostegno psicologico che era molto
importante per chi doveva operare per la promozione della
candidatura.
Va poi sottolineato un altro elemento negativo: l'appoggio poco
convinto e fattivo degli organismi sportivi nazionali ed in primo
luogo del CONI, fatta eccezione per De Stefani, che tutti hanno
potuto vedere costantemente all'opera in questi mesi.
Ecco, questi elementi possono aver condizionato, anzi hanno
senz'altro condizionato il risultato della votazione di Birmingham,
ma su di essi si può fare una valutazione solo col senno di
poi.
Se questo attiene al passato, io credo che non ci si possa
esimere dal porci anche delle domande sul futuro e dal cominciare a
dare, se possibile, anche delle risposte.
Il Consigliere Riccarand ha già presentato una risoluzione con
la quale chiede di chiudere comunque la vicenda olimpica, perché
non ritiene che il progetto olimpico sia adeguato alla Valle
d'Aosta. E' una posizione coerente, che egli ha sempre tenuto e
che, sotto questo punto di vista, io rispetto.
E' chiaro che il problema di una possibile ricandidatura, che
co-munque potrà essere posta ufficialmente solo dopo il 1993,
perché l'assegnazione dei giochi olimpici per il 2002 avverrà nel
1995, ri-chiede in via preliminare che vengano effettuate alcune
verifiche.
Sul piano internazionale, per quello che riguarda il CIO,
esistono probabilmente tutti i presupposti perché questa
candidatura possa essere posta ed abbia delle possibilità di
successo.
Ci sono i presupposti tecnici, perché la Commissione tecnica del
CIO, nello stilare la classifica delle strutture tecniche delle
varie concorrenti, ha messo al primo posto Salt Lake City ed al
secondo Aosta, riconoscendo quindi che la Valle d'Aosta ha già oggi
le strutture adatte per ospitare i giochi olimpici. A maggior
ragione questo varrà nel 1995, quando, con o senza Olimpiadi, noi
avremo comunque migliorato e potenziato i comprensori sciistici di
rilevanza internazionale presenti in questa Regione.
Ci sono i presupposti geo-politici, perché dopo Nagano, quindi
dopo l'Asia, è presumibile che i giochi invernali ritornino in
Europa, indipendentemente dalla decisione sull'assegnazione dei
giochi estivi del 2000, ed in Europa noi siamo una delle
candidature più forti, forse la più forte assieme alla Svezia, ma è
ancora da vedere se quest'ultima, dopo cinque bocciature, avrà
ancora voglia di ripresentarsi.
Esistono anche i presupposti numerici, perché proprio quei
quindici voti ottenuti a Birmingham costituiscono, come si dice in
gergo, lo zoccolo duro sul quale poter lavorare con maggiore
tranquillità per cercare di ampliare i consensi.
Le verifiche sono da fare sul piano interno e la prima concerne
appunto le volontà politiche. Io mi chiedo e chiedo al Consiglio
regionale se le forze politiche, in modo particolare i 34
consiglieri che un anno fa hanno sottoscritto quella risoluzione,
sono in grado di riaffermare il principio che la Valle d'Aosta ha
tutte le carte in regola per ospitare i giochi olimpici invernali e
che questi possono essere un fattore di crescita, sui piani
sportivo, promozionale, sociale e culturale per lo sviluppo della
nostra Regione.
Mi permetto di rivolgere questa domanda essenzialmente al
Movimento dell'Union Valdôtaine, ma solo per cercare di capire,
perché mi pare che i suoi atteggiamenti degli ultimi mesi siano
stati un po'contraddittori.
Al di là di questo è necessaria, sì, quella verifica nel
contesto valdostano di cui parlava prima il Consigliere Riccarand.
Abbiamo già commesso questo errore in passato, perché, prima di
porre la candidatura, bisognava fare questa verifica nel 1988, per
cui non dobbiamo commetterlo di nuovo. E' necessario che su questo
tema ci sia un'ampia consultazione di tutti gli organismi sportivi,
economici e culturali di questa Regione.
Va fatta una verifica di quelli che possono essere gli appoggi a
livello nazionale e del mondo sportivo, che potremmo fare
abbastanza velocemente, perché ci è stato chiesto un incontro, che
potrebbe essere l'occasione per tale verifica.
A mio avviso, va fatta anche una verifica del tipo di
candidatura che potremmo portare avanti, perché a Birmingham
abbiamo presentato una candidatura prevalentemente pubblica, il che
può essere un pregio sul piano sportivo, ma se si tengono presenti
certe
"lobbies"
affaristiche, che esistono anche all'interno
del CIO, c'è forse da valutare e da chiedersi se sia il tipo di
candidatura opportuna o se non sia invece opportuno ricercare
preventivamente delle forze imprenditoriali e finanziarie, come
quelle che sono state alle spalle di Nagano e di Salt Lake City e
che si sono fatte sentire.
E' chiaro che a tutto ciò è poi legato anche il problema della
successiva gestione della promozione della candidatura.
Ecco, io credo che su questo sia opportuno che ogni forza
politica esprima con chiarezza le proprie posizioni, tenendo
presente, come ho già detto, che non si tratta qui di discutere di
un'eventuale ricandidatura di questa o di quella maggioranza, ma si
tratta di discutere di un'eventuale ricandidatura della Valle
d'Aosta.
Presidente
Ha chiesto la parola il Consigliere
Rollandin; ne ha facoltà.
Rollandin (UV)
Depuis quelque temps, le thème des
jeux olympiques a saisi l'attention de notre Région. Je crois qu'il
est peut-être utile de rappeler certains aspects de ce problème.
Aujourd'hui, quelqu'un a voulu rappeler les moments de la
candidature en soulignant qu'il y a avait eu, de la part du Conseil
régional, une intervention avec une prise de position officielle
qui engageait le Conseil lui-même dans une certaine direction.
On a déjà rappelé les idées qui avaient été suggérées à ce
moment-là, et surtout les hypothèses de travail qui étaient à
l'origine du choix de la candidature. Même si, à propos de la
candidature, dans d'autres séances, on a déjà rappelé à qui nous en
sommes redevables. Il est intéressant de rappeler un passage
extrait d'une brochure distribuée au cours d'un meeting, pendant la
période de la candidature de la ville d'Aoste, où on posait la
question suivante:
"C'è un padre storico della candidatura
aostana? Non c'è. La terra è buona per lo sport, ha prodotto grossi
campioni, su tutti Ottoz, bronzo europeo e bronzo olimpico sugli
ostacoli, ma non c'è il grande personaggio che ha chiesto
l'Olimpiade nel suo testamento spirituale. Molto semplicemente la
voglia di Olimpiade fa parte da sempre di questa Valle piena di
benedizioni per lo sport invernale e si è concretizzata
fisiologicamente nella candidatura senza una data precisa, un
evento specifico"
.
C'est un texte qui avait été distribué dans les locaux du Comité
même...
(...Interruption...)
...Il est tout de même sympathique de voir qu'il y a différentes
interprétations sur cette candidature. Les actes du Conseil
prouvent, au contraire, ce qui s'est réellement passé. J'estime
inutile d'aller plus loin.
Je voudrais rappeler que les raisonnements à la base de ce choix
étaient très simples: la considération que chaque année on va
présenter un peu partout, en Europe et ailleurs, l'image de la
Vallée d'Aoste. N'oublions pas que depuis des années nous allons à
Tokyo présenter la cuisine valdôtaine, l'hôtellerie valdôtaine et
cetera On avait donc fait un calcul très simple de ce qui pouvait
se passer, en présentant d'une façon différente une image plus
complète du Val d'Aoste. En effet, les dossiers devaient être
l'instrument d'une présentation complète du Val d'Aoste; ce qui
représentait une occasion pour faire connaître la spécificité de
notre région. N'oublions pas les raisons culturelles sur lesquelles
on a peut-être déjà insisté et qu'il était important de considérer
au moment où l'on va construire une Europe qu'on dit des régions,
au moment où l'on fait des discours qui dépassent le réalité
locale, au moment où l'on va présenter une région qui veut se poser
d'une façon différente. Ce qui n'empêche qu'il y ait une attention
particulière concernant le développement de notre région.
J'avoue qu'on a beaucoup plus d'attention au moment où l'on
parle de jeux olympiques tout simplement, plutôt que lorsqu'on
parle de
"piano urbanistico e paesaggistico"
qui devrait
être la summa du développement de notre région et que, pour
différentes raisons, on n'a pas encore eu la possibilité de
discuter et qui devrait donner l'idée de ce qu'on peut imaginer en
Vallée d'Aoste pour l'avenir. La partie la plus intéressante
concerne le débat sur les objectifs, sans passer par la
modification de la vraie raison d'être d'une Région alpine, et
tenant compte d'une croissance économique qui doit prendre en
considération la différence entre les vallées latérales et un
centre comme Aoste. Dans ce sens, on avait présenté la candidature
olympique de la Vallée d'Aoste, même si, selon le règlement actuel
du CIO, c'était la ville d'Aoste qui devait présenter sa
candidature. Ceci était un signe d'une différence qu'il fallait
saisir, c'était la Vallée d'Aoste, dans son ensemble, qui allait se
présenter comme candidate.
Quelqu'un a repris le problème de la position des différentes
forces politiques. La position de l'Union Valdôtaine a été, à mon
avis, assez claire. Je voudrais relire le passage du communiqué
officiel, résultat du débat à l'assemblée de Nus, du 23 décembre,
qui, suite aux différentes prises de position, avait tranché en
renvoyant la reprise du débat au moment de la décision de
Birmingham. Je vais lire ce qu'on avait affirmé à l'époque:
"Demande aux représentants unionistes, au sein du Comité
promoteur, d'oeuvrer, de concert avec les organes de l'Union et le
groupe des conseillers régionaux et communaux, pour que la
candidature valdôtaine mette en valeur les spécificités de la
Vallée d'Aoste et les invite à veiller afin que les interventions à
conséquences néfastes, ne risquent pas de compromettre l'intégrité
de notre territoire et les intérêts fondamentaux de la population
valdôtaine. Donne mandat... Laisse pleine liberté aux adhérents de
l'Union Valdôtaine d'oeuvrer selon leurs convictions par les moyens
légaux à leur disposition".
Dans tous les partis et tous les mouvements, je crois qu'on a
mené un débat par rapport au deuxième point, qui est le point
capital du débat sur les jeux olympiques. C'est le problème qui a
concerné l'activité de cette année et qui revient à une critique
sur trois points fondamentaux: sur la composition du Comité, sur la
gestion et sur la participation.
Pour ce qui est de la composition, quelqu'un l'a déjà rappelé,
on avait insisté, à maintes reprises, qu'il y ait une composition
différente afin d'éviter une série de problèmes au niveau personnel
et au niveau de l'image même de ce Comité par rapport aux membres
C.I.O. et à l'activité à l'extérieur. Tout en comprenant
l'engagement politique qui était à la base d'une présentation de ce
genre, il fallait prévoir un engagement des différents milieux,
afin de voir s'ils étaient à même de soutenir l'hypothèse d'une
candidature.
Pour ce qui est de la gestion, j'estime inutile de reprendre le
débat qui a été fait, au sein de ce Conseil, sur les quatre
dossiers, car sur le cinquième il n'y a pas eu de débat. Ces quatre
dossiers démontrent qu'on avait proposé des solutions qui ne
pouvaient être praticables. En effet, le cinquième dossier va
modifier radicalement les points qui avaient fait l'objet d'un
débat sérieux qui visait la sauvegarde de certains endroits: par
exemple, Busseyaz ou les stades à Charvensod et Pollein. La
critique n'était pas faite seulement pour détruire, mais pour
réaliser d'une façon optimale un dossier qui devait, dans les
intentions, présenter ce que la Vallée d'Aoste avait déjà et ce que
la Vallée d'Aoste devait, au contraire, construire pour être à même
de gérer les jeux. On avait demandé un engagement spécifique sur
les dossiers et même si les temps étaient étroits on pouvait faire
un débat avec les collectivités locales. Et je viens au troisième
volet de la participation.
Si on avait vraiment envie de présenter l'enjeu de la Vallée
d'Aoste, face à un problème important mais problématique comme les
jeux, il fallait que les collectivités locales aient la possibilité
d'examiner le problème. Au contraire, même si on a sollicité cette
prise de position, on n'a pas eu la possibilité de faire un minimum
de débat, qui puisse donner une idée sérieuse et complète de ce qui
se passait, des efforts qui étaient demandés pour aboutir à des
résultats conséquents.
On a déjà discuté sur ces thèmes au moment du débat sur la
présentation des dossiers. Quelle requête présentons-nous
aujourd'hui? D'avoir le temps nécessaire pour réfléchir sur l'enjeu
qui a été visé, par rapport à un certain système que nous avons
sous les yeux. Le problème du rapport avec les communes. Quelle est
la participation et le système de participation des différentes
forces économiques et sociales, au-delà des différentes
représentativités sportives? Voilà que, si on veut se représenter,
il est important qu'il y ait la participation de la population.
C'est le point capital du débat. Je crois que nous avons la
possibilité de le faire et de trouver un système optimal pour le
faire.
On sait très bien que le référendum propositif n'est pas
possible, mais j'estime que, dès aujourd'hui, au niveau des
collectivités locales, on a la possibilité de faire une analyse de
ce que les différentes populations des communes pensent à ce sujet.
Il faudra saisir jusqu'au but cette possibilité, ce système de
travail, afin qu'il y ait par la suite une idée claire de ce que la
population veut.
Il est vrai que les conseillers régionaux doivent répondre à la
population de ce qu'ils font et des décisions qu'ils vont prendre.
A ce moment on a fait un choix, qu'on a justifié et qu'on a fait
avec certaines intentions, face à certains problèmes j'estime
important qu'il y ait, à présent, une analyse sérieuse avec les
données d'une participation de ce genre de la part du Val d'Aoste,
afin que la population exprime son idée sur les jeux olympiques.
C'est le point le plus important!
Il y a en a d'autres, sans doute. Quelqu'un a parlé des frais
nécessaires pour la candidature, au-delà des frais nécessaires pour
l'organisation des jeux. Je crois que tout le monde a lu la presse
savoyarde, qui disait que jusqu'à un certain moment on a cru que
les jeux auraient payé les jeux, par la suite monsieur Barnier a
changé d'avis et a dû admettre que les frais conséquents à une
organisation de ce genre, pour les jeux d'Albertville, dépassaient
les prévisions et que par conséquent il fallait changer d'attitude.
Il ne faut pas en arriver là, il est important que, en même temps -
et j'espère dans les plus brefs délais - on parle de développement
de notre Région et que l'on puisse insérer un discours comme les
jeux olympiques. C'est dans ce sens qu'on demande de prévoir un
temps nécessaire de réflexion, afin qu'on ne doive plus constater
que, malheureusement, les Valdôtains sont partagés.
Si on multiplie les raisons de division, parfois même
artificielles, ou dans d'autres cas liées à une information qui
n'est pas correcte, à une information qui n'existe pas sur certains
domaines, je crois que nous ne rendons pas un bon service à la
population. Dans ce sens nous présenterons, suite au débat, des
réflexions, en invitant le Conseil à les voter.
Presidente
Ha chiesto la parola il Consigliere
Aloisi; ne ha facoltà.
Aloisi (Ind)
Vorrei fare alcune considerazioni o
riflessioni sulla bellissima vicenda, a mio parere, della
presentazione della candidatura della Città di Aosta alle
Olimpiadi.
Innanzitutto distinguo l'intera vicenda in due aspetti: quello
politico, che sarà oggetto di questo mio breve intervento, e quello
che concerne le critiche, che eventualmente alcune forze politiche
o alcuni consiglieri regionali volessero fare e che è giusto che
facciano, purché siano costruttive o di verifica. Questo però è un
altro aspetto, cui provvederanno i responsabili di questa vicenda,
dando direttamente le risposte che sono tenuti a dare. Scindiamo
pertanto i due aspetti, cioè quello politico da quello della
legittima richiesta di informazioni.
Per quanto attiene all'aspetto politico, io ricordo che, quando
erano rispettivamente Presidente della Giunta il Consigliere
Augusto Rollandin ed Assessore al Turismo, Urbanistica e Beni
culturali il Consigliere Renato Faval, fu votata, esattamente il 21
marzo 1990, la risoluzione che ho qui davanti a me e dalla quale
cito brevemente alcuni spunti che sono importanti per capire certe
situazioni. Questa risoluzione è stata approvata dal Consiglio
regionale con 34 voti favorevoli ed uno contrario, a dimostrazione
che in quell'occasione tutte le forze politiche del Consiglio
regionale avevano accettato e condiviso la candidatura della Valle
d'Aosta ad ospitare i giochi olimpici invernali del 1998.
Nella risoluzione si legge testualmente:
"Nel corso del
1988-89 sono stati avviati, da parte della Giunta regionale,
contatti preliminari volti a verificare la concreta possibilità
della candidatura della Valle d'Aosta.
A tale proposito va sottolineato come la corretta gestione di
tale candidatura possa tradursi in cospicui vantaggi di ordine
promozionale e quindi rilevanti benefici economici per una Regione,
come la Valle d'Aosta, che dalle attività turistiche ed in
particolare da quelle legate agli sport invernali, ricava
un'aliquota assai consistente del proprio reddito.
E' infatti evidente come, al di là dell'ottenimento e
dell'organizzazione dei giochi olimpici, obiettivo certamente
problematico, soprattutto a livello di prima candidatura - questo
lo si diceva già due anni fa - il solo fatto che la Regione venga
seriamente e concretamente presa in considerazione ai massimi
livelli sportivi e governativi, per ospitare una manifestazione di
così grande importanza, costituisca un argomento di fortissimo
impatto, assai proficuamente utilizzabile nell'ambito delle
campagne promozionali e di immagine usualmente realizzate in Italia
ed all'estero.
Non si può ignorare inoltre che questa può rappresentare
un'occasione, forse unica, per coagulare e coalizzare attorno al
progetto Valle d'Aosta tutte le forze politiche, imprenditoriali e
sociali della nostra Regione e far convergere su di essa
l'attenzione e l'interesse dei settori più avanzati, sia a livello
nazionale che internazionale, in una dimensione di respiro
addirittura extraeuropeo. Si prospetta in tale impegno la
possibilità di collocare in modo definitivo la nostra Regione tra
le grandi aree di interesse turistico e sportivo a livello
mondiale".
La risoluzione ovviamente continua, ma io mi fermo qui. Dalle
poche frasi che ho letto, scaturiscono alcuni interrogativi ch'io
ritengo molto importanti e che sicuramente molti cittadini della
Valle d'Aosta si sono posti. Come mai, a fronte di queste
dichiarazioni e di questa risoluzione, votata dall'intero Consiglio
regionale, con l'esclusione della già nota posizione del
rappresentante dei Verdi, la Valle d'Aosta si è presentata divisa a
questo impegno così importante e gravoso? Come mai certe forze
politiche, che avevano assunto degli impegni, che sono state esse
stesse promotrici di tale vicenda, hanno poi avuto un atteggiamento
ambiguo, quasi ostile, ed hanno cercato di bloccare o di frenare
questa bellissima avventura, che comunque ha dato lustro ed
immagine alla nostra Regione?.
A questi interrogativi fa seguito la considerazione che, a mio
avviso, con la scusa della questione olimpica, si è voluto in
realtà strumentalizzare tutta la vicenda per motivi di carattere
esclusivamente politico. Nel giugno dell'anno scorso c'è stato un
fatto di grande rilevanza per la Valle, un ribaltamento nelle
alleanze politiche, quindi un avvicendamento nella gestione del
potere e da quel momento sono cambiate le posizioni di alcune forze
politiche.
Ecco quindi spiegato l'atteggiamento ambiguo e strumentale
dell'Union Valdôtaine, cioè proprio del Movimento di maggioranza
relativa che pure era stato l'artefice e che più si era impegnato
per l'ottenimento della candidatura olimpica, che ha fatto sì che
la Valle d'Aosta si presentasse divisa a questo grande impegno,
dando quindi un'immagine negativa di sé a livello mondiale.
Queste strumentalizzazioni di carattere politico hanno avuto il
sopravvento sul buonsenso ed anche sulla stessa logica che avrebbe
voluto che tutte le forze politiche, sociali ed economiche della
nostra Regione fossero unite. Non si spiegherebbero altri-menti
certi atteggiamenti, prese di posizione e dichiarazioni che hanno
arrecato grave danno all'immagine della nostra Regione.
Mi riferisco anche alle dichiarazioni con le quali il
Consigliere Viérin ha detto che in questa vicenda vi sono stati
comportamenti ed atteggiamenti al limite della legalità. Queste
frasi sono pesanti come macigni e fanno capire che l'obiettivo
dell'Union Valdôtaine, in tutta questa vicenda, è stato teso a
strumentalizzare il problema in funzione di un fatto politico e di
una maggioranza. Quindi, invece di presentare un'immagine unitaria
della nostra Regione, si è voluta sfruttare la vicenda olimpica in
modo strumentale, in funzione di opposizione a questa
maggioranza.
Sono rimasto colpito dalla lettera citata dal Consigliere
Viérin, che, se ho ben capito, perché l'ho sentita per la prima
volta quando di essa ha fatto cenno il Consigliere Bich, era
sicuramente pesante ed esprimeva grevi critiche e giudizi sul
Presidente del Comitato promotore e sulla eventuale futura gestione
economica dei giochi.
Io ho tratto l'impressione che si sia voluto fare il processo
alle intenzioni, perché, prima ancora di ottenere la candidatura e
poter gestire la grande vicenda olimpica, che purtroppo si è
fermata, si è già prospettato: "Ecco in che modo e con quali
sistemi verrà gestita la torta di 800 miliardi... Vi saranno
interessi di carattere personale...".
Mi pare che questo comportamento sia stato molto scorretto,
anche perché è stato l'elemento chiave che ha contribuito a
sgretolare le possibilità di successo della candidatura ed a
disinformare la popolazione valdostana su tutta la vicenda. Le
insinuazioni sul modo di gestire i finanziamenti ed i sospetti del
tipo: "Ecco, ci sono dei personaggi che... Figuriamoci come
verranno gestiti tutti questi soldi...." hanno strumentalmente
contribuito a diffondere nella pubblica opinione tutta una serie di
pesanti critiche sulla vicenda olimpica.
Oltre a ciò, ricordo che il Comitato del no ha inviato ai vari
rappresentanti del CIO internazionale persino delle lettere
terribili e micidiali, che, a mio avviso, hanno sicuramente
concorso a farli decidere negativamente nei confronti della Valle
d'Aosta, perché esprimevano pesanti giudizi sulle persone che
gestivano il Comitato olimpico, sulla nuova maggioranza e
soprattutto evidenziavano un atteggiamento non vero della
popolazione valdostana, una parte della quale è stata indotta da
queste forme strumentali a schierarsi in favore del no. Tutto
questo ovviamente ha contribuito ad offuscare l'immagine della
Valle d'Aosta.
Mettetevi nei panni di un presidente del CIO del Brasile,
dell'Argentina o della Cecoslovacchia, che si vede recapitare una
lettera in cui si dice che la popolazione è contraria, che il
presidente è un personaggio ambiguo... E' facile immaginare che non
può che essere indotto ad esprimere un giudizio negativo sulla
Valle d'Aosta. Anche questo è stato un elemento importante che ha
concorso a ridurre al minimo le possibilità di successo della
candidatura della Valle d'Aosta.
Questi, a mio avviso, sono stati gli elementi chiave, che hanno
impedito alla Valle d'Aosta di continuare in questa bellissima
avventura. Ciò mi spiace, perché ritenevo e ritengo che sarebbe
stato importante che tutta la nostra comunità, compreso il
Consiglio regionale, si fosse presentata unita alla competizione
per l'assegnazione dei giochi olimpici invernali, per contribuire
tutti assieme al grande lancio pubblicitario dell'immagine della
nostra Regione.
Ringrazio comunque il Presidente del Comitato olimpico e tutto
il Comitato promotore per l'impegno profuso e per il lavoro svolto,
perché, malgrado le ostilità di alcune forze politiche e comitati
del no, sono comunque riusciti a diffondere nel grande consesso
olimpico mondiale, un'immagine positiva della nostra piccola Valle
d'Aosta.
Voglio ringraziare anche l'Assessore Pascale, che - non
dimentichiamo questo aspetto - ha ereditato una situazione
disastrosa e catastrofica, perché, quando ha assunto le gravose
funzioni di Assessore al Turismo, Urbanistica e Beni culturali, si
è trovato a dover gestire la vicenda in un modo molto difficile,
perché il suo predecessore aveva fatto poco o nulla fino a quel
momento; quindi, in pochissimi mesi, egli ha dovuto provvedere a
tutto l'indispensabile aspetto burocratico per poter presentare la
candidatura della Valle d'Aosta.
Le critiche vanno fatte, ma con correttezza ed onestà, nel senso
che bisogna riconoscere le difficoltà in cui hanno operato i
responsabili di questa vicenda e soprattutto tener conto del tempo
limitato a disposizione. Secondo me, essi hanno fatto sforzi
enormi, pressoché immani, e sono comunque riusciti ad offrire a
livello mondiale una bella immagine della nostra Regione,
nonostante l'ostilità di certe forze politiche e le critiche e le
calunnie di alcuni pseudo-comitati.
Convengo che abbiamo perso, ma abbiamo lottato contro dei
giganti. Da questa bellissima avventura o da questa pagina di
storia, come ha già detto l'Assessore Pascale, usciamo a testa alta
ed io ritengo che si debba procedere lungo questa strada, ma si
dovrà valutare a fondo se ci sarà la possibilità e la volontà di
una eventuale futura ricandidatura della Valle d'Aosta.
Come avete già sentito da coloro che mi hanno preceduto, anch'io
ritengo che sia stata scritta una pagina positiva della storia
della Valle d'Aosta, perché a livello di immagine, di turismo o di
qualsiasi altro aspetto, la Valle d'Aosta si è fatta conoscere a
livello mondiale. Questo è il fatto più importante. Abbiamo dovuto
combattere e lottare con soli 4 miliardi contro i giganti
Giapponesi che, stando a quello che si dice, ne hanno spesi 60, ma
siamo riusciti a competere a testa alta, ottenendo, a mio avviso,
un notevole successo, malgrado le strumentalizzazioni e l'aspetto,
molto negativo, di esserci presentati divisi, senza quell'immagine
unitaria che invece sarebbe occorsa.
Grazie.
Depuis dix-huit heures et neuf minutes c'est M. le
Viceprésident Stévenin qui remplit les fonctions de Président de la
séance.
Presidente
Ha chiesto la parola il Consigliere
Bajocco; ne ha facoltà.
Bajocco (PCI-PDS)
Prima di tutto devo dare atto al
Consigliere Riccarand di essere stato l'unico, dalla prima
risoluzione a quella di oggi, sulla quale peraltro non concordo, ma
che rispetto perché è il frutto di un suo modo di vedere le cose,
ad aver operato e camminato nella stessa direzione.
Non concordo invece con certe altre forze politiche che il 21
marzo 1990, con una maggioranza diversa della quale io non facevo
parte perché ero all'opposizione, avevano votato una risoluzione
che aveva tra i suoi primi firmatari l'ex Presidente della Giunta
Rollandin ed i consiglieri Viérin e Faval. La firma di quest'ultimo
era scontata, anche perché era l'Assessore al Turismo, Urbanistica
e Beni culturali in carica ed era stato tra i promotori della
proposta olimpica.
Anch'io avevo firmato quella risoluzione, proprio perché credevo
e credo che i giochi olimpici invernali non siano di per sé
negativi, anche se ovviamente la candidatura deve essere proposta e
portata avanti con la massima serietà e correttezza su tutti gli
aspetti.
Non leggo i passi che avevo segnato, perché sono già stati letti
dal Consigliere Aloisi, ma ricordo che nel dibattito di allora
erano intervenuti i consiglieri Tonino, Milanesio, Riccarand e
Stévenin, che, guardacaso, rappresentavano le forze di maggioranza
e di opposizione che poi avrebbero votato la risoluzione, ma leggo
solo la parte deliberativa della risoluzione, che recita
testualmente:
"Il Consiglio delibera... di approvare la
candidatura in questione e di assicurare alla stessa tutti i
supporti necessari ad un suo adeguato sostegno in tutte le sedi in
cui ciò si renderà opportuno, nella certezza che questa rappresenta
un'eccezionale opportunità di crescita strutturale e culturale, nel
rispetto dell'esaltazione della storia, delle tradizioni e della
vocazione della Valle d'Aosta".
Questo è quanto noi avevamo
deliberato il 21 marzo 1990.
Poi si è verificato il ribaltone del 6 giugno 1990 che,
guardacaso, ha modificato anche il senso di questa risoluzione.
Certamente non tutta l'Union Valdôtaine era d'accordo con il
Comitato di Villeneuve, ma solo una minima parte, anche se poi il
Gruppo si è dovuto adeguare per quel senso di rispetto che si deve
alle diversità e anche per poter mantenere compatto il
Movimento.
Se si crede che la Valle d'Aosta debba modificarsi, trasformarsi
e progredire, non capisco perché, solo a causa di un cambio di
maggioranza o del cambio di un Assessore o di un Presidente, si
debba cambiare anche il nocciolo del problema. Io sono dell'avviso
che gli aspetti essenziali debbano continuare a conservare la loro
validità. Se prima tutti concordavano sull'opportunità di seguire
quel percorso, non capisco perché dopo si siano assunte posizioni
diverse.
Ce l'avevano forse con il Consigliere Milanesio perché era
Presidente del Comitato? Ha sbagliato, non ha sbagliato? Sarebbe
bene che certe cose non fossero dette solo attraverso porte di
sacrestia, ma direttamente, con coraggio e chiarezza, dalla lettera
a alla zeta.
Guardacaso, il Consigliere Milanesio è uno degli artefici del
famoso ribaltone. Prima faceva parte della maggioranza, ma state
pure tranquilli, cari amici dell'Union Valdôtaine, che quand'anche
fosse rimasta quella maggioranza, il Consigliere Milanesio sarebbe
diventato ugualmente Presidente di quel Comitato. In quel caso però
sarebbe andato tutto bene ed io l'avrei votato lo stesso.
Per quanto attiene all'aspetto politico, devo riconoscere che
quel Comitato ha fatto nascere delle discussioni anche nel nostro
partito, perché il Segretario ha forse trascurato un po'il lavoro
politico ed ha preso più a cuore quello olimpico, svolgendolo
certamente bene ed affrontando una dura battaglia, anche se poi la
vittoria non c'è stata. Bisogna comunque dare atto al Comitato di
avere ben lavorato.
Mi dispiace però che del Comitato facevamo parte anche altri
consiglieri che, per certe virgolette, per certe lettere che non
arrivavano o per altre ragioni, si sono dimessi, poi sono stati
rivotati ed infine hanno cercato di dimettersi un'altra volta...
Ecco, questo non è serio e neppure corretto, perché, a mio avviso,
chi assume un impegno, deve comunque provvedere ad
ottemperarlo.
Stando a quello che ho sentito o letto, la Valle d'Aosta non era
seconda a nessuna località candidata all'organizzazione dei giochi
olimpici invernali. Se la parte tecnica...
(...Interruzione del Consigliere Voyat...)
... Consigliere Voyat, stai tranquillo, non agitarti! Stai
tranquillo e ascoltami!... Per piacere, signor Presidente, ti
invito a richiamare il Consigliere Voyat... Grazie.
Presidente
Per favore! La parola al Consigliere
Bajocco.
Bajocco (PCI-PDS)
Abbiamo visto che, per quanto
attiene agli impianti tecnici, la Valle d'Aosta non è seconda a
nessun'altra località, perché in essi si può svolgere qualsiasi
competizione.
Convengo certamente sulla necessità di una pausa di riflessione.
Pur non avendo vinto la battaglia, ci siamo comportati bene e non è
detto che non dobbiamo continuare a combattere; è tuttavia
opportuno, a mio avviso, fare una breve pausa di riflessione,
perché forse possiamo aver commesso qualche errore che non dobbiamo
più ripetere.
Credo che dobbiamo cercare di smuovere, sentire ed impegnare la
popolazione e tutti gli strati sociali della nostra Regione, da
quelli che si occupano di sport a quelli che operano nel campo
culturale e forse la Presidenza del Consiglio, appoggiandosi magari
ad una società specializzata, seria e capace, potrebbe far svolgere
un sondaggio che ci permetta di sapere dalla viva voce della
popolazione che cosa intende fare.
Io sono dell'avviso che dobbiamo fare una pausa di riflessione,
in modo che poi, se saremo stati capaci di riunire la maggior parte
delle forze possibili, riusciremo forse a ripercorrere questo
cammino in modo diverso, senza alcuna distinzione tra maggioranza
ed opposizione. Se io fossi all'opposizione, sarei certamente
d'accordo sull'opportunità di una pausa di riflessione, che sarebbe
molto utile per farci esaminare tutti assieme se sia il caso o meno
di ricandidarci per il 2002.
Grazie.
Président
Le Viceprésident Bich a demandé la
parole; il en a la faculté.
Bich (Ind)
La ringrazio signor Presidente.
Consigliere Gremmo, tutte le volte ch'io mi alzo in piedi per
parlare, lei mi gratifica di qualche plauso. Faccia attenzione a
non finire sotto il Carroccio...
(...Interruzione del Consigliere Gremmo...)
... Badi bene alla sua salute politica.
Egregi colleghi, volevo rifuggire dall'iniziare il mio
intervento, che peraltro sarà modesto e forse anche ripetitivo,
perché la carne al fuoco è tanta e gli argomenti in discussione
sono molteplici e di notevole rilevanza, per cui si corre il
rischio di ricadere in una valutazione che, sotto certi aspetti,
può sembrare anche ripetitiva e ricalcante posizioni già assunte da
altri colleghi.
Avrei voluto evitare un po'di colore, ma il Consigliere Aloisi
mi ha tirato un po'per i capelli, con i suoi toni da Film Luce,
tratti da vecchie cineteche, dove si parla ancora del pericolo
giallo, qui rappresentato dai Giapponesi, cioè da quei giganti che
si sono presentati al fatidico appuntamento della candidatura
olimpica e che ci hanno sonoramente battuto.
Di Film Luce ha parlato molto anche la stampa, quella che
intende fare opinione, perché ci ha fatto passare per vittorie
delle sonore sconfitte.
Ai tempi della Buonanima, Consigliere Aloisi, la battaglia di
Capo Matapan fu contrabbandata come una scaramuccia periferica
nella quale avremmo incassato qualche piccola perdita, mentre per
la verità perdemmo tre incrociatori e mezza flotta. La battaglia di
El Alamein, anch'essa tragica nei ricordi, fu allora contrabbandata
dalla società Film Luce e dalla stampa di regime come una furiosa
resistenza del forte e probo soldato italiano - sul forte e probo
sono d'accordo - ma non fu propriamente una vittoria, così come
oggi sento di dover parlare di caduta pesante nella credibilità e
anche nella valenza politica di questa nostra candidatura.
L'Assessore Pascale ci ha invitati a trarre le conclusioni sul
piano politico, ebbene io penso che, su questo piano politico, il
risultato sia stato negativo, perché ha diviso profondamente il
Consiglio regionale e perché è inimmaginabile che si possa portare
a buon fine un'operazione di questo tipo con una maggioranza
risicata come quella qui presente, con una gestione proterva delle
risorse e delle iniziative.
E' Pia illusione pensare di condurre a buon fine un'operazione
che vede dilacerati a livello orizzontale quasi tutti i partiti ed
in modo particolare quelli della Sinistra, di quella Sinistra così
amata e così conclamata nei congressi e che poi si presenta qui con
interventi minimali, come quello del Capogruppo del PCI-PDS di un
momento fa, di cui non si conoscono contorni e spessore.
Questa Sinistra non ha capito che tra i principali impegni
assunti a suo tempo, in quel famoso 6 giugno 1990, vi era proprio
quello di distinguere la funzione politica ed amministrativa dalle
altre funzioni; non ha capito che proprio in questo caso ed in
questa circostanza, nella propaganda e nella presentazione della
candidatura della Città di Aosta all'organizzazione delle Olimpiadi
invernali del 1998, quelle due funzioni si siano accavallate e
sovrapposte, venendo meno ad uno dei principali motivi che avevano
presieduto politicamente il cambiamento dei 6 giugno.
Al posto di quella gestione, anche economica, ma molto
diversificata del Comitato promotore, abbiamo voluto mettere lo
stampo della sua connotazione partitica, con le massime espressioni
del Partito Socialista e del PCI-PDS. Questa è stata la
volontà.
Perché tutto questo? Quali sono le motivazioni profonde e reali
che hanno portato in prima persona i rappresentanti della Sinistra,
o quantomeno della Sinistra storica, quella che vuole unificarsi e
mettere a posto i mobili di casa, se non quelle di una gestione di
una macro-economia, in cui vengono assorbite risorse che vengono
meno all'azione amministrativa e a quella legislativa di questa
Assemblea dove la Sinistra doveva essere partecipe, anzi
protagonista? Questo non riesco a capire e questo sfugge alle
valutazioni.
Sfugge anche l'abitudine di voler utilizzare queste forme, che
sono marginali o dovrebbero essere marginali nell'intervento
legislativo (tipo questa della promozione della candidatura
olimpica), per sfruttarla a fini di immagine e di potere, nonché di
captazione dei sistemi di informazione, come è avvenuto, lo abbiamo
visto molto bene, in queste ultime settimane.
Tutto questo mi spinge a sostenere la negatività della nostra
candidatura. Io sono uno di quelli che hanno votato a favore della
risoluzione e delle delibere che spingevano verso quella che è
stata chiamata "una meravigliosa storia" - in realtà mi sembra
tutt'altro, un
"pamphlet"
che termina molto male - ritengo
che non sono state rispettate certe regole. Viceversa, le regole
per la correttezza amministrativa - ne abbiamo visto uno spaccato
offertoci dal Consigliere Viérin e molto di più abbiamo discusso in
sede di Commissione - non sono state rispettate e gli obiettivi non
sono stati colti.
Ecco allora che è forse necessario un momento di ripensamento,
forse è importante non spingere più oltre questa sfida dei 19 a 16,
cioè delle due realtà. Forse è meglio che si giunga ad un momento
di ripensamento, in modo che tacciano le armi e si possano produrre
più strategie e pensieri politici, si ripristini un dialogo
corretto, confacente a questa Assemblea, e si sancisca, quanto è
già stato detto daltronde anche in passato, cioè la separazione dei
poteri e delle funzioni...
Ecco, tutto questo può essere oggi possibile. Tutto questo può
essere un punto di partenza per uno sviluppo più corretto e consono
di un'eventuale riproposizione della candidatura, in modo che
nessuno si senta tagliato fuori, né nelle istanze economiche, né in
quelle sociali, né in quelle culturali, né in quelle politiche.
Questa potrebbe essere una buona occasione...
In questo senso dicevo che i quattro miliardi sono stati
eccessivi, sono stati una dilapidazione di ricchezza pubblica,
perché il risultato politico è stato deludente.
Ecco quindi, secondo me, l'invito fatto dalle risoluzioni sinora
presentate: "Fermiamoci e pensiamo... Fermiamoci e discutiamo", può
essere un momento di saggezza per le forze politiche presenti in
Consiglio ed io mi sento di sottoscriverlo, così come mi sento di
sottoscrivere un altro criterio, quello che mai più i politici, mai
più le massime espressioni delle assemblee elettive siano presenti
nei comitati promotori di questo tipo. Almeno su questo punto
possiamo essere d'accordo. Questi eventi sono già stati causa di
troppe polemiche e dolorose separazioni. Evitiamo di riprodurli,
se, come dicevo prima, vogliamo ripristinare una correttezza nel
confronto e nel dialogo.
Se si vuole poi arrivare addirittura - e questo lo dico per noi,
di Costituente Socialista - ad un incontro e ad un confronto su
queste tematiche, al ripristino di un corretto dibattito
all'interno della Sinistra in Valle d'Aosta, così com'è stato
perorato e sostenuto, anche recentemente, dal Segretario del
PCI-PDS su un organo di stampa, ebbene, questa è proprio
l'occasione per cui le forze di governo della Sinistra storica
possono dare atto dell'esistenza di queste regole e degli impegni a
suo tempo presi della separazione delle funzioni.
Questo può essere un momento in cui vengono sgombrati i tronchi
d'albero caduti sulla strada di una possibile convivenza o di un
possibile appianamento delle vertenze.
Ecco, io non ho altro da aggiungere. Il mio sostegno ed il mio
voto vanno a favore delle espressioni generali della risoluzione
presentata dai colleghi consiglieri dell'Union Valdôtaine...
Gremmo
(fuori microfono)
-
Sbaglia..., ma non è la prima volta che sbaglia.
Bich (Ind)
Va bene, ho sbagliato... E' solo una
frasetta e non credo che sia un insulto.
Se in alcuni punti è ancora possibile limare certe posizioni,
penso che sia utile chiedere una sospensione dei lavori, per
concordare meglio un testo che vada bene a tutte le forze che si
sono basate su questi princìpi. Grazie.
Presidente
Ha chiesto la parola il Consigliere
Gremmo; ne ha facoltà.
Gremmo (UAP)
Signor Vicepresidente e colleghi
consiglieri, devo dire che, pur avendo avuto qualche difficoltà
tecnica ad essere presente oggi, perché avevo Consiglio provinciale
e Consiglio comunale e, francamente, mi parevano più importanti le
questioni amministrative che non questa parata propagandistica che
qualcuno ha chiesto - ma il Regolamento, giustamente, concede la
facoltà, grazie a quindici firme, di convocare il Consiglio anche
per queste parate propagandistiche - non sono voluto mancare perché
c'è indubbiamente qualcosa di valido nel sentire ad alta voce delle
cose che altrimenti verrebbero sussurrate nei bar o raccontate
"ad usum delphini",
nelle assemblee in cui si pensa che non
ci sia nessuno ad ascoltare.
Del documento dell'Union Valdôtaine io ho apprezzato solo il
punto in cui dice, anche se in una forma ambigua, che
"tous les
mouvements et partis politiques ainsi que la communauté valdôtaine
sont partagés sur ce thème"
, ammettendo quindi che anche
l'Union Valdôtaine è spaccata su questo tema.
E' un dato molto importante ed utile, che dal punto di vista
politico ci permette di capire le difficoltà ed i contorcimenti che
il partito di maggioranza relativa incontra nel mascherare dietro
alibi, in qualche modo marginalistici, una vicenda che, secondo me,
doveva essere chiusa, perché siamo ormai tutti d'accordo che
bisogna in qualche modo fare un passo in avanti sulla vicenda della
candidatura. L'ammissione viene anche da questo documento, in cui
in realtà si legge solo il dato che l'Union Valdôtaine su questo
tema è in grandissima difficoltà.
Tuttavia, mentre capisco, apprezzo e mi interessa che queste
difficoltà vengano evidenziate in questo consesso politico, non
approvo, e lo considero veramente una atteggiamento sbagliato e
partitocratico nel senso peggiore del termine...
Apro una parentesi per dire che, quando ho aderito a questa
maggioranza, l'ho fatto perché pensavo e penso che l'Union
Valdôtaine, al di là dei suoi esponenti che hanno tutta la mia
stima, incarni oggi in Valle d'Aosta il peggio dello spirito
partitocratico, cioè di quella visione di tipo veramente manicheo,
per cui, quando il potere viene gestito da me, è il potere migliore
di questo mondo, quando invece è gestito da altri, diventa
immediatamente qualcosa contro cui devo andare a testa bassa, quasi
che si tratti di una
"bataille des reines"
.
Mi auguro che la dialettica politica apertasi qui dentro, non
certo per merito del Consigliere Bich, e che sta andando avanti,
permetta anche agli amici autonomisti dell'Union Valdôtaine di
avere, non solo su questo argomento, ma in generale, un
atteggiamento molto differente, che però non ho ancora colto negli
interventi di oggi ed in particolare nell'impostazione del
tema.
Mi spiego meglio. Forse ha ragione il Consigliere Bich - ogni
tanto ha ragione anche lui - quando dice che non si è trattato di
una grande vittoria, ma una comunità che vuole essere forte ed
unita deve sapersi riprendere dalle varie esperienze. Nella vita si
fanno tante esperienze ed il Consigliere Bich, che è stato per
tanti anni un esponente di primo piano del PSI, sa bene che si
fanno tante esperienze, che poi possono essere superate con la
ricerca di nuove strade. Per carità, io gli auguro di trovarne e
seguirne di migliori di quella attuale di vessillifero dell'armata
di quelli che ha chiamato "compagni".
Comunque ognuno fa delle scelte e qui ne è stata fatta una, però
io non penso, come ha detto qualcuno, che si sia corsa
un'avventura. Non concordo con questa impostazione, perché, se
dicessimo d'aver corso un'avventura, dovremmo considerarla una
parentesi, un fatto accidentale o una ragazzata, ma io non mi sento
di condividere politicamente questa impostazione.
Secondo me, qui si sono poste le basi di una scelta strategica,
su cui la comunità valdostana deve confrontarsi con se stessa e con
gli altri, per cercare delle prospettive di sviluppo.
Il fatto che, per le tante ragioni ricordate un po'da tutti,
questo primo passo, tentativo o avviamento di prospettiva in una
certa direzione non abbia sortito il risultato miracolistico che
qualcuno all'inizio, quando era in maggioranza, aveva pensato e che
poi invece è stato pronto a rimarcare quando non si è più trovato
in maggioranza, credo che non sia sufficiente a giustificare
l'impostazione emersa oggi.
Cosa mi sarei aspettato da un Consiglio regionale autonomista,
da un Consiglio regionale che sa di parlare a nome dell'intera
Regione?
Io concordo con il Consigliere Bajocco, quando dice che bisogna
tenere nel dovuto conto le perplessità, i ragionamenti ed anche i
timori di una parte cospicua - non vogliamo nascondercelo - della
popolazione valdostana verso un'impostazione per molti versi nuova
ed innovatrice.
Non ne è portavoce il Consigliere Riccarand. Non è il becerismo
di dire sempre no a tutto che può farsi portavoce di giuste
rivendicazioni di tipo ambientale, che sono presenti - e meno male
che ci sono - nell'ambito della nostra comunità. Non ne è quindi
portavoce il Consigliere Riccarand, ma esiste una parte della
nostra comunità che su questo tema ha dei problemi e pone delle
opzioni di cui bisogna tener conto.
Un Consiglio regionale che da un lato voglia tenere presente e
valorizzare questo aspetto, mentre dall'altro voglia indicare delle
vie politiche, può accettare l'impostazione del documento dei
colleghi dell'Union Valdôtaine, che dicono: "Chiudiamo tutto e non
se ne parli più, per carità! Hanno buttato via una barca di soldi,
hanno sbagliato tutto: era un'avventura. Questi sono andati allo
sbaraglio....".
Possiamo accettare, dal punto di vista politico, che l'unica
valenza che emerge oggi, sia una becera e politicamente bassa
strumentalizzazione di una vicenda per questioni di mero mercato di
maggioranza? Questo può accettarlo il Consigliere Bich - lo ha
detto - perché a lui interessa che in quella ipotetica Sinistra,
ancora tutta da inventare o da riscoprire, si apra una dialettica
che porti magari a nuove aggregazioni politiche. Questo può
interessare lui, non me; e questo non può certamente interessare né
il Consiglio regionale della Valle d'Aosta, né la comunità
valdostana, né noi altri.
Io penso che si possa certamente fare un bilancio critico e
tenere presente quello che è successo, ma dicendoci tutta la
verità.
Prima il Consigliere Bich ricordava le tristi vicende,
certamente da me mai appoggiate, dell'ultimo conflitto mondiale.
Esiste un bellissimo libro, che potrei anche prestare al
Consigliere Bich, intitolato: "Fucilate gli ammiragli", che
dimostra come gran parte degli insuccessi della flotta italiana
nell'ultimo conflitto mondiale si siano verificati per la presenza
di traditori, di quelli che, essendosi già venduti ed avendo
svelato al nemico i codici di rilevamento radar capaci di far
scoprire la flotta italiana, facevano di tutto perché quei poveri
soldati italiani, ricordati dal Consigliere Bich, ma che non
concernono la mia generazione e la mia parte politica, venissero
mandati coscientemente a farsi ammazzare.
Allora, se vogliamo dire tutta la verità, dobbiamo dire anche
questo e non mi riferisco...
(...Interruzione del Consigliere Bich...)
... Prego?... Ecco, allora cominciamo a dire che, per ragioni
veramente sordide e per un basso tentativo di sciacallaggio
politico, certamente non tutti hanno fatto il loro dovere e non
tutti hanno capito, come ho detto prima, che non si trattava di
un'avventura, ma di porre le basi per una scelta strategica per la
Valle, su cui aggregare e non dividere, su cui discutere e non
litigare, su cui andare, nella migliore delle condizioni, verso una
possibilità di confronto con altre realtà, che potevano anche
essere più forti, ma che comunque ci ponevano nelle condizioni di
poterci confrontare. Questo è il primo dato.
Secondo dato. Devo ringraziare l'Assessore per aver affermato
che il Coni su questa vicenda non ha fatto tutto quello che c'era
da fare. Ecco, su questo io avrei voluto che un'assemblea
autonomista dicesse qualcosa. Qui vorrei veramente che il dibattito
fosse di più alto profilo rispetto a quel ricambiarci stancamente
l'accusa di essere cattivi secondo che si sia da questa o
dall'altra parte del tavolo. Cominciamo quindi a dire che siamo
stati lasciati soli, ampiamente soli. Cominciamo a dire che
dobbiamo, ancora e sempre su questo, ricostruire dei rapporti ed
insistere perché il peso della nostra specificità sia difeso.
Tutto questo io non lo vedo nel documento dell'Union Valdôtaine:
bell'autonomismo a corrente alternata!
Cominciamo a dire tutto questo, anche perché, come ricordava
prima il Consigliere Bich - qualche volta, specie quando è
distratto, riesce anche ad avere ragione - c'è il pericolo del
carroccio, non per me, perché io non ho paura dei "carroccisti",
però la Valle, caro Consigliere Bich, e lo dico ad alta voce,
perché secondo me è un importante argomento di riflessione, corre
proprio il rischio di essere tagliata fuori dai nuovi egemoni e dai
nuovi potentati che stanno venendo fuori da altre parti (Tarvisio e
Milano), anche perché questa vicenda è già stata pesantemente
condizionata dal fatto che altre regioni d'Italia avevano fatto
pesare sul piano politico ed istituzionale certe esigenze. Mi
riferisco, tanto per essere chiari, al problema dei giochi del
Mediterraneo, che per certi versi hanno penalizzato nell'immagine
generale la volontà di intervento a favore della nostra Valle.
Stiamo attenti, allora, a non chiudere, proprio per il pedestre
desiderio di rivalse politiche o personali, delle possibilità che
in futuro potrebbero diventare importanti per noi, perché c'è già
chi è pronto a saltare sui carri o sui carrocci per portarci via
delle opzioni su cui io credo non sia giusto chiudere dei
ragionamenti. Ha ragione quindi il Consigliere Bajocco quando dice:
"Riflettiamo e ragioniamo".
Perché non è giusto chiudere dei ragionamenti? Perché io credo
che se il discorso Olimpiadi fosse stato affrontato
autonomisticamente, cioè tenendo presente l'esigenza di unire la
Valle d'Aosta, facendo in modo che si uscisse comunque - si potrà
dire: "Non c'è stato il tempo" - con delle volontà largamente
unitarie, non avremmo dovuto porre sul terreno la questione di
quanto si è speso o quella di chi era il Presidente, perché il
problema non è in questi termini - quando lei, Consigliere Bich, è
stato Presidente del Comitato per il Terzo Mondo non è stato
contestato da nessuno -...
(...Interruzione...)
...L'hanno tolto?... E' stata una saggia decisione, perché chi
governa e chi è all'opposizione va giustamente all'opposizione.
Anch'io potrò scegliere di andare all'opposizione, perché non sono
nato in maggioranza... Io non ho come colleghi dei camerati.
Stavo dicendo che l'occasione del dibattito o del confronto
sulle Olimpiadi poteva e potrebbe essere ricolta nelle cose che ha
detto prima il Consigliere Riccarand. Io ho colto questo aspetto
del suo discorso.
Sul problema ambiente, ma io dico anche sul problema sport - a
me spiace che oggi manchi il deputato della Valle d'Aosta, che si
occupa anche in qualche modo di sport invernali, ma, ad esempio, io
so che quando il deputato della Valle d'Aosta è andato in Valsesia,
che è una Valle che in qualche modo ci può interessare per
allargare la nostra visione interalpina e montana - faccio un
esempio per far capire il mio ragionamento e forse l'Assessore
ricorda che in merito avevo già presentato un'interrogazione - gli
operatori turistici del posto hanno largamente caldeggiato la
volontà olimpica della Valle d'Aosta, proprio perché ritenevano che
quell'occasione fosse per la Valle d'Aosta una potenziale dose
di...
(...Interruzione...)
...Sì, è interessante, perché invece di annettere i quattro
paesetti, la mia consorte in Piemonte chiede di annetterne molti di
più, quindi ci confronteremo anche sul progetto dell'Union
Valdôtaine di annettere quei quattro paesetti, dove tra l'altro
raccolgo il quindici per cento dei miei voti, quindi quel passaggio
mi andrebbe benissimo.
Comunque, al di là di questo, dicevo che altre realtà vicine si
sono dette interessate alla nostra opzione ed io credo che questo
ragionamento abbia un certo peso anche qui in Valle.
Io ho capito le ragioni di fondo che hanno portato molti
valdostani a firmare quella richiesta di referendum, presentata tra
l'altro in modo estremamente ambiguo, perché si credeva di firmare
contro le Olimpiadi, in realtà si firmava contro una legge
regionale sulle spese, perché la motivazione era la paura ed il
timore di confrontarsi con un nuovo, talmente nuovo e grande
rispetto al giorno per giorno, che evidentemente metteva in
difficoltà ed ha posto la gente - io direi "legittimamente", perché
difendo il diritto di quei 6000 valdostani che hanno firmato la
richiesta di referendum e che, al di là delle strumentalizzazioni,
avevano delle motivazioni molto serie, profonde e ragionevoli - di
fronte alla preoccupazione di vedersi piombare in casa una
struttura o un qualche cosa di ingovernabile.
Qual è però la scelta politica di un governo regionale o di un
parlamento regionale che sappiano interpretare al meglio i
sentimenti anche di una parte della popolazione? E' quella di
uscirne dando delle risposte certe e credibili; non evocando
fantasmi di distruzione apocalittica come fa il Consigliere
Riccarand, ma inserendo nel dibattito politico e nell'azione
politica delle opzioni che facciano in modo che il costruito sia
parametrato alle esigenze e, soprattutto, sia sempre più oggetto di
adesione e di consenso da parte della popolazione. E' questo che mi
aspetto oggi.
Non so se alla fine ci sarà il muro dei 19 contro i 16, come
diceva qualcuno, però so che qui abbiamo due modi di uscirne, uno
direi becero e partitocratico, perché non trovo altro termine, è
quello per cui, quando la maggioranza dice una cosa, la minoranza
per forza dice il contrario; l'altro, quello che, a mio parere, è
intelligente, è quello di aprire un confronto sullo sport in genere
e sugli sport invernali in particolare, sul problema dell'ecologia
e sul problema delle istituzioni, per capire come noi possiamo
pesare di più sulle scelte, perché - ripeto - su questa scelta
abbiamo pesato poco, forse perché eravamo considerati poco da
altri.
Allora io, come autonomista, che cosa mi sento di dire? Mi sento
di dire che, chi vuole sbrigativamente liquidare con una paginetta
da maestri elementari e con una sbrigativa nota di censura una
certa vicenda, la considera come un fatto occasionale e, appunto,
come un'avventura, rendendo così un cattivo servizio alla Valle
d'Aosta. Davvero, a questo punto, noi abbiamo buttato dalla
finestra quattro miliardi.
Avendo invece capito che è normale nelle vicende di questo mondo
che l'ultimo arrivato si debba fare le ossa, che l'ultimo arrivato
debba in qualche maniera rafforzarsi e capire come e dove si deve
muovere e soprattutto debba cercare il massimo consenso in casa, se
poi lo vuole esporre fuori, noi dobbiamo riuscire ad affrontare i
grandi temi dello sviluppo della nostra Regione.
A me dispiace che il dibattito sull'Olimpiade, almeno per quello
che si è svolto finora, ma anche per come si era svolto altre
volte, si sia sempre posato su casi personali o meramente su
questioni da gioco delle parti. Io penso che noi rendiamo un
servizio alla Valle solo se diciamo già da adesso che vogliamo
migliorare la capacità del dibattito politico. Così si evitano le
querele, le polemiche ed i ragionamenti da osteria, che - abbiate
pazienza - non sono certo degni di questo Consiglio regionale e si
evita soprattutto la cosa peggiore che è emersa oggi: il misero
tentativo di strumentalizzare una vicenda di ampio respiro, di
idealità e di ragionamenti, per fini partitocratici, cioè per
giochi politici di parte.
Io penso che la cosa migliore che il Consiglio regionale possa
fare sia quella di attrezzarsi e di cominciare a ragionare affinché
Aosta rivendichi un suo diritto.
Io non amo molto i Socialisti, ma qualche volta sono furbi nella
loro spregiudicata azione politica e lo slogan "Aosta capitale",
che hanno inventato direttamente o attraverso un'agenzia
pubblicitaria, è indubbiamente efficace. "Aosta capitale" vuol dire
ragionare in termini europei, vuol dire cominciare a ragionare in
termini di competitività, superando certe "minorizzazioni" da
minoranza in via d'estinzione.
Noi dobbiamo avere il coraggio di dire che su questo aspetto,
come su altri diecimila, rivendichiamo un nostro ruolo decisivo e
propositivo ed io credo che quelli che hanno appoggiato - c'è stato
anche il mio voto e non me ne pento; io non sono pentito - ed hanno
avuto il coraggio di affrontare anche questa battaglia,
rivendicando il ruolo di capitale olimpica per Aosta, abbiano fatto
bene.
(applausi)
Presidente
Prego di non battere le mani in
occasione degli interventi. Grazie.
Ha chiesto la parola il Consigliere Faval; ne ha facoltà.
Faval (UV)
Certo è che non sono dovuto andare fino
a Birmingham per ritenermi fiero di essere valdostano, perché
questo sentimento lo provo fin da quando ho fatto una scelta
ideologica di un certo tipo e posso anzi dire che Birmingham, da
questo punto di vista, non è stata una delle esperienze più
esaltanti ch'io ho vissuto e ve ne spiego la ragione.
Molti colleghi che mi hanno preceduto hanno avuto la cortesia di
ricordare e riprendere alcuni concetti che erano stati espressi
nella risoluzione del marzo 1990. Rileggendo e chiosando quei
concetti, hanno ritenuto di poter insinuare che dopo quella data
l'Union Valdôtaine ha cambiato radicalmente atteggiamento nei
confronti della candidatura per le Olimpiadi invernali del 1998.
Ebbene, mi pare che sia successo esattamente il contrario.
Se si ha un minimo di onestà politica, non si può confondere la
critica ad un metodo di condurre la candidatura, con la critica
alla disponibilità e alla volontà di concorrere per l'assegnazione
delle Olimpiadi. In quella risoluzione, infatti, tra le altre cose
si dice: "Non si può ignorare, inoltre, che questa può
rappresentare un'occasione forse unica per coagulare e coalizzare,
attorno al Progetto Valle d'Aosta, tutte le forze politiche,
imprenditoriali e sociali della nostra Regione e far convergere su
di essa...". Ecco, è attorno a questa filosofia che noi avremmo
dovuto costruire la candidatura - ripeto - "per coagulare e
coalizzare, attorno al Progetto Valle d'Aosta, tutte le forze
politiche, imprenditoriali e sociali della nostra Regione".
Voi tutti, qui presenti, compresi i rappresentanti della
maggioranza che hanno preso la parola, avete riconosciuto che
questo non è successo, mentre, rispetto e a causa di questa
vicenda, ma soprattutto del modo in cui è stata condotta, si è
malauguratamente aperta una profonda lacerazione all'interno della
nostra comunità. E' su questo fatto politico che noi dobbiamo
discutere, perché è negativo e di esso siamo responsabili tutti
assieme.
Che questo sia vero, cioè che sia stato il metodo a portarci a
queste conseguenze, è dimostrato da tutta una serie di episodi che
in parte sono già stati citati, ma io ne vorrei citare uno solo,
quello che mi pare più significativo ed emblematico rispetto al
modo in cui non si sono volute coagulare e coalizzare, attorno al
Progetto Valle d'Aosta, le forze politiche, imprenditoriali e
sociali di questa comunità.
Mi riferisco all'episodio dei dossier. E' un fatto recente e
tutti ci ricordiamo come si è svolta questa vicenda e come il
Consiglio regionale si è ritrovato a dibattere uno degli elementi
fondamentali della presentazione della candidatura, perché i
dossier sarebbero dovuti essere il compendio della proposta Valle
d'Aosta per l'organizzazione e la gestione delle Olimpiadi, nel
caso in cui ci fossero state assegnate. Su quel documento dovevano
essere indicate le scelte fondamentali, quelle di base e
determinanti, non solo per la capacità e la possibilità di
convincere i membri del CIO ad assegnare alla nostra Regione ed
alla città di Aosta l'organizzazione delle Olimpiadi del 1998, ma
determinanti anche in funzione del fatto che, come auspicavamo
sempre nella stessa risoluzione, l'occasione delle Olimpiadi
avrebbe dovuto rappresentare
"un'eccezionale opportunità di
crescita strutturale, culturale, nel rispetto e nell'esaltazione
della storia, delle tradizioni e della vocazione della Valle
d'Aosta".
Abbiamo fatto, anzi avete fatto - a questo punto mi sia permesso
attribuire
"unicuique suum"
- esattamente il contrario.
Avete fatto delle scelte in privato e addirittura i componenti del
Comitato di cui ho fatto parte non ne erano a conoscenza e le
scelte sono state fatte senza minimamente coinvolgere la comunità
locale, le istituzioni (Comuni e Comunità Montane).
Questo è il modo che voi avete ritenuto di dover usare fin
dall'inizio. Avete fatto delle scelte - tra l'altro non so neppure
da chi siano state fatte, perché mi risulta che neanche all'interno
della Giunta regionale si siano svolte grandi discussioni - e
fornito delle indicazioni a qualche professionista, che
diligentemente ha predisposto dei progetti di larga massima.
Mi pare incontrovertibile che questo sia stato un modo
assolutamente inopportuno e addirittura irresponsabile di condurre
la candidatura. Non si può pretendere di fare scelte così
importanti e coinvolgenti, come anche voi avete riconosciuto e
votato, senza chiedere il parere, anzi il contributo della comunità
locale attraverso le sue varie articolazioni (comuni e dalle
comunità montane). Non voglio fare l'elenco di quanto, a questo
proposito - mi sia consentito di dirlo, perché è la verità - è
stato praticamente imposto in modo arrogante e protervo alla
comunità.
Se questa imposizione non è stata arrogante e proterva, bisogna
pensare che chi ha avanzato tali proposte non credesse
assolutamente alla possibilità che le Olimpiadi potessero essere
assegnate alla Valle d'Aosta e le abbia presentate solo per
adempiere una richiesta del CIO e partecipare comunque alla
sessione di Birmingham. Ecco, signori, le critiche a questo metodo
ed a questo atteggiamento non possono essere confuse e
contrabbandate per cambiamento di opinione dell'Union Valdôtaine
verso la candidatura olimpica.
E' chiaro che noi, avendo constatato fin dall'inizio l'esistenza
di questo metodo, nel quale non ci potevamo né ci possiamo
assolutamente identificare, non potevamo fare altro che segnalare
al Consiglio regionale e poi alla comunità valdostana, tutto ciò
che a nostro modo di vedere corrispondeva ad una gestione non
valida e non corretta della candidatura. Credo che debba essere
detto in modo chiaro che questo non significa essere contro la
candidatura della Valle d'Aosta per l'organizzazione delle
Olimpiadi del 1998.
E' altrettanto vero però che, proprio in conseguenza di questo
atteggiamento, anche all'interno dell'Union Valdôtaine si sono
levate grosse critiche e perplessità sull'opportunità di proseguire
in questa vicenda. E' vero, ma questo è successo in tutti i
partiti, come è stato confermato oggi oltre che in altre occasioni.
Questo è il risultato o la conseguenza di quella mancata
disponibilità alla verifica di ciò che qualcuno voleva fare per le
Olimpiadi, che ha indotto la comunità e l'opinione pubblica a
temere.
Non sono stati certamente utili a convincere l'opinione pubblica
che le cose andassero per il verso giusto gli incontri con la
popolazione organizzati dal Comitato promotore. Tengo a precisare
che a quegli incontri io non sono mai stato invitato, pur essendo
membro del Comitato; eppure uno si è svolto addirittura a due passi
da casa mia, come è testimoniato dai verbali del Comitato. Non sono
stato non solo invitato, ma non sono stato neppure informato della
convocazione di certi incontri.
Il Presidente Milanesio, in un'affermazione riportata nei
verbali del Comitato, ha detto che ci sono diversi livelli di
competenza all'interno del Comitato, quindi diversi livelli di
informazione rispetto ai membri del Comitato ed in una
dichiarazione a "La Stampa" egli ha detto di considerare il dott.
Ferina ed il sottoscritto come la quinta colonna del Comitato per
il referendum, ma di ciò se ne assume tutta la responsabilità.
Personalmente ho sempre agito con estrema serietà e correttezza,
anche se non ho alcun timore a dichiarare che ho vissuto questa
esperienza all'interno del Comitato con grande difficoltà e
malessere, perché io agisco con uno spirito diverso e difficilmente
tollero che in un tipo di attività come quella, manchi spirito di
collaborazione e di
équipe
. Fin dall'inizio le cose sono
state impostate in modo che ci fossero diversi livelli di
conoscenza e quindi di partecipazione.
Dicevo che le riunioni organizzate qua e là non sono state
certamente utili a convincere la comunità e l'opinione pubblica che
la candidatura fosse condotta nel modo giusto. Perché? Perché nel
corso di quelle riunioni i rappresentanti del Comitato hanno
affermato che il Comitato in quanto tale è soltanto un'associazione
di diritto privato, che non deve rispondere a nessuno, né al
Consiglio regionale, né tantomeno alla comunità.
Se questo è vero dal punto di vista strettamente giuridico, è
assolutamente falso dal punto di vista politico e siccome anche la
maggioranza ha qui affermato e afferma che la vicenda è
esclusivamente politica, come si può negare l'altissima valenza
politica del Comitato, non solo perché era finanziato da denaro
pubblico e perché la sua costituzione è stata voluta dal Consiglio
regionale, ma anche perché era composto per sei settimi da membri
del Consiglio regionale o del Consiglio comunale di Aosta? Negare
l'alto profilo politico del Comitato per questi vari aspetti,
significa negare la realtà, negare l'evidenza. Noi non possiamo
accettare queste cose e quando le critichiamo siamo certi di essere
dalla parte della verità.
E' stato anche ricordato quel passo della risoluzione in cui si
dice:
"Il solo fatto che la Regione venga seriamente e
concretamente in considerazione ai massimi livelli sportivi e
governativi per ospitare una manifestazione di così grande
importanza costituisce un argomento di fortissimo impatto, assai
proficuamente utilizzabile nell'ambito delle campagne promozionali
e di immagine usualmente realizzate in Italia ed
all'estero".
Chiedo all'Assessore di volerci dimostrare in che modo questa
candidatura sia stata utilizzata proficuamente ai fini indicati nel
paragrafo che ho appena letto, visto che mi sono trovato
personalmente a disagio in quelle poche occasioni alle quali ho
presenziato ed in cui il Comitato doveva promuovere la candidatura
e, attraverso essa, anche l'immagine della Valle d'Aosta. Non
riferisco certi episodi. Io mi sento fiero di essere valdostano, ma
non vi dico che cosa ho provato in certe occasioni.
Pertanto, vorrei riportare l'attenzione di tutto il Consiglio
regionale e quindi della comunità e dell'opinione pubblica
valdostana sul fatto che l'Union Valdôtaine non ha assolutamente
cambiato opinione, ma coerentemente con i suoi princìpi e con il
suo modo di interpretare la politica, cioè la politica fatta per e
con la comunità, ha denunciato il metodo di cui si sono serviti il
Comitato e questa maggioranza per promuovere la candidatura, perché
non hanno tenuto conto dell'esigenza primaria che, in fin dei
conti, noi non agiamo a titolo personale, ma solo e soltanto
nell'interesse della comunità locale. Questo è il nostro modo di
intendere e fare politica.
Tengo a precisare che mi sono recato a Birmingham, dopo aver
consultato il Gruppo consiliare regionale dell'Union Valdôtaine e
gli organi dirigenti del Movimento, che mi avevano chiesto di
recarmici per verificare direttamente quanto sarebbe successo.
Com'è noto, nel frattempo io avevo inviato una lettera al
Segretario dell'Union Valdôtaine chiedendogli di potermi dimettere
dal Comitato, in quanto l'ultimo episodio del quale ero venuto a
conoscenza, circa l'irresponsabilità del Comitato nel condurre
l'azione di promozione, mi metteva nelle condizioni di non poter
condividere una responsabilità che certamente non avevo. Mi
riferisco ovviamente alla vicenda di Birmingham.
Lo sapete tutti, ma lo ripeto perché è importante - anche perché
da qualche parte, come è stato detto ed abbiamo letto, si
contrabbanda quella vicenda per vittoria - per capire come le cose
sarebbero potute andare diversamente, sovvertendo il risultato,
come molti dei presenti a Birmingham hanno sostenuto, sarebbe
bastato un voto in più per la Valle d'Aosta nella prima
votazione.
Ma non era possibile che la nostra candidatura, al di là di
certe espressioni di simpatia, potesse essere presa in seria
considerazione, visto che ad un mese da Birmingham il direttore
generale del CIO, Maître Carrare, è stato costretto ad inviare una
lettera per ricordare al Presidente del Comitato di avergliene già
inviata una nel mese di novembre per ottenere alcune informazioni
che non gli erano ancora pervenute.
Successivamente, cioè dopo la visita ad Aosta della Commissione
tecnica del CIO all'inizio di febbraio, alla quale erano state
illustrate alcune importanti modifiche citate nella lettera, tra
cui lo spostamento del villaggio olimpico da Busseyaz alle Caserme
- ma di ciò non era poi stata data nessuna giustificazione ed
informazione per iscritto al CIO - Maître Carrare, ha minacciato il
Comitato, sia pure nel modo molto elegante e diplomatico che si
conviene all'interno del CIO, di far presente quella gravissima
inadempienza a tutti i membri del CIO.
Veniamo a Birmingham. Non voglio fare della polemica e non
voglio isterilire il dibattito, nel quale però la comunità è stata
coinvolta in modo così pregnante da esigere che le vengano dette
tutte le cose, anche se nel modo più sereno e positivo e possibile,
perché anche aspetti di un certo tipo potrebbero essere utili a
riflettere sul da farsi in futuro.
Io credo che anche a Birmingham sia stato fondamentalmente
dimostrato come la superficialità, l'approssimazione ed il
dilettantismo fossero il "leitmotiv" della candidatura.
Mi spiego. L'Assessore Pascale ha detto dentro: "Siamo rimasti
soli; neanche il Coni ci ha dato una mano"...
(...Interruzione del Consigliere Lanivi...)
... certo, il Coni centrale.
Com'è possibile scaricare sempre sugli altri le responsabilità?
Perché i colpevoli sono sempre gli altri? In questa occasione, per
stabilire dei contatti privilegiati con la Presidenza del Coni,
notoriamente affidata ad un esponente del Partito Socialista
Italiano, avevamo un Presidente del Comitato, anche lui socialista.
Ora è forse colpa dell'Union Valdôtaine se questo Presidente, che
appartiene allo stesso partito del Presidente del Coni, non è
riuscito a stabilire con lui dei contatti privilegiati?
Qualcuno qui sostiene che le maggioranze devono essere formate
con partiti nazionali che abbiano gli agganci giusti a Roma; ma se
questi sono i risultati, lascio valutare a voi il significato e
l'utilità di certi assunti.
Non solo non ci ha dato una mano il Coni, ma neppure la Fisi.
Qualcuno ha già ricordato, ma va comunque ribadito, che il Gen.
Valentino, Presidente della Fisi, non era neppure presente a
Birmingham. Ci ha fatto cortesemente sapere di essere impegnato
altrove, ma in realtà non era presente perché non voleva
appoggiare, come non ha appoggiato, la nostra candidatura. Perché?
Perché la Fisi non è mai stata coinvolta in modo pregnante e
neppure è stata consultata nel modo dovuto sulla candidatura.
Mi permetto di ricordare che nel maggio 1990, durante la
sessione Fisi di Montreux, ho avuto occasione di incontrare il Gen.
Valentino, Presidente della Fisi, al quale ho illustrato ciò che,
dal punto di vista della maggioranza dell'epoca, sarebbe dovuto
essere il Comitato promotore per la candidatura di Aosta per il
1998. Contrariamente a quanto è stato imposto da questa
maggioranza, cioè un Comitato formato quasi esclusivamente da
politici, l'Union Valdôtaine, così come abbiamo ribadito a suo
tempo in Consiglio regionale e la maggioranza di allora, avevano
progettato un Comitato ben diverso, nel quale i tecnici ed i
manager avrebbero dovuto avere la maggior parte delle
responsabilità nella conduzione della candidatura.
Altrettanto si può dire dell'aiuto che le altre Federazioni
coinvolte in questo discorso avrebbero dovuto dare alla candidatura
di Aosta, come è il caso, ad esempio, della Federazione italiana
del ghiaccio.
Vogliamo allora chiederci se i cattivi stanno tutti di qua ed i
buoni tutti di là? Forse sarebbe utile a tutti un brevissimo esame
di coscienza, accompagnato magari da un po'di autocritica.
Altro fatto molto importante, malauguratamente negativo,
verificatosi a Birmingham è che, a differenza delle televisioni di
tutti gli altri Paesi che avevano città candidate
all'organizzazione delle Olimpiadi invernali del 1998, la RAI non
ha trasmesso in diretta la cerimonia della "nomination".
L'Assessore ci ha ricordato...
(...Interruzione...)
...No. Sta di fatto che il CIO aveva addirittura delle
"royalties" su quelle trasmissioni e certamente non sarà stato
felice di non poterle incassare.
Comunque, quand'anche le altre località non abbiano avuto la
trasmissione in diretta, mi pare che voi, visto che avete
totalmente condiviso - del resto l'avete votata - la dichiarazione
d'intenti del 1990, almeno per una ragione di coerenza vi sareste
dovuti impegnare affinché la Rai trasmettesse in diretta la
manifestazione per un certo ritorno d'immagine per la Valle.
Tutto ciò senza trascurare gli atteggiamenti di qualche membro
del CIO italiano, ma non voglio fare del pettegolezzo, che in
quell'occasione non hanno certamente giovato alla nostra
candidatura.
Comunque, se non fossero successe tutte queste cose, se fossimo
stati in grado di trasmettere un'immagine più efficiente e più
credibile della nostra candidatura, molto probabilmente, oltre ai
voti di cosiddetta simpatia, ne avremmo potuti raccogliere anche
altri. A quel punto, se in prima votazione avessimo superato lo
scoglio dei quindici voti, le cose sarebbero andate ben
diversamente.
Questo è dimostrato anche dai risultati delle votazioni
successive. Se è vero infatti, come tutti abbiamo riconosciuto, che
Nagano ha fatto un colossale investimento di dollari, è altrettanto
vero che ha giocato un risico con tre K, perché al primo turno ha
avuto soltanto 21 voti, nonostante il massiccio impegno profuso, ed
il successivo verdetto è stato di 46 a 42, ciò vuol dire che ha
avuto solo quattro voti di scarto dalla località americana di Salt
Lake City, che è arrivata seconda.
Questa votazione indica che le cose sarebbero potute andare ben
diversamente, se, come ho detto e ripeto, oltre ai voti di
simpatia, noi avessimo potuto far convergere su Aosta anche quelli
di efficienza e credibilità.
Il CIO, dopo Atene e Birmingham, ha certamente dimostrato di
avere una sensibilità tutta particolare, tant'è che non siamo
riusciti ad individuare un parametro in base al quale una
candidatura possa essere ritenuta valida ed accettabile, basti
pensare che, al di là dell'enorme somma utilizzata da Nagano per
promuovere la propria candidatura, in quella stessa località deve
essere costruito tutto di sana pianta.
Qualcuno qui ha lamentato che, con tutta probabilità, le lettere
inviate ai membri del CIO da esponenti del Comitato per il
referendum abbiano potuto nuocere alla nostra candidatura. Tutti
sanno però che i Verdi di Nagano hanno inviato tonnellate di
lettere ai membri del CIO ed a Losanna, ma questa informazione non
ha contato assolutamente nulla. Ciò vuol dire che sono ben altre le
valutazioni del CIO per assegnare l'organizzazione delle Olimpiadi
alla località giapponese.
Detto questo, credo che per il futuro noi dobbiamo tener conto
anche di questo elemento, che mi pare possa essere riassumibile in
questi termini. Al di là di tutta una serie di valutazioni che, per
quel che mi riguarda, possono ancora essere valide circa la
possibilità di un'eventuale ricandidatura, occorre anche valutare
in modo molto serio ed
approfondito se valga effettivamente la pena profondere in una
candidatura olimpica somme così ingenti, che noi dovremmo reperire
fuori dall'ambito pubblico, così come mi pare sia stato affermato
da tutti.
In ogni caso, se poi riteniamo di dover proseguire nella
candidatura, che però deve essere finanziata o sponsorizzata da
grossi gruppi economici ed imprenditoriali, che ovviamente non
fanno della beneficenza, ma aspirano ad un guadagno, che non
possono interpretare come semplice ritorno di immagine; è
ipotizzabile allora che essi lo individuino in qualche forma di
gestione dell'economia della Valle d'Aosta. Questo è un problema
serio e delicato, che va tenuto nel debito conto nel valutare
l'opportunità di riproporre la candidatura olimpica.
Pertanto, come è già stato affermato da altri colleghi
dell'Union Valdôtaine, anch'io ribadisco che dal nostro punto di
vista è assolutamente necessario cercare di voltare pagina,
riallacciare i contatti ed i rapporti, nonché riavviare il
confronto con la comunità, informandola e offrendole tutti gli
elementi di giudizio relativi non solo alla candidatura in sé, ma
anche all'organizzazione delle Olimpiadi.
Ciò non è stato fatto, benché chi vi parla l'abbia sollecitato a
più riprese all'interno del Comitato, al punto che si era
addirittura assunto l'impegno di organizzare una conferenza stampa,
definita
pro veritate,
dopo le grosse polemiche sul dossier
e soprattutto dopo che le forze politiche avevano insistito nei
Consigli regionale e comunale affinché il villaggio olimpico non
fosse realizzato a Busseyaz.
Ebbene, è importante ora riallacciare questo rapporto o
confronto con la comunità e quindi non accelerare delle decisioni
che in questo momento potrebbero non essere supportate da valide
considerazioni e da utili valutazioni sul futuro della nostra
Regione.
Depuis dix-neuf heures et deux minutes c'est M. le Vice
Président Bich qui remplit les fonctions de Président de la séance;
depuis dix-neuf heures et trente-neuf minutes M. le Président
Dolchi reprend ses fonctions de Président.
Presidente
Ha chiesto la parola il Consigliere
Milanesio; ne ha facoltà.
Milanesio (PSI)
Signor Presidente e colleghi
consiglieri, mi sembra che la discussione si stia un po'trascinando
senza che vi siano stati grossi apporti contributivi per una
serrata e quanto possibile serena valutazione di quello che è stato
e, soprattutto, non mi sembra che siano giunti grossissimi
contributi su quello che si potrebbe o si dovrebbe fare; anzi ho
l'impressione che per molti versi si stia pestando l'acqua nel
mortaio, rimestando cose già dette in altre circostanze senza
effetto alcuno, ma che continuano ad essere ripetute, quasi che
questo Consiglio e questi consiglieri fossero degli illetterati,
cioè gente che non conosce il senso di quello che ha votato,
proposto e deliberato.
Devo ringraziare alcuni consiglieri che, a mio avviso, hanno
elevato il tono del dibattito ed in particolare il Consigliere
Gremmo, che ha cercato di fare un discorso politico generale su
questa vicenda, proprio come penso dovesse essere il taglio che
bisognava cercare di dare a questa discussione, visto che siamo in
sede di consuntivo, sia pure di primo consuntivo, visto che non
tutte le riflessioni possono essere fatte oggi.
C'è stata del resto una certa fretta nel convocare, su richiesta
di quindici consiglieri, questo Consiglio, che probabilmente
avrebbe dovuto significare una specie di linciaggio nei confronti
del Comitato promotore, del suo Presidente e - perché no? - della
Giunta regionale.
E' successo invece un
"quid"
imponderabile ed
imprevedibile, a parte ovviamente i festeggiamenti organizzati da
qualcuno appena si è saputo che la candidatura della Valle d'Aosta
non aveva ottenuto il successo che tutti auspicavamo, ma nel quale
però non potevamo ragionevolmente credere più di tanto, tenuto
conto che eravamo in sede di prima candidatura e che avevamo alle
spalle una promozione ben ristretta. Comunque, al di là dei
festeggiamenti a tratti scomposti, con vilipendio di persone che
stanno sul gozzo a qualcuno, questo lo capisco perfettamente, anche
questa adunanza era stata convocata con l'intento di procedere in
un ulteriore linciaggio, questa volta consiliare, nei confronti dei
protagonisti, loro malgrado, di questa vicenda.
Poi però, grazie ai riflessi stampa nazionali, internazionali e
locali, abbiamo assistito, alcuni con piacere ed altri con
dispiacere, al diffondersi della consapevolezza che non si trattava
certo di una vittoria, perché, se non altro, almeno nello sport i
successi non possono essere contrabbandati per insuccessi e
viceversa - di candidature ce n'erano cinque, ma una sola vinceva;
ha vinto Nagano e su questo non ci piove - e non si può fare come
in tutte le consultazioni elettorali, in cui il giorno dopo vincono
tutti.
Ci sono però anche di quelli che hanno fatto una decorosissima
figura ed a cui tutti hanno reso l'onore delle armi, naturalmente
meno quelli che hanno fatto di tutto perché questa candidatura
facesse un tonfo clamoroso e quindi potessero venire qui ad
incassare qualche cambiale politica.
Ebbene, così non è stato. Io non posso che compiacermene e credo
che se ne possa compiacere anche la maggioranza di questo Consiglio
e non so se in alcuni di quelli che hanno preso la parola questa
sera, in questo consesso, ci sia una sufficiente dose di buona fede
per dire ciò che realmente pensano.
Ovviamente, non voglio accomunare tutta l'Union Valdôtaine in
questa valutazione, perché in queste ultime adunanze abbiamo
assistito al delinearsi di almeno tre posizioni su certi argomenti.
Mi riferisco alla discussione sulla legge degli alberghi, che
assegnava dei fondi per iniziative di carattere straordinario, in
occasione della quale abbiamo sentito fare tre discorsi diversi,
accompagnati da voti leggermente differenziati. Anche questa sera
abbiamo sentito fare interventi diversi, salvo poi convergere su un
ordine del giorno che recita il
de profundis
di una o di
qualsiasi candidatura, nascondendosi dietro la partecipazione e la
consultazione, quasi che le stesse fossero state fatte in
precedenza dai promotori e da chi aveva la massima responsabilità
nella promozione della candidatura.
Eppure avevano tutto il tempo per farlo. La vecchia Giunta aveva
tutto il tempo per farsi quelle consultazioni democratiche con la
popolazione, che sono ricordate nelle premesse di quel famoso
ordine del giorno, giustamente ricordato un po'da tutti i
consiglieri, perché è l'atto di nascita della candidatura della
Città di Aosta e della Regione Valle d'Aosta ai giochi
olimpici.
Ebbene, se è dal 1988-89 che si erano stati avviati quei
contatti, io ho solo da porre una domanda non retorica: perché non
avete avviato quelle consultazioni con le popolazioni interessate,
con le amministrazioni, con i sindaci e con le federazioni? Perché
voi, come Giunta, non avete preparato allora il dossier da allegare
alla candidatura? Perché non l'avete preparato, visto che tutti
quelli che intendono candidarsi, prima di candidarsi al CIO, si
candidano al Comitato del Paese di appartenenza ed in tale
circostanza presentano, se non il dossier definitivo di
candidatura, almeno un dossier di candidatura?
Credo che chi ha rovistato tra gli archivi regionali - e questo
non per fare polemiche - non abbia trovato proprio niente, se non
una lettera, che ha avuto la sua efficacia - per carità! - con la
quale si chiedeva di candidarsi ai giochi olimpici del 1998.
Questo l'ho detto senza alcuna intenzione polemica, ma
certamente con un po'di amarezza, perché qui sovente si vuole
pontificare, si vengono a proporre strategie, si viene a raccontare
cosa sarebbe successo se..., mentre poi in realtà, quando si era
nelle massime condizioni di potere, rappresentatività ed
operatività, ci si è solo masturbati sulla vicenda olimpica. Questo
va detto doverosamente.
Per cui, quando i tanto deprecati Comitato e Giunta hanno
mandato avanti come punto qualificante questa vicenda, che già
avevano votato in precedenza sia pure in ruoli diversi, noi ci
siamo trovati a dover gestire una candidatura con una legge,
passata praticamente all'unanimità, che costituiva un Comitato di
quattro persone. Lì non sono state sollevate obiezioni di nessun
tipo, perché quel Comitato è stato votato da tutti in piena
consapevolezza e con la presenza di vari esponenti politici.
Qualcuno ha anche detto: "Sarebbe bene di qua... Sarebbe bene di
là...", poi non c'era né il tempo, né il modo di fare queste cose e
si è votato un Comitato politico.
Poiché qui si è a corto di memoria storica, ho distribuito
proprio per memoria, prima alla maggioranza ed oggi anche
all'opposizione, in modo che tutti i consiglieri avessero la stessa
documentazione, i passaggi consiliari della candidatura olimpica.
Pregherei i consiglieri di andarseli a rileggere, perché mi pare
che qui ci sia tutto, meno che coscienza della memoria storica, che
poi non è tanto lontana, visto che si parte dal 21 marzo 1990 e si
va al 13 luglio 1990, 18 ottobre 1990 ed infine al 19 ottobre 1990.
Questi sono i passaggi fondamentali, le leggi, le deliberazioni, le
risoluzioni e gli ordini del giorno.
Si costituisce un primo Comitato, che ha davanti a sé l'estate,
anzi potrei dire "il generale estate". In Russia c'era "il generale
inverno" che sconfiggeva tutti gli eserciti, qui in Italia abbiamo
"il generale estate" che sconfigge qualunque proposito di lavoro da
parte di chi viene investito di responsabilità.
Quei quattro membri del Comitato, poveretti, hanno cercato di
mettere in piedi dal niente, ripeto dal niente e vorrei essere
smentito su questo, una candidatura, che non aveva un dossier, che
non aveva filmati, che non aveva un marchio... insomma che non
aveva niente, se non molta prosopopea e molti contatti con la
società Trandora, a cui si cercò di affidare qualcosa con una
delibera di Giunta, che però venne respinta. Quella società aveva
pensato per tutti, perché evidentemente solo lei era depositaria di
questa scienza, mentre gli altri non ne sapevano alcunché.
Chiedo sommessamente, e non in termini polemici, di conoscere
quali atti di consultazione l'allora Assessore Faval ha fatto nel
1988 e nel 1989 nei confronti della comunità valdostana, quali atti
di consultazione concreti ha compiuto prima di presentare questa
risoluzione che abbiamo votato tutti con grande gaudio. Ecco, io
chiedo di sapere, perché non mi è dato sapere.
Non c'era neanche dato conoscere quando gli amministratori
regionali, quindi Presidenti ed Assessori, si recavano a prendere
contatti con i membri del CIO in occasioni canoniche, eppure questi
contatti sono avvenuti, tant'è che dopo abbiamo scoperto che uno
avvenne il 6 giugno. Ecco, non ci era dato sapere nulla e tutto
questo era
"top secret"
.
Queste cose le devo dire, perché io ricevo sempre accuse ed
insinuazioni e poi devo anche stare zitto. Chiedo solo cos'erano
andati a fare a Barcellona il Presidente e l'Assessore Faval, in
quel fatidico 6 giugno quando cadde la Giunta e nessuno del
Consiglio sapeva che l'Assessore Faval era a Barcellona per gestire
la candidatura olimpica e poi in ultimo ci ando anche il
Presidente.
Torno a ripetere che non voglio fare della sterile polemica, ma
dico queste cose solo perché - scusate l'espressione un po'triviale
- qui ci si viene a menare il torrone sulle questioni della
partecipazione e poi, quando io chiedo se c'è uno straccio di prova
che dimostri che, nei due anni in cui il Consigliere Faval si è
baloccato con questa candidatura, c'è stata un'iniziativa che possa
essere passata come tale di fronte all'opinione pubblica sulla
partecipazione, scopro che non ce n'è alcuna.
Benissimo, il Comitato viene investito di questa responsabilità,
più che di questi poteri. Qui si è parlato dei poteri del Comitato,
del travalicamento..., insomma si sono usate espressioni tipo
quelle che servono per la messa sotto accusa dei ministri nelle
Repubbliche delle banane o giù di lì.
Allora, quali poteri aveva questo Comitato? Ben pochi.
Responsabilità? Molte. Rischio di fare una brutta figura per se
stesso e per la maggioranza? Certamente.
Poiché qui ci si dimentica sempre, vorrei leggere quali sono i
poteri o le responsabilità che il Consiglio regionale attribuisce
al Comita-to. Articolo 2 della legge:
"Per l'attuazione delle
finalità di cui al-l'articolo 1, la Giunta regionale, alla quale
sono demandati i rela-tivi provvedimenti di spesa, si avvale, quale
organo consultivo e propositivo, del Comitato promotore che sarà
costituito...".
Vorrei che alcuni consiglieri che sono venuti
qui ad accusare di trava-licamento di potere se lo leggessero e mi
dicessero se dico il falso.
Non è quindi che questo organo voglia mancare di riguardo al
Consiglio regionale - se ne è ben guardato - ma ha gestito i suoi
rapporti nei confronti della Giunta regionale, così come da legge
istitutiva.
Il Comitato come tale certamente rende e renderà conto
compiutamente, in tutti i suoi aspetti, al Consiglio regionale che
lo ha nominato; ma per le sue funzioni, per il compito e per gli
atti a cui era stato designato, doveva rendere conto alla Giunta
regionale. Questo è un primo problema.
Veniamo ora ad un secondo problema. Qui si è detto che il
Comitato era nato in modo ibrido e che era una specie di centauro,
metà uomo e metà animale; l'uomo era la parte nobile, quella che
riferiva o che aveva a che fare con i pubblici poteri, mentre la
parte animale era quella dell'ente privato, della società e
dell'associazione privata. E' il Consiglio, tutto il Consiglio che
ha scelto di approdare alla soluzione dell'associazione privata
senza scopo di lucro, costituita dal notaio mediante invito fatto
ai consiglieri di recarvisi e di costituirla. E' stata quindi una
scelta del Consiglio, convenuta e concordata da tutti.
Questi elementi sono poi diventati causa di polemica, quando si
è visto che le difficoltà ed i problemi erano tanti, che si
rischiava di fare una brutta figura... e allora il Consigliere
Faval, approfittando di un parere, che doveva preoccupare tutti,
poco prima di andare a Tokyo - avevamo assunto l'impegno di
presentarci alla sessione di Tokyo per presentare ed illustrare la
candidatura - ha pensato bene, su invito del Movimento, di
dimettersi e di lasciare gli altri tre membri in braghe di tela,
anche perché in quella fase il Consigliere Faval si era assunto
l'impegno di gestire i rapporti con i membri del CIO.
Noi siamo andati lo stesso a Tokyo. Qui forse c'è, certo, un
po'di presunzione, di protervia, di testa dura. Io lo riconosco,
però, quando mi assumo un impegno, vado avanti fino in fondo e
cerco di adempierlo.
Questo impegno l'ho preso, ma mi è stato anche dato, quindi ho
cercato, per quanto possibile e con tutta la fallibilità di
ciascuno di noi, di rispettare un mandato ricevuto dal Consiglio
regionale, nel quale, oltretutto, credevo.
Possiamo quindi aver commesso degli errori, certamente; però
abbiamo lavorato sodo e siamo riusciti a presentarci degnamente,
anche se si poteva fare di più e di meglio, alla vicenda di Tokyo e
siamo riusciti a licenziare un dossier, che potrà avere tutti i
difetti di questo mondo, ma che è stato ammesso, che in gran parte
è stato apprezzato e che può e deve essere rivisto.
Vorrei solo che si desse atto che il Comitato non è mai nato
come organo politico, ma come organo strumentale, che aveva il
compito di portare avanti la candidatura. Tutto il resto è bassa
politica o alta politica, che non riguarda il Comitato, perché il
suo compito era quello di rispondere a questo mandato, punto e
basta.
Certo la situazione politica è quella che è. Vi è stato un
ribaltone - così è definito comunemente e popolarmente - che ha
creato dissensi, dissapori, una spaccatura nell'opinione pubblica
valdostana, gravi frizioni tra le forze politiche ed anche al loro
interno. Tutto ciò è sotto gli occhi tutti e saremmo anche dei
bugiardi, se cercassimo di non riconoscerlo, per cui ce ne
guardiamo bene; però, amici consiglieri, il compito del Comitato
era quello di portare avanti la candidatura.
Successivamente la legge regionale è stata rivista, ma dopo la
pausa estiva, la pausa consiliare e grazie al fatto che a Tokyo
avevamo fatto una figura più che onorevole. In data 18 ottobre c'è
la risoluzione che approva i dossier di candidatura con
osservazioni, indicazioni e legittime critiche dell'opposizione,
della maggioranza e di una parte dell'opinione pubblica che credeva
e crede nella vicenda olimpica e che aveva presentato delle
osservazioni costruttive.
Di queste osservazioni il Comitato, nella sua limitatezza e nei
suoi modesti poteri o responsabilità, ha dato riscontro ed ha
proposto a sua volta delle modifiche, concordandole come poteva,
con la Giunta regionale, con le Amministrazioni interessate o con i
vertici di quelle Amministrazioni. E' stato chiesto: "Ma si è
riunito il Consiglio comunale?". Non lo so, noi abbiamo parlato con
i Sindaci.
Abbiamo raccolto le indicazioni ritenute costruttive che
andavano nel senso di fare progredire l'esperienza della
candidatura, che occupavano meno territorio e consentivano di
realizzare un dossier più compatto.
Benissimo. Il 19 ottobre 1990, cioè quando avevamo ancora undici
giorni per presentare il dossier al CIO, si approva il nuovo
disegno di legge che sistema finalmente le questioni del Comitato,
dei suoi rapporti con la Giunta regionale..., perché prima lo
stesso Comitato si era autosospeso dallo svolgere i poteri che gli
erano stati conferiti con la prima legge e si era mosso come un
organo consultivo ma di fatto, ancorché neanche di diritto, della
Giunta regionale.
Lasciamo perdere tutte le vessazioni che alcuni di noi ritengono
di aver subito, perché la presentazione della richiesta di
ineleggibilità del Consigliere Riccarand è una gherminella, è la
volontà di scegliere nel mazzo per fare un dispetto politico e
questo lo si capisce lontano un miglio, perché al Consigliere
Riccarand non fregava niente - lo voglio dire chiaramente - che il
Consigliere A o B facessero parte del Comitato, ma a lui dava
certamente un terribile fastidio che ne facessi parte io. Ecco
allora che ha dovuto tirare in ballo anche il Consigliere Trione,
ma si è ben guardato dal tirare in ballo il Consigliere Faval,
perché era dell'opposizione, ancorché le sue dimissioni fossero
state accolte dal Consiglio nella stessa giornata e con identica
deliberazione.
Sia ben chiaro che non dico questo per invitare il Consigliere
Riccarand a fare un ricorso contro il Consigliere Faval. Noi
riteniamo che quel ricorso sia infondato e che comunque obbedisca
ad una logica politica un pochino miope e comunque cannibalesca, ma
di questo lui ne risponderà ai suoi elettori e noi ne risponderemo
al Tribunale, perché è stata presentata un'istanza di
ineleggibilità. Noi crediamo che non abbia nessun senso, ma, ad
ogni buon conto, il discorso dell'Olimpiade non finisce qui, così
come non finisce qui neppure il discorso relativo alla carriera
politica o della presenza in politica del sottoscritto o di
altri.
Non ci preoccupiamo, quindi, più di tanto, ma vogliamo solo
sottolineare come tutto questo sia sempre stato punteggiato da
interventi mirati a fiaccare questa maggioranza e a fiaccare la
candidatura olimpica.
Nuova legge: ricostituzione del Comitato. Incominciano le
fortissime e durissime diatribe sulla gestione della candidatura,
quando poi, tanto per essere chiari, il novanta per cento delle
decisioni importanti è stato assunto all'unanimità dei membri del
Comitato.
Poi si viene a dire: "Non ci sono abbastanza verbali, non c'è
carta che canta...". Ma insomma, poiché i verbali ci sono, io credo
che ci sia modo di dimostrare che invece è esattamente il
contrario.
Inizia però quell'azione di logoramento che nella questione
olimpica intravede il vero obiettivo per mettere in difficoltà
questa maggioranza, obiettivo legittimo - per carità! - tutto
legittimo: chi è all'opposizione fa il suo mestiere.
Ci siamo chiesti, però, fino a che punto tutto questo è utile
alla politica, alla distensione degli animi, come da appelli che
sento fare oggi in questo senso.
Ma chi ha esacerbato gli animi? Chi li ha esacerbati? Una, due,
quattro o sette persone, che hanno ricevuto un mandato ed hanno
cercato di portarlo avanti - sia ben chiaro - pur con tutta la loro
fallibilità o chi, invece, si è industriato a rappresentare in modo
sistematicamente distorto le delibere, gli atti amministrativi, i
poteri ricevuti, che poi non erano poteri, ma responsabilità, chi è
andato in giro a seminare zizzania a piene mani, secondo il
principio "calunnia, calunnia: qualcosa rimane"? Prima si semina
vento, poi ci si lamenta quando si raccoglie la tempesta.
Al di là delle considerazioni politiche, che sono sempre state
ben poche sulla vicenda olimpica, si è fatta della diffamazione
sistematica. In alcuni casi ci sono dei riscontri, in altri no, ma
per dove ci sono dei riscontri noi, come Comitato, abbiamo ritenuto
di doverci rivolgere alla magistratura, affinché accerti se il
Comitato ha gestito quattro miliardi ufficiali e tre in nero e se
qualcuno si è messo in tasca un bel mucchio di soldi.
Queste cose sono state dette in giro per il gusto di graffiare,
di fare uno sfregio. A chi? A me in modo particolare? Certamente,
ma anche a questa maggioranza ed al Comitato. Beh, questa non è
politica, cari amici dell'Union Valdôtaine. Se voi credete che in
questo modo si faccia politica, io credo che non raccoglierete
grandi risultati; non lo credo proprio. Ci avete già provato in
altri momenti ed in altre circostanze. Credo che questo modo di
agire non sia degno né di una forza che ha una grande consistenza,
né di una forza che ha fortemente contribuito ad avviare il
discorso sulla candidatura olimpica. Resta il fatto, però, che
ognuno si assume le proprie responsabilità.
Oggi, io sono qui per assumermi le mie, come Presidente del
Comitato, e per dirvi, anche a nome del Comitato, che respingo e
respingiamo con fermezza tutte quelle insinuazioni, perché di
questo si tratta, riferite ad una gestione "malversativa" ed
irresponsabile della vicenda.
Abbiamo già visto prima quali erano i nostri poteri e le nostre
responsabilità. Ebbene, noi abbiamo portato avanti nonostante le
mille difficoltà, che in gran parte ci sono state create da voi, il
mandato che il Consiglio ci aveva dato.
Non siamo qui a dire che siamo tornati vincitori, però siamo qui
a dire che noi abbiamo adempiuto fino in fondo, al meglio delle
nostre possibilità, il mandato che ci era stato conferito dal
Consiglio.
Questo mandato è virtualmente concluso. Quindi, a quelli che si
preoccupano di sapere cosa farà il Comitato, dico che il Comitato
ammainerà la bandiera, perché abbiamo portato avanti, ripeto, con
grande determinazione e con convinzione, il tipo di incarico che ci
era stato dato e devo dire che lo abbiamo portato avanti anche con
lealtà nei confronti di questa Regione, della Giunta regionale ed
anche del Consiglio regionale, checché se ne dica.
Ora, noi non siamo qui per farci processare, perché riteniamo
che quanto abbiamo fatto nel lasso di tempo che ci era consentito e
con i mezzi - non pochi, perché nessuno vuol dire che erano pochi,
ma non certamente tali da poter contrastare altre candidature ben
più potenti e ben più spalleggiate - che avevamo a disposizione,
era quanto ci era possibile fare.
Si può fare di più e si può fare di meglio, ma questo discorso
riguarda l'avvenire, ma dell'avvenire io ho sentito parlare molto
poco qui.
Che cosa può comportare l'avvenire? Certo che ci vuole una pausa
di riflessione, certo che dobbiamo ricercare la partecipazione ed
il consenso, quella partecipazione e quel consenso che noi,
francamente, non abbiamo avuto il tempo di cercare, perché i tempi
erano strettissimi. Se qualcuno di voi lo volesse ammettere, non in
un momento di debolezza, ma di lealtà, potrebbe anche farlo, ma non
lo farà. Non importa, perché non siamo qui per farci dare la
patente d'aver svolto bene il nostro lavoro e soprattutto non siamo
qui per farcela dare dall'opposizione.
Ripetiamo, però, che il lavoro che è stato fatto rimane come
patrimonio di questa Regione ed è lì a far bella mostra di sé.
Quindi, se la Regione, il Comune di Aosta e la comunità valdostana
riterranno di ripresentare una candidatura, qui non c'è nessuno -
tanto per essere chiari - che si avanzerà per dire: "Io sono l'uomo
del destino". Qualcuno si è fatto questa idea ed ha giocato tutto
in questa funzione, ma io sono ben lieto oggi di aver portato a
compimento questa "avventura", ma non nel senso di "avventura
sciagurata" e l'ho fatto per nome e per conto di questa
comunità.
Io non mi candido a niente per l'avvenire e rimango dell'avviso
che questa Regione debba insistere nella candidatura, perché ha
capito come si gioca, ha capito che a volte qualcuno trucca le
carte, che bisogna avere alle spalle ben più di quattro miliardi,
ma che non sono solo i soldi a garantire la riuscita; occorre avere
il sostegno reale, non solo della comunità valdostana, ma anche
dell'
establishment
nazionale italiano, non unanime, perché
io non credo e non ho mai creduto all'unanimità.
Nagano ha vinto, perché dietro aveva il Giappone. Salt Lake City
è arrivata ad un passo dalla vittoria - con la quale noi abbiamo
avuto l'onore di essere in ballottaggio - perché dietro aveva
grossi e legittimi interessi, cioè l'effetto Paese, l'effetto Stati
Uniti.
Non voglio dire che il nostro è il bel Paese che si affida
sempre e comunque all'improvvisazione, ma è certo che, se c'è stata
dell'improvvisazione in quel di Birmingham, essa - tanto per essere
chiari - non può essere imputata alla Valle d'Aosta. Questo non
significa che noi vogliamo scaricare le colpe sugli altri, anzi ce
ne guardiamo bene, ma se ricandidatura ci deve essere - ed io credo
che ci debba essere - certi discorsi vanno fatti chiaramente al
Coni, ai membri del Comitato Olimpico Italiano ed anche a quel
mondo imprenditoriale e finanziario italiano che dice di credere
nel Paese e nell'Italia, ma poi non muove un dito.
La candidatura ha un senso se è una sfida, se è un progetto
ambizioso giocato al massimo delle possibilità. Questa è una
comunità che non è capace di concepire sfide, che in questi ultimi
anni non le ha più volute concepite. L'ho detto un'altra volta
polemicamente e sono stato tacciato di disfattismo, ma torno a
ripetere che questa comunità rischia di diventare pantofolaia,
tagliatrice di cedole del riparto fiscale. Bisogna quindi che
questa comunità sappia trovare gli slanci, la generosità e la
capacità di affrontare anche avventure, in senso positivo, di
questo tipo, sfide di questo tipo.
Qui non c'è nessuno che si sente l'uomo della provvidenza, però,
se non riusciamo a renderci conto di questo, ebbene, noi abbiamo
già perso la prima battaglia con noi stessi.
In questi giorni abbiamo parlato in sede di I Commissione del
rischio che le regioni a statuto ordinario finiscano per avere più
poteri delle regioni a statuto speciale. Io mi compiaccio che si
diano più poteri alle regioni a statuto ordinario e non che
finiscano per averne più di noi.
Ci siamo lamentati e preoccupati del fatto che questa nostra
specialità rischia di appiattirsi o di scomparire, ma la specialità
deve risiedere prima di tutto dentro di noi, solo dopo riusciremo
forse ad averla negli statuti o nella trattativa che si può fare
con lo Stato o con il Governo.
Credo quindi e mi auguro che la risoluzione che verrà presentata
dalla maggioranza, a chiusura di questa vicenda, possa ottenere il
consenso di questo Consiglio, perché riflette sull'esperienza
passata, non la esalta e si pone gli interrogativi sul futuro,
perché certamente una vicenda olimpica può cambiare in qualche modo
la vita e l'immagine di una comunità. Torno a ripetere e ribadire
che condivido
"in toto"
la risoluzione votata il 21 marzo
1990 e credo che questa comunità si possa permettere d'affrontare
una vicenda olimpica, perché ha operato delle scelte e degli
investimenti in direzione dello sviluppo degli sport invernali e
del turismo legato agli sport invernali e quindi non è
stravolgente.
Io non posso consentire ai piagnistei del Consigliere Riccarand,
quando viene qui a magnificare l'agriturismo, come se questo
potesse essere una vera risorsa per la nostra Regione. Certo che se
ci saranno due, tre, cinque o dieci esperimenti - ce ne sono due o
tre in tutto e basta - ben vengano; ma possiamo ragionevolmente
credere che quella possa essere l'alternativa occupazionale, la
scelta che noi possiamo fare per gli anni a venire? Ma, per favore,
andiamo a cantare in un altro cortile quando vogliamo sostenere
tesi di questo tipo.
Comunque abbiamo anche detto che l'Olimpiade non è in
alternativa ad un modello di sviluppo che, bene o male, è stato
condiviso da questa comunità in questi ultimi quarant'anni, al di
là ed indipendentemente dalle maggioranze che si sono susseguite in
questa Regione, ma è un treno che possiamo prendere per accelerare
un processo di razionalizzazione. Siamo obbligati a ragionare in
termini di decenni, cosa che non siamo mai riusciti a fare.
Scusatemi, siamo qui a parlare delle possibili Olimpiadi del
2002. Tocchiamo ferro, ma chissà quanti consiglieri non ci saranno
più - non per "defunzione" - in questo Consiglio nel 2002, perché
giustamente il ricambio politico avrà modificato gli assetti
politici e consiliari. Prima già ragionavamo per il 1998 ed ora
stiamo ragionando per il 2002 e pensiamo di doverci immiserire in
questioni di basso cortile, da
corgne rotze corgne
su questa
vicenda? Beh, io credo proprio di no.
Io credo che dobbiamo avere la capacità di andare al di là delle
piccole beghe politiche contingenti, delle rivalità personali,
delle meschinerie che ci possono essere e che io non voglio
raccogliere, per cercare di fare un discorso più importante,
nell'interesse generale della nostra Regione.
Presidente
Ha chiesto la parola il Consigliere
Andrione; ne ha facoltà.
Andrione (UV)
Je crois qu'on a beaucoup parlé du
passé et que sur la passé chacun est libre de penser ce qu'il veut
et de croire que nous avons très bien fait, ou que nous avons mal
fait, ou que nous pouvions faire mieux. Il me semble également que
nous devons discuter, ce soir, du présent. Monsieur Milanesio, je
lui en donne volontiers acte, m'a précédé pour certaines
indications, parce que, dans le présent, la dissolution du Comité
pour la candidature de la ville d'Aoste se pose. L'échéance est
tombée, il y a eu la candidature d'Aoste, maintenant cela est fini,
il n'y a plus de Comité promoteur. C'est la première chose que nous
demandons.
Le deuxième chose que nous demandons, avec une résolution, c'est
une pause de réflexion qui doit comprendre tous les aspects du
dossier olympique. Par conséquent, l'information de la population
et son adhésion ou non à cette idée, qui doit comprendre également
l'évaluation de ce que cela représente pour l'environnement
valdôtain et qui doit comprendre quelles sont les lois et les
moyens pour arriver à présenter une candidature qui, au-delà des
quelques fleurs qui viennent toujours données à tous ceux qui se
présentent - parce que évidemment plus il y a de candidats et plus
l'intérêt monte - au-delà de ces fleurs, personnellement, de ce que
j'ai vu et de ce que j'ai entendu, nos chances n'existent pas.
Quand dans une votation où 88 membres votent et une ville espagnole
passe à dix-neuf voix la première votation et à cinq voix la
deuxième, le résultat de la votation était connu par avance - je
cite monsieur Andreotti, président du Conseil, qu'il y a quelques
mois disait qu'il était difficile de combattre contre Nagano et
nous savons tous, nous l'avons lu dans les journaux de tout le
monde, que ces candidatures avancent à force de chèques, de dollars
et de cadeaux - comment pourrons-nous espérer de nous présenter
avec une force financière suffisante quand le seul sponsor de poids
pour une candidature de ce genre est la Région, qui doit répondre
de son argent? Parce que le sponsor de Nagano peut disposer de son
argent comme il veut. Les citoyens de Salt-Lake-City peuvent se
cotiser, mais nous devons évidemment suivre une voie
différente.
Si nous mettons ensemble toutes ces considérations et si nous y
ajoutons, parce que l'information n'a pas été suffisante au départ,
un certain rejet de la part de la population valdôtaine à l'idée
même des jeux olympiques, il nous semble que cette pause de
réflexion doit être profonde, doit être sereine et, pour ce qui me
concerne, mais je ne parle qu'à titre personnel, doit déboucher sur
le renoncement à continuer dans celles qui peuvent être de belles
aventures intellectuelles, mais qui coûtent cher aux contribuables
et ne rapportent rien à la Vallée d'Aoste.
Presidente
Ha chiesto la parola il Consigliere
Faval; ne ha facoltà.
Faval (UV)
Poiché sono stato rimproverato di
essere stato un po' troppo lungo nel mio precedente intervento,
chiedo scusa se prendo nuovamente la parola. Accetto il rimprovero,
ma devo rispondere ad alcune domande del Consigliere Milanesio, non
fosse altro per ragioni di chiarezza nell'ambito della valutazione
complessiva di questa vicenda.
E' singolare che il Consigliere Milanesio, dopo aver rinfacciato
che in questo Consiglio si è praticamente pestata l'acqua in un
mortaio, abbia fatto lo stesso riproponendo argomenti già stati
trattati al momento dell'insediamento di questa nuova
maggioranza.
"Perché non avete avviato le consultazioni nel periodo in cui
siete stati in maggioranza?" Mi pare che anche la semplice
proposizione di una domanda del genere dimostri quanto siano
lontani il Consigliere Milanesio e questa maggioranza dal seguire
nei rapporti con la comunità quella metodologia che noi
consideriamo corretta.
Com'è noto, la Valle d'Aosta, per divenire l'unica candidata
dell'Italia, era in competizione con la candidatura, per conto
dell'Alpe Adria, di Tarvisio e di due cittadine, una jugoslava e
l'altra austriaca, confinanti con l'Italia. Questa candidatura era
sponsorizzata nientemeno che dal Ministro degli Esteri italiano,
Gianni De Michelis, del PSI.
La candidatura ufficiale per l'Italia ci è stata affidata molto
tardi, come è stato riconosciuto dallo stesso Consigliere
Milanesio, quando ha detto che la nascita della nostra candidatura
è stata praticamente sancita con la risoluzione approvata l'anno
scorso. Pertanto, dal nostro punto di vista, prima di chiedere alla
comunità valdostana, debitamente informata su ciò che la
candidatura comportava, la sua disponibilità a supportarla, era
necessario che tale mandato ci fosse affidato in via ufficiale.
Credo che nessuno possa rimproverare a chicchessia di non aver
effettuato consultazioni di alcun tipo prima di sapere se avremmo
potuto concorrere o meno, del resto sarebbe stato assolutamente
inutile.
D'altra parte, che questa fosse una nostra preoccupazione - il
Consigliere Milanesio lo ricorderà bene - è dimostrato dal fatto
che io avevo chiesto che il primo Comitato di quattro membri
formalizzasse, attraverso la stesura di un programma concreto,
l'informazione della comunità locale. A questo proposito - se il
Consigliere Milanesio non lo ricorda, certamente lo ricorderà il
Consigliere Trione - devo dire che lo stesso Consigliere Milanesio
era stato incaricato di predisporre quel programma. Se ciò non è
avvenuto, non credo che se ne possa accreditare la responsabilità
all'Union Valdôtaine o a chi la rappresentava all'interno del
Comitato.
Mi sono state rimproverate le dimissioni, definite un atto
irresponsabile alla vigilia della partenza per Tokyo. Ma signori,
io ho rassegnato le dimissioni perché ho ritenuto che in quelle
condizioni il Comitato non potesse svolgere compiutamente il
mandato ricevuto dal Consiglio regionale. La veridicità di tutto
ciò è dimostrata dalle dimissioni rassegnate successivamente anche
da altri membri del Comitato.
Il Consigliere Riccarand ha inoltrato ricorso contro alcuni
membri del Comitato e non contro il Consigliere Faval, ma se
interpreto correttamente il suo pensiero, credo che nel far ciò
egli abbia tenuto conto delle dimissioni da me rassegnate entro una
certa data, a differenza degli altri che se ne assumono la
responsabilità.
Devo poi smentire categoricamente che il Comitato abbia assunto
all'unanimità decisioni sulle questioni più importanti e mi pare
che ciò sia dimostrato dai fatti, senza che vi sia alcuna necessità
di andare a leggere i verbali. Torno a ripetere, infatti, che il
dossier è arrivato in Consiglio regionale senza che nessuno ne
sapesse alcunché, salvo il membro del Comitato che aveva indicato
ai professionisti quelle scelte che, come tutti ben sanno, essi
hanno poi tradotto in progetti di larga massima. Questa è la
dimostrazione che è falso quanto è stato asserito dal Consigliere
Milanesio su questo aspetto.
Presidente
Ha chiesto la parola il Consigliere
Trione; ne ha facoltà.
Trione (DC)
Anche se restano ben poche cose da
aggiungere alle tante che sono state dette, un dibattito era
comunque utile e credo che nel corso dei diversi interventi si
siano potuti chiarire gli aspetti più controversi.
Personalmente mi limiterò ad aggiungere solo alcune
considerazioni relative alla risoluzione del 21 marzo 1990 che, pur
essendo stata firmata da molti, credo sia stata letta da
pochissimi; però oggi l'abbiamo sentita leggere, rileggere e
commentare.
Io ritengo che quella risoluzione possa ancora essere il
documento sul quale fondare la nostra discussione per un'eventuale
ricandidatura per il 2002.
Sono d'accordo sul fatto che a questo punto, come è stato
ribadito da molti, occorra un ulteriore ripensamento o una pausa di
riflessione. Più di qualcuno ha usato il termine "riflessione", che
può tornare effettivamente utile a tutte e due le parti.
Certuni hanno anche detto che il Consiglio regionale ed i
valdostani si sono spaccati, rischiando di andare incontro a
fratture difficilmente componibili. Credo che tutti insieme
dobbiamo trovare il modo di continuare a ragionare assieme, anche
se ciascuno continuerà ovviamente a difendere le proprie
posizioni.
A questo proposito, a nome della maggioranza, propongo una
risoluzione, che, richiamandosi a quella firmata da 34 consiglieri
il 21 marzo 1990, rivolge alle forze politiche un invito, per dare
seguito a quanto sembra essere emerso in forma più robusta nel
corso dell'odierno dibattito consiliare. Ecco la risoluzione:
"Il Consiglio regionale della Valle d'Aosta
nel richiamare la risoluzione del 21 marzo 1990 (oggetto
1129/IX) sottoscritta da 34 consiglieri, ne riconferma la integrale
validità di premesse, contenuti e propositi;
udite le relazioni dell'Assessore al Turismo Pascale e del
Presidente del Comitato promotore Milanesio, le approva;
esprime inoltre il più vivo apprezzamento per il lavoro svolto
dal Comitato nel suo complesso e da quanti, a vario titolo, hanno
collaborato alla candidatura di Aosta '98 nello spirito della
risoluzione sopra menzionata;
considera positivamente l'esito della 97^ Sessione del CIO,
occasione che ha consentito alla nostra candidatura di farsi
apprezzare sia sotto il profilo tecnico che dell'affidabilità dei
soggetti promotori, come testimoniano concordemente i riflessi
della stampa locale, nazionale ed internazionale e la lettera del
Presidente del Coni, Avv. Gattai;
dà mandato al Governo regionale:
a) di dare riscontro all'invito del Coni a procedere ad un
incontro, nei tempi brevi, con i membri italiani del CIO per
conoscere e valutare il sostegno degli organismi sportivi nazionali
per esaminare le opportunità di ricandidatura di Aosta e della sua
Valle per i giochi invernali del 2002;
b) di procedere ad una riflessione contestualmente ad un'ampia
consultazione degli ambienti sportivi, economici, sociali e
culturali sia regionali che nazionali per valutarne le volontà e le
possibilità di ricandidatura e, in tal caso, per avere un
preventivo e motivato supporto nelle forme e nelle modalità che
verranno stabilite dal Consiglio regionale in accordo con la Città
di Aosta ed il Coni".
Grazie.
Presidente
Colleghi consiglieri, mentre si stanno
facendo le fotocopie del documento testé letto, possiamo
considerare conclusa la discussione generale?
Se nessuno chiede la parola, dichiaro chiusa la discussione
generale.
Ha chiesto la parola il Presidente della Giunta, Bondaz; ne ha
facoltà.
Bondaz (DC)
Mi sembra opportuno che, al termine di
questa accalorata discussione sulla questione olimpica, anche il
Presidente del Governo regionale faccia alcune sue
considerazioni.
Credo che la migliore definizione del risultato olimpico sia
stata offerta, in modo molto corretto ed amabile, da uno dei più
grandi sostenitori del Comitato antiolimpico, quando mi ha detto:
"Sono soddisfatto, ma non contento". Credo che questa valutazione,
molto giusta e corretta, possa affratellare un po'tutto il
Consiglio regionale.
La risoluzione presentata da vari gruppi parla di una pausa di
riflessione ed io sono convinto che tale pausa sia necessaria e
giusta, per tanti motivi: politici, amministrativi ed anche
olimpici.
Non è corretto però che certe persone gioiscano delle sconfitte
della Valle d'Aosta. Tutte le sconfitte, specialmente queste,
sempre ammesso che si possa parlare di sconfitte, lasciano l'amaro
in bocca, almeno al sottoscritto. Per quello che ho visto a
Birmingham e nel corso di tutti questi mesi, io sono convinto che
il Comitato olimpico istituito da questo Consiglio abbia lavorato
indefessamente, nonostante le difficoltà ricordate da qualcuno che
mi ha preceduto, che hanno reso il lavoro più duro e difficile del
previsto, dato il poco tempo a disposizione.
Voglio dare atto a tutti i membri del Comitato olimpico di aver
lavorato bene e di aver agito con i mezzi, invero modesti, e con il
poco tempo a disposizione nel modo migliore per far sì che la
Regione Valle d'Aosta ed in particolar modo la Città di Aosta
facessero una figura decente.
Ho visto che a Birmingham erano presenti, ovviamente perché
invitati, molti Sindaci di diverse estrazioni politiche, ma credo
di poter dire che, se il Consiglio regionale si fosse recato a
Birmingham nella sua interezza ed avesse potuto assistere alla
manifestazione per la scelta della candidatura, probabilmente non
si sarebbero sentite molte delle cose che sono state dette oggi in
quest'aula.e che sono imputabili alla maggiore responsabile: la
mancanza di informazioni.
Mi spiace che solo il Consigliere Faval abbia avuto il permesso
dal suo Movimento - o almeno così mi sembra di aver capito - di
venire a Birmingham...
(...Interruzione...)
... Sia quello che sia, comunque io ho capito così e, se non è
vero, ritiro quanto ho detto, ma dalle parole del Consigliere Faval
ho creduto di capire che era stato incaricato dal suo Movimento di
presenziare a Birmingham...
(...Interruzione...)
...Poiché il Consigliere Faval conferma quanto ho detto, i
consiglieri Voyat e Perrin si dovrebbero mettere d'accordo con
lui...
In ogni caso non voglio fare delle polemiche a questo riguardo,
perché la cosa ha poca rilevanza, ma sono convinto che se i
consiglieri Voyat e Perrin fossero stati a Birmingham avrebbero
avuto anch'essi la sensazione di trovarsi in un'arena nella quale
non siamo abituati a stare, per i modi, i tempi...
Pensate che a Birmingham ci saranno stati circa 800 o 900
giapponesi, che hanno organizzato tutta una serie di manifestazioni
collaterali, che noi evidentemente non abbiamo fatto, perché non ne
avevamo i mezzi. Nonostante tutto ciò, noi abbiamo offerto
un'immagine sicuramente positiva della nostra Regione.
Nel confermare che la maggioranza voterà la risoluzione
presentata dal Consigliere Trione, dichiaro che si asterrà dal
votare le altre risoluzioni.
Presidente
Il Consigliere Riccarand ha chiesto la
parola per mozione d'ordine; ne ha facoltà.
Riccarand (VA)
Vorrei chiedere cinque minuti di
sospensione per consentire ai gruppi della minoranza di valutare i
diversi documenti che sono stati presentati e vedere se c'è qualche
possibilità di unificare i testi...
(...Interruzione..)
... Io ho proposto una riunione dei gruppi della minoranza. Se
si vogliono riunire anche i gruppi della maggioranza, questo è un
altro discorso.
Presidente
Va bene, allora i lavori del Consiglio
sono sospesi per cinque minuti.
Les travaux du Conseil sont suspendus de vingt heures et
trente-quatre minutes à vingt heures et quarante-huit
minutes.
Presidente
Colleghi consiglieri, se volete
riprendere posto, possiamo riprendere i lavori del Consiglio e
giungere alla conclusione di questa intensa giornata.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK