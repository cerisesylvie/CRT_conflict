Consiglio Regionale della Valle d'Aosta - Oggetto del Consiglio n. 1112 del 26 gennaio 2005 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SANITARIA E OSPEDALIERA
PARTECIPAZIONE E INIZIATIVA POPOLARE
Referendum e iniziativa popolare
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1112 del 26 gennaio 2005 - Resoconto
OBJET N° 1112/XII - Prise d'acte de la pétition contre la
fermeture définitive du siège permanent des services d'assistance
de Cogne en utilisant le siège de Saint-Pierre. (Approbation de
résolution)
Petizione contro la chiusura definitiva della sede permanente
di Continuità Assistenziale di Cogne (Guardia medica) mediante
l'utilizzo della sede di St-Pierre.
I sottoscritti cittadini di Cogne venuti a conoscenza della
decisione intrapresa dall'Amministrazione regionale e dall'Azienda
sanitaria locale (USL) di effettuare una variazione importante
nell'assistenza sanitaria notturna, prefestiva e festiva della
Valle di Cogne, espressa come chiusura definitiva della sede di
continuità assistenziale di Cogne, mediante l'utilizzo della sede
di St-Pierre e riapertura della sede di continuità assistenziale di
Morgex presso il poliambulatorio di Morgex considerano
indispensabile valutare:
- la disagiata posizione geografica in cui l'unica via
attuale di comunicazione con il fondo Valle è la strada regionale
n. 47 valutata dallo studio CREALP di Sion - incaricato dalla
Regione Autonoma Valle d'Aosta - come la strada con indice di
pericolosità per caduta massi e valanghe tre volte superiore alle
altre strade regionali. All'indice di pericolosità si affianca
ovviamente l'essere strada di montagna che in inverno (ma anche
nelle restanti stagioni per possibilità di frane, smottamenti e
valanghe) presenta ben note difficoltà di percorrenza fino alla non
infrequente possibilità di chiusura. È noto agli abitanti di Cogne
come, in caso di urgenze sanitarie, anche in condizioni di strada
chiusa, durante la notte si debba inderogabilmente transitare per
giungere all'Ospedale di Aosta (quasi leggendario il caso di un
abitante di Cogne che a causa di un incidente in cui riportava lo
spappolamento di una mano ed essendo chiusa la strada regionale
veniva accompagnato all'Ospedale di Aosta attraversando a piedi
tutta la galleria del Drinc). Tale condizione è comunque nota anche
all'Amministrazione regionale, tant'è vero che in tali situazioni
il Presidente della Regione in qualità di Prefetto autorizza con
un'ordinanza il transito ai mezzi di soccorso. In tale circostanza
potrebbe tuttavia accadere la non irragionevole e comprensibile
situazione in cui il medico di Continuità assistenziale dislocato a
Saint-Pierre si rifiuti di percorrere la strada e così pure i
Volontari del Soccorso di Cogne che non solo verrebbero fortemente
esposti al rischio di affrontare situazioni drammatiche ma anche
chiamati a far fronte a possibili gravità cliniche senza un medico
presente poiché la partenza da Cogne ne sarebbe totalmente
sguarnita;
- l'areale chilometrico coperto dal medico di Saint-Pierre
comprende km 197 di strada di montagna, a fronte dell'areale di
Morgex che comprende km 84 e quello di Brusson con km 29. È quindi
palese che il medico di Saint-Pierre deve coprire maggiori distanze
con strade tortuose e pericolose (ciò non renderà senz'altro ambito
e gradito questo ambito territoriale ai medici di Continuità
Assistenziale, pertanto è possibile, fin da ora, mettere in conto
fastidiosi disservizi);
- il comprensorio di Saint-Pierre annovera circa 8.500
abitanti residenti che tuttavia non rappresentano numeri reali, in
quanto a questi deve essere aggiunto un sensibile numero di persone
che lavorano negli alberghi ed ancora quei turisti presenti in ogni
stagione dell'anno con punte vertiginose in estate quando Cogne
raggiunge 15.000 presenze. Ci vogliamo forse dimenticare delle
festività natalizie e pasquali, delle settimane bianche e di tutte
quelle realtà che pur non avendo un riscontro anagrafico comunale
sono presenze vere e vive nel paese? Non riteniamo di distanziarci
molto dalla realtà, ipotizzando nei periodi di maggiore afflusso
una presenza di 30.000 persone insediate nel comprensorio servito
dal medico di Continuità Assistenziale di Saint-Pierre. Inoltre
Cogne, all'interno del suddetto areale, essendo il comune che conta
il maggior numero di abitanti, sarà senz'altro quello da cui
partiranno il maggior numero di chiamate di soccorso di primo
intervento. A tale proposito ben si comprende la saggia
preoccupazione del Sindaco di Saint-Pierre che, venendo a
conoscenza di un'iniziale ipotesi di dislocazione del Servizio di
Continuità Assistenziale a Cogne durante il fine settimana, si
chiedeva come avrebbe mai potuto essere efficiente per il proprio
comune una tale risoluzione e chiedeva pertanto un incontro con
tutti i sindaci della Comunità Montana Gran Paradiso. A maggior
ragione seguendo il principio dell'analogia aristotelica se ne
evince che quando il medico di Continuità Assistenziale è a
Saint-Pierre, Cogne ne rimane scoperta, pertanto di fatto Cogne
viene privata con siffatta strategia del Servizio di Continuità
Assistenziale. Noi tutti Cognein non possiamo che essere
ragionevolmente preoccupati ed indignati.
- Il servizio di ambulanza in Cogne è esclusivamente
sostenuto dal volontariato. Nel caso in cui il volontariato
dimettesse il proprio generoso servizio, Cogne rimarrebbe
assolutamente sguarnita, fatto salvo l'invio da Aosta di
un'ambulanza. La corretta esigenza del 118, quale Servizio di
Emergenza Territoriale, di fornire ai volontari un patentino che
attesti l'acquisizione di nozioni basilari di primo soccorso tali
da autorizzare gli atti e le manovre di primo intervento, ha già
indotto alla rinuncia il 50% dei medesimi. Creare ancora una
condizione in cui i volontari del soccorso debbano partire da Cogne
senza alcun supporto e conforto medico significa veder ridurre
drasticamente il numero delle persone disponibili fino a rendere
insostenibile il servizio stesso.
- Notoriamente il servizio di guardia medica non ha solo la
funzione di servire l'emergenza ma anche quella di essere
complemento e continuazione dell'assistenza diurna. La recente
dizione di Continuità Assistenziale sottolinea la intenzionalità
della prosecuzione dell'assistenza diurna anche nelle ore notturne,
prefestive e festive.
Tutto ciò pare essere chiaro e importante per i responsabili
della sanità valdostana; la scelta dell'apertura di una sede di
Continuità Assistenziale a Morgex si muove su questo pentagramma.
Da alcuni anni Morgex, all'interno dei servizi forniti da 118, è
solo sede di MET (Medicina di Emergenza Territoriale) pertanto
fornita di un servizio sottoutilizzato o mai adeguatamente
utilizzato per ciò che può essere considerata patologia minore:
dalla banale tonsillite febbrile all'epistassi o altre svariate
situazioni. Nei casi pertanto più semplici potrebbe essere
necessaria l'assunzione di un antipiretico per una febbre elevata
senza altri sintomi o di un antibiotico per un'otite acuta. Per un
medico è noto che tali situazioni possono essere valutate
clinicamente e terapeuticamente anche a distanza di ore e che i
farmaci a ciò necessari non sono ascrivibili fra i farmaci
d'urgenza, ma per i pazienti o i loro familiari ciò che vale è la
visita rassicurante di un medico e la possibilità di intervenire al
più presto.
Se il medico di Continuità Assistenziale dislocato a
Saint-Pierre ha difficoltà ad eseguire la visita domiciliare sia
perché impegnato in altra località oppure per difficoltà di
percorrenza della strada potrà chiedere agli interessati di
scendere a Saint-Pierre per la prescrizione di farmaci con ricetta
urgente perché solo in tal modo il farmacista potrà
dispensarli.
Tralasciando il malumore generato dalla suddetta proposta e
la completa insoddisfazione per il servizio (ampia potrebbe essere
l'aneddotica delle dottoresse farmaciste operanti in Cogne) si
prospettano due possibilità: per avere a disposizione il farmaco è
necessario un tempo variabile da un'ora e mezza a tre ore, oppure
nel caso in cui sarà possibile il trasporto del paziente in Pronto
Soccorso potrebbe essere intrapresa questa soluzione, che si
rivelerebbe più rapida e rassicurante per il paziente ma con
riflessi negativi sul pronto soccorso medesimo.
Inoltre Cogne verrà ad essere un paese turisticamente ed
economicamente penalizzato, poiché non sarà certo gradito al
turista apprendere che il Servizio Sanitario Pubblico notturno,
prefestivo e festivo dista oltre venti km dal paese con una
viabilità tre volte più pericolosa rispetto alle altre strade
regionali. È necessario sapere che quando un turista giunge a Cogne
fra le prime necessità c'è quella di apprendere l'organizzazione
sanitaria del luogo, soprattutto in caso di presenze di bambini,
anziani, nonni ai quali vengono affidati i nipoti, oppure malati
che vengono a trascorrere a Cogne le proprie vacanze.
All'interno di una cornice di risparmio aziendale tutto ciò
non sembra essere una manovra economicamente accorta di risanamento
o per meglio dire di efficace ed efficiente ridistribuzione delle
risorse umane ed economiche.
Siamo incredibili e sbigottiti come con disinvolta ed
anestetizzante finzione di lungimiranza si parli di miglioramento
dei servizi attraverso decentramenti e capillarizzazioni affinché
"i servizi sanitari siano più vicini al cuore del cittadino", di
come enfatici toni democratici ci vogliano "sensibilizzare" al
diritto alla salute, di come colti professionisti e politici
progressisti spieghino, raccontino e divulghino l'importanza della
rapidità dell'intervento medico nell'urgenza per salvare la vita.
Dall'iperbolico motto "non solo prevenzione ma rapidità di azione!"
all'amara constatazione "l'elicottero di giorno ma di notte nei
festivi e prefestivi in condizioni atmosferiche avverse... a piedi
e supportati dalla Divina Provvidenza".
Coraggiosa e ardita questa Valle d'Aosta che si vuole
proporre come Regione figlia di principi politici, ideologici e
filosofici di federalismo e autonomia sostenenti la salvaguardia
del territorio e che prevede fra le proprie massime espressioni la
protezione e il mantenimento della stanzialità delle popolazioni
nelle valli di montagna e poi disinvoltamente dimentica
completamente le proprie radici, la propria realtà geografica e
culturale soffocate dalla ostentata arroganza di voler essere un
paese turisticamente moderno e all'avanguardia, riuscendo così ad
essere svuotata di contenuti ma luccicante di ingannevoli e fatue
paillettes.
In tutto questo profumo di diritto, di modernità, di servizi,
di emancipazione, abbiamo la piena libertà di precipitare nel
Medioevo sanitario che ci spalanca le porte ad una possibile morte
per crisi asmatica, edema polmonare o quant'altro si possa
prevedere in urgenza.
Da 80 anni a Cogne l'assistenza sanitaria primaria sul
territorio è stata garantita in ore diurne, notturne, festive e
prefestive. Tale pionieristica condizione non è stata un privilegio
come si cerca di far credere, ma un continuum storico in cui il
primo motore è lo stato di necessità dovuto all'insediamento
minerario e poi immediatamente a seguire la nascita negli anni '80
del Servizio Sanitario Nazionale. Il Servizio Sanitario Nazionale
ha voluto essere, sul modello inglese, l'espressione di
consolidamento di un Paese Civile che dava indistintamente ad ogni
cittadino la possibilità di fruire dell'assistenza sanitaria
primaria rendendo accessibile tutti i servizi. "Avere" un servizio
non è sinonimo di "dare" un servizio poiché l'uso o l'azione del
dare implica inevitabilmente la possibilità di poterlo
concretamente utilizzare.
Dove si è smarrito quello stato sociale che in una società
degna dell'aggettivo civile garantisce ad ogni "civis" la
salvaguardia dei diritti ritenuti di primaria ed irrinunciabile
importanza quali l'assistenza sanitaria pubblica?
L'Amministrazione comunale di Cogne, attraverso il proprio
consiglio comunale e la propria giunta, ha più volte espresso con
atti amministrativi parere assolutamente contrario ad una decisione
di tale gravità. Pertanto i cittadini di Cogne chiedono:
l'assoluto mantenimento della sede permanente di Cogne del
Servizio di Continuità Assistenziale.
Seguono le firme di 1.040 cittadini.
Président - Le 20 octobre 2004, une pétition, signée par 1.040
citoyens de Cogne, contre la fermeture définitive du siège
permanent des services d'assistance de Cogne en utilisant le siège
de Saint-Pierre, a été déposée à la Présidence du Conseil, aux
termes de l'article 36 du Règlement intérieur du Conseil.
Le Bureau de la Présidence a décidé, en novembre 2004, sur la
recevabilité et l'admissibilité de la pétition et a envoyé une
requête d'informations au Président de la Région, à l'Assesseur à
la santé, au bien-être et aux politiques sociales, ainsi qu'à la
Commission du Conseil chargée des services sociaux. L'Assesseur à
la santé, au bien-être et aux politiques sociales nous a répondu
par sa lettre du 16 décembre 2004, que vous trouvez dans les
annexes, et pour compléter la documentation concernant la pétition,
je vous ai transmis copie du document qui a été présenté à la
Présidence du Conseil par le Président de la Ve Commission, M.
Sandri, je crois un document approuvé à l'unanimité et sur lequel
l'Assesseur à la santé a donné son avis favorable. La pétition aux
termes de l'article 36 du Règlement intérieur est soumise à
l'examen du Conseil.
La parole au Conseiller Curtaz.
Curtaz (Arc-VA) - Credo che la petizione oggi all'esame del
Consiglio abbia avuto un merito: quello di suscitare con forza un
dibattito politico che già si è sviluppato in quest'aula, ma anche
all'esterno attraverso i "media", attraverso il confronto e il
dibattito che c'è stato in più occasioni. Ha avuto il merito di
riproporre, al di là del caso specifico, un tema importante: quello
della fornitura di servizi primari a tutti i cittadini, in
particolare della fornitura dei servizi più importanti ai cittadini
che per ragioni geografiche, come in questo caso, sono disagiati.
Penso quindi che possiamo, come prima osservazione, essere concordi
nel ritenere che questo dibattito non sia stato inutile.
Sul merito della vicenda il nostro gruppo, anche attraverso il
sottoscritto, ha avuto occasione di dialogare con l'Assessore, un
dibattito sereno anche se su posizioni diverse, e un dibattito in
riferimento al quale ricordo di aver invocato da parte del Governo
regionale e dall'USL una minore rigidità.
Oggi, a qualche mese di distanza da quel confronto, devo dire di
avere apprezzato una minore rigidità e una maggiore accettazione di
confronto e di analisi di queste problematiche, che non vanno
ricondotte al singolo caso specifico, ma vanno inquadrate in un
ambito più generale, che è quello dei servizi a favore delle
popolazioni di montagna. Certo, si tratta a volte di servizi, a
volte di incentivi sotto varia forma che hanno un costo, ma
sappiamo, per essere una scelta politica condivisa da tutte le
forze politiche, come sia importante supportare gli insediamenti
umani ad alta o media quota di risorse in termini di servizi utili
a mantenere le popolazioni nelle loro vallate, perché sappiamo che
questo mantenere l'insediamento umano e le attività economiche in
certe vallate porta dei benefici indiretti all'ambiente, al
turismo, all'economia generale della nostra regione. Mi sembra
questo un passaggio acquisito per tutte le forze politiche della
nostra regione. Il difficile diventa tradurre in atti concreti
queste cose, perché c'è il rischio di creare delle zone di
privilegio, delle difficoltà di ottimizzazione (termine caro
all'Assessore). Credo che questa vicenda riporti la riflessione su
questi temi e che ci debba far dire che determinati servizi
essenziali come sono il Servizio sanitario, richiedono uno sforzo
particolare all'Amministrazione.
Possiamo chiedere al Governo regionale qualche chilometro di
strada in meno, ma non possiamo non chiedergli uno sforzo ulteriore
per garantire i servizi primari in tutte le valli, tenendo conto
certamente degli aspetti geografici, del numero degli abitanti e di
tanti altri fattori; è bene contemperare le richieste che arrivano
dalle valli della periferia, cercando di esaudirle nel miglior modo
possibile. Queste sono osservazioni che peraltro avevo già fatto
nella scorsa occasione, che richiamo e che noi intendiamo
formalizzare in quest'aula, perché ci sembra giusto che una
petizione che ha raccolto un consenso tanto vasto - parliamo di
oltre 1.040 cittadini che l'hanno sottoscritta -, abbia un segno di
attenzione in questo Consiglio. Per questo presentiamo una
risoluzione che riteniamo possa essere condivisa da molti, è una
risoluzione che affronta il problema sotto il profilo generale, è
una risoluzione che può avere qualche precisazione tecnica, può
essere suscettibile di emendamenti, di aggiunte che si rendessero
necessarie qualora se ne condividesse lo spirito.
Presentiamo questo documento come segno di attenzione sulla
tematica: è una risoluzione aperta, in ordine alla quale
dichiariamo la nostra più ampia disponibilità al confronto.
Risoluzione
Preso atto della petizione sottoscritta da oltre 1000
cittadini di Cogne contro la prospettata chiusura della Sede di
Continuità Assistenziale;
Tenuto conto delle osservazioni svolte dalla V Commissione
consiliare permanente, contenute nel documento datato 20/01/2005,
indirizzato alla Presidenza del Consiglio regionale;
Osservato che detta petizione pone un problema reale circa la
necessità di fornire servizi primari adeguati anche alle Comunità
di montagna geograficamente disagiate;
Ritenuto che la Regione Autonoma Valle d'Aosta debba adottare
politiche per la tutela sociale e sanitaria delle comunità più
svantaggiate e aventi lo scopo di favorire la presenza turistica
nei Comuni montani;
Il Consiglio regionale
Ribadisce
la necessità dell'adozione di politiche regionali atte ad
offrire, in un'ottica solidale, adeguati servizi primari a tutti i
residenti e agli ospiti della nostra Regione;
Sottolinea
l'importanza di garantire servizi adeguati alle popolazioni
di montagna, anche per favorire il permanere di insediamenti umani
nelle zone più disagiate;
Chiede
alla Giunta regionale di assumere ogni provvedimento utile e
di impegnare ogni ulteriore e necessaria risorsa per un capillare
ed efficace servizio di "Guardia medica" nei Comuni della Valle,
anche in considerazione della possibile riorganizzazione del
servizio che dovrebbe essere disciplinato dalla nuova normativa in
materia.
F.to: Curtaz - Riccarand - Squarzino Secondina
Presidente - La parola al Consigliere Lattanzi.
Lattanzi (CdL) - Vorrei subito essere un po' meno generale
rispetto al collega Curtaz, che ha giustamente posto l'attenzione
su una logica di visione più generale, nel senso che giustamente
dice: "se si affronta questo problema con la logica dei servizi
alla montagna, va aperto anche un ragionamento non solo sulla
continuità assistenziale, ma su tutta una serie di altri
servizi".
Io voglio essere più specifico sulla realtà di Cogne, in cui ho
la fortuna di vivere per affetti familiari, per dire quello che
condivido e quello che non condivido di quanto è successo. Ho avuto
modo in commissione, quando abbiamo ricevuto il dott. Vettorato
responsabile del "118", di esprimere la mia perplessità sul
concetto di "razionalizzazione", che prevedrebbe la chiusura di un
centro di continuità assistenziale, perché si evince che da
un'altra parte della vallata ce n'è carenza. È una logica che mi
spaventa, perché se la si persegue, ha ragione il Consigliere
Curtaz, si entra in un meccanismo complesso e difficile.
Penso di poter dire in questa sede - mi riferisco, qui, alla
petizione - che la fiducia dei "Cognein" è stata tradita, perché il
tono di quella petizione è di chi ha comunicato alla comunità di
Cogne che veniva tolta la guardia medica, guardia medica che - apro
una parentesi - a detta del dott. Vettorato ha un livello
assistenziale, da 1 a 3 pari a 3, infatti durante l'estate decine
di persone si sono lamentate dello scarso servizio perché fatto da
medici che vengono da fuori, che hanno poco interesse a dare
attività professionale con una certa qualità. Quindi, per tanti
motivi avevamo già vissuto la carenza di un servizio che a detta di
tutti era un servizio da migliorare. Dico che la fiducia dei
"Cognein" è stata tradita perché molti degli amici che hanno
firmato quella petizione, l'hanno firmata alla luce di una
comunicazione che è falsa e manipolata. La comunicazione era: "per
aprire in Valdigne, chiudono Cogne e spostano a Saint-Pierre", e in
parte è così, ma in realtà non è proprio così, perché alla
comunicazione che si chiudeva il centro assistenziale di Cogne e si
proponeva un centro di assistenza sanitario "MET Cogne", che era
sperimentale, ma di livello qualitativo più alto di quello che si
aveva in quel momento, questo si è stati ben attenti a non
dirlo.
Non so qual è la logica di chi fomenta queste petizioni in
negativo, la posso immaginare anche se poi vedo le smentite sui
giornali, però so che ci sono le elezioni comunali e, in queste
piccole realtà, le elezioni comunali sono un po' delle faide fra
persone che poco hanno a che fare con l'interesse dei cittadini.
Allora dico che la fiducia dei "Cognein" è stata tradita, perché i
"Cognein" potevano avere in sostituzione di un servizio scadente un
servizio di migliore qualità: questo è il fatto! Qualcuno a Cogne
non ha permesso, magari anche in buona fede, perché non ci ha
creduto, perché non ha avuto un dialogo di fiducia con l'Assessore,
nonostante l'Assessore abbia avuto ripetute riunioni con la
comunità di Cogne per spiegare che veniva chiuso un servizio
scadente per aprirne uno di qualità migliore, fatto da medici di
Cogne, che dormono a Cogne, che sono a Cogne il sabato e la
domenica, che hanno interesse ad avere rapporti con gli ammalati ed
eventualmente con chi ha bisogno di un servizio.
È stata talmente manipolata questa cosa, che so che se ne sono
interessati anche i turisti eccellenti che a Cogne vengono, con
telefonate di pressione per non togliere questo servizio. Io
rifiuto la logica della manipolazione delle informazioni, per cui
mi sento di dire che se alla comunità di Cogne fosse stata detta la
verità - così come spero possa venire detta - quella comunità possa
beneficiare di un servizio di continuità assistenziale migliore di
quello che aveva fino a poche settimane fa e che tuttora abbiamo a
Cogne: quello della guardia medica tradizionale che è - ripeto - su
una scala da 1 a 3 a livello 3.
Assessore, mi permetto di chiudere con una piccola proposta che
il Consigliere Curtaz ha valorizzato come un suo atteggiamento di
maggiore flessibilità. Io non sono d'accordo che lei rimbalzi la
palla al "CELVA", perché se lei è convinto che nella
razionalizzazione la comunità di Cogne possa guadagnare in qualità,
lei ha il dovere di andare fino in fondo, senza mandare "le patate"
a qualcun altro, per dire che poi il "CELVA" si sbologna a chi deve
avere la continuità assistenziale, se la Valdigne o Cogne, perché
non è questo il modo di affrontare le problematiche!
Le suggerisco di riappropriarsi della competenza di Assessore
alla sanità, di andare a Cogne e dire che lei ha la determinata
volontà di sostituire un servizio scadente di continuità
assistenziale con un servizio sperimentale che si chiama "MET
Cogne", fatto dai medici di Cogne che sono venuti alle riunioni e
hanno dato la loro disponibilità per offrire ai "Cognein" un
servizio migliore. Se lei fa questo, va nella direzione che lei
aveva auspicato, cioè non solo di razionalizzazione, ma anche di
miglioramento della qualità, cosa che anche in tutta Italia si sta
tentando di fare, come si legge in articoli che lei mi ha fatto
pervenire e di cui la ringrazio. Cogne, più di qualunque altra
situazione, proprio per la sua posizione particolare, di una strada
difficile con molti turisti, così come Ayas, ha bisogno di un
livello di qualità assistenziale migliore di quello della guardia
medica.
Mi consenta di suggerirle di riappropriarsi di questa cosa, di
non aspettare che il "CELVA" decida che non potrà decidere, e di
andare a Cogne a dire la verità, stanando quelli che stanno
strumentalizzando - certo non per il bene dei "Cognein" - questa
situazione!
Presidente - La parola al Consigliere Cesal.
Cesal (UV) - Per ribadire la mia soddisfazione riguardo ai toni
pacati di questo confronto, toni pacati che potevano sembrare
all'inizio non poterci essere proprio perché la lettera che ci era
stata inviata, la petizione conteneva termini duri, esasperati,
termini che come commissione abbiamo discusso, termini che vanno
rifiutati, perché il problema della continuità assistenziale in una
comunità come quella di Cogne è molto importante, ma è un problema
che non riguarda solo Cogne, ma tutta la comunità valdostana e va
affrontato con i toni giusti.
Non condivido l'affermazione del collega Lattanzi quando dice
che dietro ci possono essere delle motivazioni politiche. Queste
sue illazioni si riferiscono ad una possibile candidatura o
ricandidatura del sindaco storico di Cogne: lo conosco troppo e lo
stimo troppo per pensare questo! Credo, invece, che il problema sia
un problema che è nato ed è stato rappresentato in maniera non
corretta da parte di qualcuno e poi ha assunto i contorni che
conosciamo e che rifiutiamo.
Come gruppo dell'"Union" siamo molto sensibili a questo problema
e intendiamo affrontare tali problematiche da un aspetto
ideologico, non solo pratico; per questo abbiamo predisposto come
gruppo di maggioranza una risoluzione, anche noi, per invitare la
Giunta e il Consiglio a prendere una posizione chiara in ordine a
queste problematiche, che non investono solo il Comune di Cogne, ma
tanti altri Comuni valdostani che si trovano in una identica
situazione, cioè che non hanno un servizio o hanno un servizio
qualitativamente non all'altezza della situazione.
La domanda al dott. Vettorato - il collega Lattanzi potrà
confermarlo - l'ho fatta io:
"a che livello si pone da un punto
di vista qualitativo il servizio di guardia medica"
; ci è stato
risposto davanti a tutti che si pone all'ultimo gradino della scala
del livello qualitativo. Credo che Cogne meriti un servizio
diverso, qualitativamente migliore, per cui inviterei la Giunta ad
affrontare questo problema, così come dovrà affrontare - e io
auspico che sia affrontato - anche il problema degli altri Comuni
geograficamente decentrati di alta montagna, che hanno situazioni
di questo genere e a cui dovremo cercare di dare una risposta.
Come maggioranza, e a nome anche del gruppo dei "DS", presento
alla Presidenza questa risoluzione. Non so se le due risoluzioni
potranno essere messe insieme per arrivare ad un percorso che sia
condivisibile da parte di tutto il Consiglio.
Risoluzione
Premesso che:
l'U.B Soccorso Sanitario 118, cui compete fra l'altro, la
pianificazione della continuità assistenziale a seguito del
monitoraggio dell'organizzazione attuale, ha rilevato una serie di
incongruenze
che, di fatto, determinano disparità di
trattamento fra diversi ambiti territoriali;
in particolare, l'analisi dei dati evidenzia la necessità di
ridistribuire i carichi di lavoro, poiché le chiamate per il
servizio di continuità assistenziale, nel territorio della Valdigne
superano di gran lunga quelle degli altri ambiti e le distanze
chilometriche dell'attuale sede di Saint-Pierre, oltre ad essere
notevoli, comportano, nel periodo invernale, oggettivi
rallentamenti e situazioni di rischio legati alla
viabilità;
la sede del Poliambulatorio di Morgex avrebbe le
caratteristiche necessarie ad ospitare la sede di continuità
assistenziale, garantendo una migliore distribuzione territoriale,
oltre che una maggiore integrazione con il servizio di
emergenza;
la sede di Cogne evidenzia il minor carico di lavoro assoluto
in tutto il territorio valdostano;
dai dati forniti dall'Azienda, la situazione delle due sedi
di continuità assistenziale risulta essere, in sintesi, allo stato
attuale, la seguente:
Sede di St. Pierre
con copertura di: St. Pierre - Valli di Rhêmes - Valgrisenche
- Valsavarenche - Avise - Arvier - Morgex - La Salle -
Pré-St-Didier - Courmayeur - La Thuile - Aymavilles - Introd
-Villeneuve - Saint-Nicolas con 16.000 e più utenti.
Ha una media di "uscite" di 6-7 volte per notte con
percorrenze anche lunghe (si pensi al tragitto St. Pierre-La Thuile
= 36 Km).
I 16.000 utenti diventano in periodi di rilievo turistico
molti di più (si pensi a Courmayeur e La Thuile)
(St. Pierre La Thuile = 36 Km)
(St. Pierre Entrèves = 36 Km)
Sede di Cogne
Serve 1.400 abitanti (saltuariamente serve anche
Aymavilles).
Ha una media di "uscite" di 2-3 alla settimana (è la
percentuale di utilizzo più bassa di tutte le altre postazioni di
C.A.)
(St Pierre Cogne = 20 Km)
La proposta aziendale contempla, dunque, una revisione degli
ambiti, che verrebbero così definiti:
Nuova sede di Morgex:
La Thuile, Courmayeur,
Pré-Saint-Didier, Morgex, La Salle, Avise, Arvier,
Valgrisenche.
Sede di Saint-Pierre:
Cogne, Aymavilles, Introd,
Villeneuve, Valli di Rhêmes, Valsavarenche, Saint-Nicolas,
Saint-Pierre.
Considerato che:
la proposta dell'Azienda USL è stata quindi quella di
ottimizzare le risorse e soprattutto rendere il servizio più equo;
con lo spostamento della sede di Cogne a St. Pierre e quella di St.
Pierre a Morgex gli utenti diventano così ripartiti in modo quasi
omogeneo in circa 8.500 utenti per postazione;
al riguardo sono stati effettuati più incontri con il Sindaco
di Cogne e si era ipotizzato in prima battuta (come per Antey e
Cervinia) lo spostamento della C.A. in giorni feriali a
Saint-Pierre e nei prefestivi e festivi a Cogne, ma nel corso di un
incontro presso la Comunità Montana a Villeneuve questa proposta
non è stata accettata;
è stato, altresì, proposto un servizio sostitutivo nei giorni
festivi invernali che prevedeva la presenza in COGNE di turni di
medici che avrebbero non solo fatto il servizio di C.A., ma anche
attività di ambulatorio e primo soccorso e che anche questo
progetto non è stato accolto favorevolmente;
sono state presentate agli Organi istituzionali e, pertanto,
anche al Consiglio regionale petizioni popolari contro la chiusura
della sede di continuità assistenziale di Cogne.
Preso atto che:
al momento l'Azienda USL ha sospeso la chiusura della sede di
Cogne e la conseguente apertura della sede di Morgex rinviando a
data da destinarsi la riorganizzazione di cui trattasi e che della
questione è stato interessato anche il CELVA;
è stata firmata a livello nazionale la nuova convenzione di
medicina generale che regola i rapporti con i medici di medicina
generale, ivi compresa la categoria della continuità
assistenziale.
Ritenuto che:
la problematica debba avere ancora particolare attenzione, al
fine di addivenire ad una soluzione ottimale che tenga conto delle
esigenze e delle particolarità del nostro territorio, avuto
riguardo al raggiungimento dell'obiettivo finale che è quello di
assicurare un'assistenza sanitaria territoriale efficace ed
efficiente a tutta la popolazione valdostana.
Il Consiglio regionale
Impegna
L'Assessore regionale alla Sanità, Salute e Politiche sociali
e la Giunta regionale ad individuare possibili soluzioni al
problema evidenziato che coniughino le esigenze del territorio
valdostano con l'equità della distribuzione delle risorse, anche
attraverso forme innovative per l'erogazione dell'assistenza
sanitaria di base e della continuità delle cure, avvalendosi delle
normative che attribuiscono particolari competenze in materia di
organizzazione dei servizi alle Regioni ed in particolare alla
Regione Autonoma Valle d'Aosta, in virtù della propria autonomia
anche a carattere finanziario.
F.to: Cesal - Sandri
Presidente - La parola all'Assessore alla sanità, salute e
politiche sociali, Fosson.
Fosson (UV) - Intanto rilevo anch'io come i toni moderati
possono permettere il raggiungimento di una sensibilità comune su
questo problema, che non riguarda solo Cogne, ma riguarda
l'assistenza sanitaria in vari Comuni della Valle a cui siamo
attenti tutti. Questo senso della misura, ricordato stamani come
una qualità del compianto Consigliere Mafrica, direi che è stato
assunto da noi, in quanto sembrava prevalere non questo senso di
desiderio di soddisfare un bisogno sanitario, quanto una polemica.
Questa moderazione è la strada che abbiamo preso, perché dietro a
queste possibili polemiche c'è della gente che ha problemi sanitari
da affrontare.
Ringrazio anche la V Commissione, che dopo varie udienze e in
modo unanime ha fatto un documento che mi sembrava molto corretto e
poteva già sancire un impegno della Giunta in tal senso e mio
personale.
I toni della petizione non erano in questo tenore: si parla di
"esplosione nucleare a catena", cioè si affronta il problema in
modo non corretto, a mio avviso; si diceva anche nella petizione
che questo servizio alternativo non era stato spiegato, un medico
di questo futuro servizio, la dott.ssa Vidi, è stato ascoltato al
lungo dal Consiglio comunale di Cogne, abbiamo avuto dei confronti
in comunità montana, per cui il discorso è stato impostato
correttamente, però abbiamo scelto una via di moderazione proprio
per questo fatto qui, perché dietro a questa petizione c'era della
gente che ha dei bisogni sanitari. È sicuramente un merito aver
sollevato il problema, anche se vorrei dire che forse non è stato
sollevato in un modo corretto; era stato sollevato e discusso in
altri ambiti, forse in un confronto diverso.
Voglio ribadire solo alcune considerazioni. Intanto perché il
desiderio di spostare questa guardia medica? Per una questione di
equità: non è giusto che 1.600 abitanti abbiano un servizio e
16.000 abitanti dall'altra parte abbiano lo stesso servizio; non è
giusto che degli utenti abbiano il medico dietro casa che non
utilizzano e degli altri utenti debbano aspettare 2 o 3 ore! È una
minore rigidità, questa, di questo periodo, però non dobbiamo
escludere la giustizia nella ridistribuzione di detti servizi che
purtroppo non possono essere ampliati. Durante le vacanze di Natale
la continuità assistenziale di Gaby è rimasta senza 2 medici,
perché da Palermo ci hanno detto che non potevano venire ed è stata
10 giorni senza un sostituto, perché questo non è possibile
reperirlo.
Seconda osservazione: si difende "a spada tratta" un servizio
che non è utilizzato, di base c'è il fatto che una continuità
assistenziale a Cogne veniva utilizzata 2 volte la settimana, la
maggior parte delle volte sabato e domenica. Si fa una battaglia
per un servizio a cui non si credeva, come diceva ora il
Consigliere Lattanzi, e in pratica non veniva utilizzato perché di
qualità molto bassa. Quello che offrivamo noi non è stato capito,
ma è un servizio di qualità decisamente superiore, che era anche un
servizio esplorativo, perché ci permetteva di verificare la
possibilità sul territorio di un servizio di ambulatorio anche
specialistico.
Terzo punto: penso che stiamo andando verso un'altra
organizzazione della sanità in montagna - questo lo avevamo già
auspicato -, ma questo nuovo contratto sembra che vada in questa
direzione. Qui voglio fare solo un'osservazione: avevamo, 10 anni
fa, una classe di medici di famiglia sul territorio che era
esemplare per tutta Italia, l'ordine dei medici su mia richiesta
vuol fare un libro di questi grandi medici che facevano tutto. In
questi ultimi 10 anni c'è stata una deresponsabilizzazione del
medico di famiglia e una sua assenza dal territorio, cioè la non
capacità di far fronte ad un'emergenza primaria che viene comunque
retribuita...
Credo di potermi impegnare - questa è una prerogativa nostra,
lei ha ragione - a verificare soluzioni diverse che migliorino sul
territorio l'assistenza ai malati, dando di nuovo un rilievo al
medico di base e questo nuovo contratto sembra che ci venga
incontro, perché prevede per la continuità assistenziale un
rapporto con il distretto e con il medico di famiglia, non una
realtà assente dal resto dell'assistenza sanitaria.
La riflessione - ringrazio il Consigliere Curtaz di non aver
parlato in particolare di "continuità assistenziale", anche la
petizione poi cita solo questo termine - sull'assistenza sanitaria
nei nostri paesi va fatta, stiamo preparando un piano
sociosanitario che vedrà questa riorganizzazione che mette al
centro il medico di famiglia. Non so se avete visto, la settimana
scorsa è partita questa iniziativa che mette in rete tutti i medici
di famiglia della Valle d'Aosta; per una iniziativa dell'USL ogni
medico che lavora nell'ambulatorio di Cogne può avere gli stessi
esami che il paziente ha fatto la sera prima in Pronto soccorso.
Penso che questo vada nell'ottica di quello che diceva lei, cioè di
una medicina più efficiente e vicina al malato, quindi non togliamo
nulla, ma non possiamo finanziare servizi che non vengono
utilizzati e di qualità molto bassa.
Termino dicendo che volevamo iniziare da Cogne non perché ce
l'avessimo con Cogne, ma perché Cogne è la situazione più anomala
della Valle, con una continuità assistenziale non utilizzata:
andavano a Cogne per dormire, non prestavano un servizio ai malati.
Non vogliamo fare un torto a nessuno, ma cercare di servire e
curare meglio la gente, là dov'è! Non so se basta questo impegno,
mio e della Giunta, pregando di ritirare la risoluzione;
altrimenti, chiedo 5 minuti di sospensione per trovare una
soluzione con le altre forze, che ci impegni in questo senso.
Président - Il n'y a pas de difficulté à accepter 10 minutes de
suspension; le Conseil est suspendu pendant 10 minutes.
La séance est suspendue de 18 heures 30 jusqu'à 18 heures
43.
Président - Nous reprenons nos travaux.
Il y a une nouvelle formulation d'une résolution, qui porte la
signature de tous les Chefs de groupe.
La parole au Conseiller Curtaz.
Curtaz (Arc-VA) - Mi sono iscritto a parlare, anche se sono
stato preceduto dal Presidente. Ne approfitto per specificare
meglio cosa è successo durante l'interruzione dei lavori. Tutti i
gruppi hanno esaminato le due risoluzioni, è stato deciso di fare
un lavoro di "collage", di sostituire le 2 risoluzioni (quella
presentata dal nostro gruppo e quella presentata dalle forze di
maggioranza) con una unica risoluzione che è stata sottoscritta da
tutti i gruppi consiliari e che chiediamo a tutti di approvare.
Président - Je soumets au vote la nouvelle formulation de la
résolution, dont je donne lecture:
Risoluzione
Preso atto della petizione sottoscritta da oltre 1000
cittadini di Cogne contro la prospettata chiusura della Sede di
Continuità Assistenziale;
Tenuto conto delle osservazioni svolte dalla V Commissione
consiliare permanente, contenute nel documento datato 20/01/2005,
indirizzato alla Presidenza del Consiglio regionale;
Osservato che detta petizione pone un problema reale circa la
necessità di fornire servizi primari adeguati anche alle Comunità
di montagna geograficamente disagiate;
Ritenuto che la Regione Autonoma Valle d'Aosta debba adottare
politiche per la tutela sociale e sanitaria delle comunità più
svantaggiate e aventi lo scopo di favorire la presenza turistica
nei Comuni montani;
Il Consiglio regionale
Ribadisce
la necessità dell'adozione di politiche regionali atte ad
offrire, in un'ottica solidale, adeguati servizi primari a tutti i
residenti e agli ospiti della nostra Regione;
Sottolinea
l'importanza di garantire servizi adeguati alle popolazioni
di montagna, anche per favorire il permanere di insediamenti umani
nelle zone più disagiate;
Impegna
l'Assessore regionale alla Sanità, Salute e Politiche sociali
e la Giunta regionale ad individuare soluzioni al problema
evidenziato che coniughino le esigenze del territorio valdostano
con l'equità della distribuzione delle risorse, anche attraverso
forme innovative per l'erogazione dell'assistenza sanitaria di base
e della continuità delle cure, avvalendosi delle normative che
attribuiscono particolari competenze in materia di organizzazione
dei servizi alle Regioni ed in particolare alla Regione Autonoma
Valle d'Aosta, in virtù della propria autonomia anche a carattere
finanziario.
Conseillers présents et votants: 26
Pour: 26
Le Conseil approuve à l'unanimité.
Le Conseil
Vu que:
"Le 20 octobre 2004, une pétition, signée par 1040 citoyens
de Cogne, contre la fermeture définitive du siège permanent des
services d'assistance de Cogne en utilisant le siège de
Saint-Pierre, a été déposée à la Présidence du Conseil, aux termes
de l'article 36 du Règlement intérieur du Conseil;
Conformément audit article, le Bureau de la Présidence, a
statué, par sa délibération n° 210/2004 du 12 novembre 2004, sur la
recevabilité et l'admissibilité de cette pétition et a envoyé une
requête d'informations au Président de la Région, en tant que
représentant légal de la Région, à l'Assesseur à la santé, au
bien-être et aux politiques sociales, compétent en matière de
santé, ainsi qu'à la Commission du Conseil chargée des services
sociaux;
Le 16 décembre 2004, l'Assesseur à la santé, au bien-être et
aux politiques sociales a fait parvenir à la Présidence du Conseil
la lettre ci-dessous (réf. n° 42889/ass):
"OGGETTO: Petizione contro la chiusura definitiva della sede
permanente di continuità assistenziale di Cogne mediante l'utilizzo
della sede di St. Pierre.
In riferimento alla nota dell'Ufficio di Presidenza prot. n.
9411 in data 15 novembre 2004 avente pari oggetto si precisa quanto
segue:
l'U.B Soccorso Sanitario 118, cui compete fra l'altro, la
pianificazione della continuità assistenziale a seguito del
monitoraggio dell'organizzazione attuale, ha rilevato una serie di
incongruenze
che, di fatto, determinano disparità di
trattamento fra diversi ambiti territoriali.
In particolare, l'analisi dei dati evidenzia la necessità di
ridistribuire i carichi di lavoro, poiché le chiamate per il
servizio di continuità assistenziale, nel territorio della Valdigne
superano di gran lunga quelle degli altri ambiti e le distanze
chilometriche dell'attuale sede di Saint-Pierre, oltre ad essere
notevoli, comportano, nel periodo invernale, oggettivi
rallentamenti e situazioni di rischio legati alla
viabilità.
La sede del Poliambulatorio di Morgex avrebbe le
caratteristiche necessarie ad ospitare la sede di continuità
assistenziale, garantendo una migliore distribuzione territoriale,
oltre che una maggiore integrazione con il servizio di
emergenza.
Per contro, la sede di Cogne evidenzia il minor carico di
lavoro assoluto in tutto il territorio valdostano.
Ciò premesso, dai dati forniti dall'Azienda, la situazione
delle due sedi di continuità assistenziale risulta essere, in
sintesi, allo stato attuale, la seguente:
Sede di St. Pierre
con copertura di: St. Pierre - Valli di Rhêmes - Valgrisenche
- Valsavarenche - Avise - Arvier - Morgex - La Salle -
Pré-St-Didier - Courmayeur - La Thuile - Aymavilles - Introd
-Villeneuve - Saint-Nicolas con 16.000 e più utenti.
Ha una media di "uscite" di 6-7 volte per notte con
percorrenze anche lunghe (si pensi al tragitto St. Pierre-La Thuile
= 36 Km).
I 16.000 utenti diventano in periodi di rilievo turistico
molti di più (si pensi a Courmayeur e La Thuile)
(St. Pierre La Thuile = 36 Km)
(St. Pierre Entreves = 36 Km)
Sede di Cogne
Serve 1.400 abitanti (saltuariamente serve anche
Aymavilles).
Ha una media di "uscite" di 2-3 alla settimana (è la
percentuale di utilizzo più bassa di tutte le altre postazioni di
C.A.)
(St Pierre Cogne = 20 Km)
La proposta aziendale contempla, dunque, una revisione degli
ambiti, che verrebbero così definiti:
Nuova sede di Morgex:
La Thuile, Courmayeur,
Pré-Saint-Didier, Morgex, La Salle, Avise, Arvier,
Valgrisenche.
Sede di Saint-Pierre:
Cogne, Aymavilles, Introd,
Villeneuve, Valli di Rhêmes, Valsavarenche, Saint-Nicolas,
Saint-Pierre.
La proposta è stata quindi quella di ottimizzare le risorse e
soprattutto rendere il servizio più equo; con lo spostamento della
sede di Cogne a St. Pierre e quella di St. Pierre a Morgex gli
utenti diventano così ripartiti in modo quasi omogeneo in circa
8.500 utenti per postazione.
Si precisa che al riguardo sono stati effettuati più incontri
con il Sindaco di Cogne e si era ipotizzato in prima battuta (come
per Antey e Cervinia) lo spostamento della C.A. in giorni feriali a
Saint-Pierre e nei prefestivi e festivi a Cogne, ma nel corso di un
incontro presso la Comunità montana a Villeneuve questa proposta
non è stata accettata.
Si è allora proposto un servizio sostitutivo nei giorni
festivi invernali - chiamato MEDICOGNE - che prevedeva la presenza
in COGNE di turni di medici specializzandi valdostani che avrebbero
non solo fatto il servizio di C.A., ma anche attività di
ambulatorio e primo soccorso. Ma anche questo progetto non è stato
accolto favorevolmente.
Al momento l'Azienda USL ha sospeso la chiusura della sede di
Cogne e la conseguente apertura della sede di Morgex rinviando a
data da destinarsi la riorganizzazione di cui trattasi.
Si rammenta, infine, che della questione è stato interessato
anche il CELVA e che comunque la problematica avrà ancora tutta
l'attenzione di questo Assessorato, al fine di addivenire ad una
soluzione ottimale che tenga conto delle esigenze e delle
particolarità del nostro territorio, avuto riguardo al
raggiungimento dell'obiettivo finale che è quello di assicurare
un'assistenza sanitaria territoriale efficace ed efficiente a tutta
la popolazione valdostana.
Distinti saluti.
L'Assessore
F.to Antonio Fosson"
En date du 20 janvier 2005, le Président de la Ve Commission
permanente du Conseil a fait parvenir à la Présidence du Conseil la
lettre ci-dessous (réf. n° 621):
"OGGETTO: Petizione contro la chiusura definitiva della sede
permanente di continuità assistenziale di Cogne mediante l'utilizzo
della sede di Saint-Pierre.
Con la presente mi pregio informarLa che la V Commissione
consiliare permanente, nella riunione in data 7 dicembre 2004, ha
convocato l'Assessore alla Sanità, Salute e Politiche sociali,
Fosson, per avere delucidazioni in merito alla petizione in
oggetto. L'Assessore ha riferito che, in previsione di una
riorganizzazione del servizio di continuità assistenziale, è stato
effettuato un monitoraggio sulla situazione del servizio stesso,
dal quale è emerso che vi sono delle incongruenze che determinano
disparità di trattamento tra i diversi ambiti territoriali. In
particolare, ha precisato che, dall'analisi dei dati, viene
evidenziata l'esigenza di ridistribuire i carichi di lavoro, in
quanto le chiamate per il servizio di continuità assistenziale nel
territorio della Valdigne, superano molto quelle degli altri
ambiti, e che le distanze chilometriche dall'attuale sede di
Saint-Pierre comportano, nel periodo invernale, rallentamenti e
rischi legati alla viabilità.
Precisamente, l'Assessore ha informato che la sede di
Saint-Pierre che comprende il Comune medesimo, le Valli di Rhêmes,
Valgrisenche, Avise, Arvier, Morgex, La Salle, Pré-Saint-Didier,
Courmayeur, La Thuile, Introd, Villeneuve, Saint-Nicolas, con 16
mila utenti, che aumentano nel periodo turistico, ed una media di
uscite di 6-7 volte per notte, mentre la sede di Cogne serve solo
il Comune medesimo e, saltuariamente, il Comune di Aymavilles, con
un'utenza di 1.400 persone ed una media di uscite di 2-3 volte alla
settimana.
L'Assessore ha riferito che, alla luce di tali incongruenze,
l'Azienda USL ha proposto di ridefinire gli ambiti territoriali in
questione, prevedendo l'istituzione di una nuova sede nel Comune di
Morgex che comprenda i Comuni di La Thuile, Courmayeur,
Pré-Saint-Didier, Morgex, La Salle, Avise, Arvier, Valgrisenche, e
lo spostamento della sede di Cogne a Saint-Pierre, che ricopra il
servizio per i comuni medesimi, Aymavilles, Introd, Villeneuve, le
Valli di Rhêmes, Valsavarenche e Saint-Nicolas con una
distribuzione, in tal modo, più omogenea degli utenti di circa
8.500 per postazione. Ha comunicato che tale ipotesi non è però
stata accettata dal Comune di Cogne, al quale era stato peraltro
proposto un servizio sostitutivo nei giorni festivi invernali,
denominato "MEDICOGNE", che prevedeva la presenza di turni di
medici specializzandi valdostani che avrebbero fatto anche attività
ambulatoriale e di primo soccorso.
L'Assessore ha informato che l'USL ha pertanto sospeso la
chiusura della sede di continuità assistenziale di Cogne e la
conseguente apertura di quella di Morgex a data da destinarsi, e
che la questione è stata sottoposta all'attenzione del CELVA, il
quale deve ancora esprimersi in merito.
La Commissione, nella riunione del 13 gennaio u.s., ha
proceduto altresì all'audizione del dott. Vettorato, il quale ha
riferito, sostanzialmente, le stesse informazioni fornite
dall'Assessore in merito alla petizione in oggetto.
La Commissione, nella riunione in data 20 gennaio u.s., ha
esaminato approfonditamente la petizione e, preso atto di quanto
emerso dalle audizioni effettuate, condivide la speranza espressa
dall'Assessore Fosson, che è quella di trovare una soluzione
ottimale alla problematica in questione, che tenga conto delle
esigenze e delle particolarità del nostro territorio, e che
assicuri un'assistenza sanitaria territoriale efficace ed
efficiente a tutta la popolazione valdostana."
Prend acte
de la pétition et de la documentation y afférente.
Président - Sur la pétition le Conseil prend acte.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK