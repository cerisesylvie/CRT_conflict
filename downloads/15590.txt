Consiglio Regionale della Valle d'Aosta - Oggetto del Consiglio n. 1893 del 3 aprile 1996 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
DEMANIO E PATRIMONIO REGIONALE
Precedente
Successivo
Resoconto integrale del dibattito dell'aula
Oggetto del Consiglio n. 1893 del 3 aprile 1996 - Resoconto
SEDUTA ANTIMERIDIANA DEL 3 APRILE 1996
OGGETTO N. 1893/X Accettazione della donazione disposta dal
Comune di Châtillon dell'immobile sede dell'Istituto Gervasone.
(Approvazione di risoluzione)
Deliberazione Il Consiglio
Premesso che:
- il signor Adolfo Gervasone, con testamento pubblicato dal
Notaio Demateis in data 8 luglio 1927, nominava erede universale di
tutti i suoi i beni, tra i quali figurava l'area ove è ubicato
attualmente l'immobile sede dell'Istituto Gervasone, l'Asilo
Infantile Rigollet di Châtillon con l'obbligo per detto Ente di
erigere in Châtillon, entro 5 anni dal suo decesso, una casa di
ricovero temporanea per convalescenti e malaticci poveri di
Châtillon e di Pontey, denominato "Sanatorio Adolfo Gervasone";
- il Comune di Châtillon, con rogito Notaio Demateis in data 13
agosto 1937, acquistava tutti i beni immobili di proprietà
dell'Asilo Infantile e Ricovero Gervasone di Châtillon (già Asilo
Infantile Rigollet), tra i quali era ricompreso il fabbricato in
corso di costruzione ora sede dell'Istituto Gervasone, al fine di
evitare che il patrimonio dell'Ente fosse esecutato dai creditori,
"... allo scopo di conservare tale patrimonio a qualche scopo
benefico a pro della generalità della popolazione";
- il suddetto fabbricato, come si evince dalla deliberazione
della Giunta regionale n. 3731 in data 25 settembre 1968, figurava
già utilizzato a quella data dall'Amministrazione regionale che ne
disponeva la sistemazione e l'ampliamento per una spesa complessiva
di Lire 221.000.000.=;
- l'Amministrazione regionale ha sempre mantenuto l'uso del
fabbricato, ne ha garantito la conservazione ed ha anche presentato
domanda di condono edilizio, ai sensi della legge 28 febbraio 1985,
n. 47, per alcune varianti eseguite durante i lavori di
ristrutturazione ed ampliamento succitati, non licenziati dal
Comune e riguardo ai quali quest'ultimo non ha opposto alcuna
eccezione;
- l'Amministrazione regionale ha sempre sopportato a suo totale
carico tutte le spese di manutenzione ordinaria e straordinaria e
di miglioramento dello stabile di cui si tratta;
Ricordato che:
- con legge regionale 26 giugno 1972, n. 11 veniva approvata
l'istituzione, a decorrere dal 1° gennaio 1972, di un Convitto
regionale in Comune di Châtillon, riservato agli studenti residenti
in comuni della Valle d'Aosta privi di scuole secondarie, alla cui
gestione ha sempre provveduto l'Amministrazione regionale, come
prescritto dalla citata legge regionale n. 11/1972;
- con successiva legge regionale 30 luglio 1986, n. 36
(modificata con legge regionale 24 agosto 1992, n. 54) detto
convitto regionale ha assunto l'attuale denominazione di "Istituto
regionale Bartolomeo Gervasone";
- detto Istituto ha personalità giuridica di diritto pubblico ed
autonomia amministrativa e, di conseguenza, il controllo sui suoi
atti è esercitato dal CO.RE.CO.;
- la legge regionale n. 36/1986 precisa, all'articolo 8, che per
lo svolgimento delle attività proprie dell'Istituto allo stesso è
assegnato in uso il materiale già a disposizione del convitto
regionale ed è assicurato, da parte della Regione, l'uso gratuito
dei locali;
- il fabbricato di cui si tratta è sempre stato utilizzato come
convitto regionale;
Rilevato che non sono mai stati disciplinati i rapporti tra
Regione utilizzatrice da oltre un trentennio dell'immobile sede
dell'Istituto Gervasone ed il Comune che figura formalmente
proprietario;
Atteso che:
- ai sensi dell'articolo 934 del Codice Civile qualunque
costruzione od opera esistente sopra o sotto il suolo appartiene al
proprietario di questo, ma l'articolo 935 prosegue asserendo che se
le costruzioni od opere sono state fatte da un terzo con suoi
materiali, a scienza e senza opposizioni del proprietario o quando
le opere sono state fatte in buona fede quest'ultimo è obbligato a
ritenerle, pagando il valore dei materiali ed il prezzo della mano
d'opera oppure l'aumento di valore recato al fondo;
- il fabbricato di cui si tratta necessita di lavori di
sistemazione e ristrutturazione per adeguamento alle vigenti norme
in materia di sicurezza ed abbattimento di barriere architettoniche
per un importo stimato nel 1994 di lire 1,5 miliardi circa;
- il Comune, nel contempo, ha rilasciato un certificato di
abitabilità provvisoria a condizione che i suddetti lavori fossero
avviati nel più breve tempo possibile;
- l'Amministrazione regionale, a fronte della cospicua somma da
investire sul fabbricato, da sempre utilizzato come proprio, senza
interferenze del Comune che figura ancora formalmente proprietario,
si è attivata fin dal marzo 1994 per la definizione dei rapporti
tra i due Enti in merito alla sua proprietà;
- la proposta della stipulazione di un contratto di locazione a
lungo termine veniva scartata in quanto, per legge, le spese di
manutenzione straordinaria spettano al proprietario e non al
conduttore ed il Comune avrebbe dovuto sostenere, di conseguenza,
le spese di adeguamento sopracitate; la Regione, invece, restando
da regolare i rapporti passati, avrebbe dovuto comunque
corrispondere un canone cospicuo per un fabbricato già realizzato a
sue totali spese;
- la proposta iniziale prevedeva quindi la cessione in comodato
del fabbricato alla Regione, per la durata di 30 anni, con
l'obbligo a carico di quest'ultima di tutte le spese di
manutenzione ordinaria e straordinaria che si rendessero
necessarie, comprese quelle di adeguamento alle norme di
sicurezza;
Tenuto conto che:
- il comodato, essendo per sua natura giuridica essenzialmente
gratuito, consente al proprietario, anche in presenza di un termine
di durata del contratto, di esigere la restituzione immediata del
bene in caso di urgente ed imprevedibile bisogno e pone a suo
carico le spese di manutenzione straordinaria;
- la previsione di oneri e spese di notevole valore a carico del
comodatario potrebbe far ravvisare un vero e proprio contratto di
locazione;
- l'Amministrazione regionale, in caso di accettazione del
contratto di comodato, avrebbe effettuato ingenti investimenti su
di un immobile di un terzo, come già nel passato, senza averne la
proprietà;
Rilevato che:
- l'Istituto B. Gervasone è un ente di diritto pubblico avente
lo scopo di ospitare gli studenti residenti nei comuni della Valle,
ove non siano presenti scuole secondarie;
- si tratta di un Istituto di interesse regionale, che ospita
attualmente 45 studenti e garantisce il lavoro a 23 dipendenti ai
quali è riservato il trattamento economico e giuridico dei
dipendenti regionali;
- il medesimo ha autonomia amministrativa, ma è retto e gestito
secondo lo statuto approvato dalla Giunta regionale;
Tenuto conto che la soluzione prospettata di creare una
fondazione non ha trovato riscontro in quanto:
- si tratterebbe di costituire un Ente di diritto privato,
analogo a quello già esistente di diritto pubblico, che non darebbe
maggiori garanzie in merito alla finalità per cui è destinato da
sempre l'immobile, ma anzi rischierebbe di appesantire la
gestione;
- i tempi di attuazione non consentirebbero comunque di avviare
in tempi brevi i lavori di adeguamento alle norme in materia di
sicurezza;
- il Comune avrebbe dovuto conferire l'immobile all'Ente,
perdendone quindi la proprietà, in quanto soluzioni diverse
avrebbero accollato sempre al medesimo le spese di manutenzione
straordinaria;
- avrebbe dovuto essere comunque risolta, in prima istanza, la
questione di tutte le opere eseguite nel tempo dalla Regione;
- l'Amministrazione avrebbe avuto difficoltà a dimostrare
l'utilità pubblica di una operazione che consiste nella
soppressione dell'ente pubblico - l'Istituto B. Gervasone - per la
creazione di un ente analogo di diritto privato (fondazione);
- i dipendenti dell'Istituto Gervasone si troverebbero ad essere
assoggettati ad un nuovo contratto di lavoro di diritto privato in
quanto cambierebbe il datore di lavoro (Fondazione), con il rischio
di perdere dei vantaggi economici;
Preso atto che è stato prospettato al Comune di Châtillon di
donare l'immobile di cui si tratta alla Regione, imponendo le
eventuali condizioni od oneri che lo stesso avrebbe ritenuto di
imporre, al fine di dirimere la controversia sulla proprietà e
consentire, nel contempo, a questa Amministrazione di avviare, nel
più breve tempo possibile, i lavori necessari per l'abbattimento
delle barriere architettoniche ed evitare la prospettata chiusura
dell'Istituto per mancanza dell'agibilità dello stabile;
Posto che il Comune di Châtillon, con deliberazione del
Consiglio n. 139 in data 30 novembre 1995, ha approvato la
donazione dell'immobile stabilendo che:
- dovrà essere destinato a collegio, scuola, struttura sociale e
culturale e che su qualsiasi diversa destinazione da quella attuale
dovrà preventivamente esprimersi in modo favorevole il Comune;
- il vincolo di destinazione dovrà essere sempre rivolto al
sociale;
- potrà essere utilizzato da terzi autorizzati dal Comune,
compatibilmente con l'organizzazione del convitto per finalità
sociali, culturali, sportive, religiose, eccetera;
- dovrà essere posta una targa a ricordo della precedente
donazione effettuata dal signor Adolfo Gervasone e della presente
disposta dal Comune;
- non potrà essere alienato senza il preventivo consenso del
Comune;
- il parcheggio esterno verrà gravato di alcune servitù a favore
del Comune;
- la legge istitutiva dell'Istituto Gervasone dovrà prevedere
nel consiglio di amministrazione un membro designato dal
Comune;
- la Regione dovrà dare la propria disponibilità a cedere in uso
gratuito le sue proprietà in Châtillon che possano interessare al
Comune;
- dovrà essere corretta la denominazione dell'Istituto da "B.
Gervasone" a quella più esatta "A. Gervasone";
- la Regione dovrà accollarsi tutte le spese relative al rogito
notarile;
Considerato che la donazione si configura quale unica soluzione
idonea per dirimere le controversie in merito alla proprietà,
tenuto conto che:
- non viene mutata la destinazione dell'immobile che continuerà
a mantenere l'attuale utilizzo, garantendo una sede convittuale
agli studenti che necessitano di trovare una sistemazione
alloggiativa per il proseguimento degli studi;
- questa decisione consentirà di avviare al più presto i lavori
per l'abbattimento delle barriere architettoniche ed eviterà la
chiusura della struttura nel prossimo anno scolastico;
- l'azione per promuovere il riconoscimento della proprietà da
parte della Regione comporterebbe comunque dei costi ed i tempi non
sarebbero così brevi come la soluzione prospettata;
Constatato in merito alle richieste del Comune che:
- l'immobile è sempre stato destinato a sede del convitto
regionale e continuerà a mantenere questa destinazione, tenuto
conto che è stata approvata una legge regionale che ha istituito
l'Istituto Gervasone, ente di diritto pubblico, e potrà essere
destinato, in caso diverso, ad altre finalità previste dal
Comune;
- l'immobile o parte di esso potrà essere utilizzato per altre
finalità di carattere sociale, eccetera, tenuto conto della carenza
di strutture polivalenti nel Comune e del fatto che durante il
periodo estivo il medesimo è chiuso essendo la sua attività legata
al calendario scolastico, senza impedire l'organizzazione del
convitto;
- la necessità di ottenere il preventivo consenso da parte del
Comune in caso di mutamento di destinazione da quella attuale od in
caso di alienazione non comporta oneri a carico della Regione, né
aggrava la proprietà o ne impedisce l'utilizzo;
- è corretto e giusto che venga ricordato in futuro a tutti
coloro che utilizzeranno la struttura che la medesima è nata per
volontà del signor Adolfo Gervasone e del Comune di Châtillon;
- potrà essere presa in considerazione l'ipotesi di concedere in
uso gratuito delle proprietà regionali al Comune, compatibilmente
con l'uso previsto ed a condizione che le stesse non vengano
utilizzate per fini istituzionali propri della Regione;
- le spese ed imposte che dovrà sostenere la Regione per la
stipulazione del rogito notarile sono sempre a carico della parte
donataria;
Ritenuto pertanto di accettare la donazione dell'immobile di cui
si tratta, con gli oneri, servitù e le condizioni fissati dal
Comune;
Visto il parere favorevole di legittimità rilasciato dal
Dirigente del Servizio affari generali e legali della Presidenza
della Giunta, ai sensi dell'articolo 72 della legge regionale n.
3/1956 e successive modificazioni, e del combinato disposto degli
articoli 13 - comma 1 - lett. e) e 59 - comma 2 - della legge
regionale n. 45/1995, sulla presente deliberazione;
Delibera
1) di accettare la donazione disposta dal Comune di Châtillon
con deliberazione del Consiglio comunale n. 139 in data 30 novembre
1995, dell'immobile sito in Comune di Châtillon, via Gervasone n.
13, sede dell'Istituto "B. Gervasone", distinto al NCT ed al NCEU
al Foglio 38 con la particella n. 262;
2) di prendere atto che la donazione è assoggettata ai seguenti
oneri e condizioni:
a) l'immobile deve essere destinato a collegio, scuola,
struttura sociale e culturale, nel caso in cui la Regione non
ottemperi a questo obbligo l'immobile ritornerà di proprietà del
Comune;
b) l'immobile potrà essere utilizzato, compatibilmente con
l'organizzazione del convitto, da terzi autorizzati dal Comune,
aventi finalità sociale, culturale, sportiva e religiosa per pranzi
per anziani o associazioni, ospitalità per gruppi, l'utilizzazione
della cappella, della sala riunioni, eccetera;
c) deve essere apposta, a totale cura e spese della Regione, una
targa a ricordo della donazione dell'immobile fatta dal signor
Adolfo Gervasone e della donazione disposta dal Comune di
Châtillon, da cui risulti il vincolo di destinazione a scopo di
utilizzo sociale;
d) la Regione, in caso di alienazione, dovrà preventivamente
ottenere il consenso del Comune;
e) la Regione, nel caso in cui decida di dare all'immobile una
destinazione diversa da quella attuale, nell'ambito di quanto
stabilito al precedente punto a), deve chiedere il parere
preventivo al Comune; in caso di contrasto sull'interpretazione del
vincolo di destinazione deciderà un arbitro nominato di comune
accordo dalle parti;
f) l'area esterna, lato est, è gravata da una servitù interrata
di attraversamento del rivo denominato "rivo del Borgo" la cui
manutenzione ordinaria e straordinaria sarà a totale carico della
Regione;
g) l'area esterna (piazzale) individuata nella planimetria,
allegata alla presente deliberazione per farne parte integrante e
sostanziale, rimane gravata di uso pubblico a favore del Comune
dalle ore 7,00 alle ore 24,00, ferma restando l'esclusiva
utilizzazione della rimanente area a favore della Regione donataria
o dei suoi aventi causa a qualsiasi titolo;
h) la manutenzione ordinaria dell'intero piazzale esterno resta
a totale carico della Regione, fatto salvo il servizio di sgombero
neve che rimane a totale carico del Comune;
i) il Comune si riserva il diritto di gravare l'area esterna
(piazzale) di eventuali future servitù di passaggio a vantaggio dei
fondi confinanti per garantirne l'accesso;
3) di stabilire che dovrà essere modificata la legge regionale
30 luglio 1986, n. 36 ("Istituto regionale Bartolomeo Gervasone")
in modo da:
a) correggere la denominazione errata dell'Istituto da "B.
Gervasone" a quella esatta di "Istituto regionale A.
Gervasone";
b) prevedere nel Consiglio di Amministrazione dell'Istituto un
membro designato dal Comune di Châtillon;
4) di impegnare la Regione a cedere in uso gratuito al Comune di
Châtillon immobili di proprietà regionale siti in detto Comune,
qualora gli stessi vengano richiesti dall'Amministrazione comunale,
compatibilmente con l'uso richiesto, e se non vengano utilizzati
per propri fini istituzionali;
5) di delegare alla Giunta regionale l'adozione di ogni atto di
esecuzione per addivenire alla stipulazione dell'atto notarile di
donazione, compresi eventuali accertamenti circa la consistenza,
l'intestazione catastale e l'esatta superficie dell'immobile da
acquisire e le precisazioni in merito alle clausole imposte dal
Comune;
6) di sottoporre la presente deliberazione al controllo della
Commissione di Coordinamento per la Valle d'Aosta ai sensi e per
gli effetti dell'articolo 8, lettera d) del decreto legislativo 22
aprile 1994, n. 320.
Allegati
(...omissis...)
Presidente Ha chiesto la parola il Consigliere Dujany.
Dujany (PVA) Ho appreso ieri, durante la riunione di
maggioranza, che parte della medesima ha manifestato una non
volontà di approfondire l'argomento al fine di individuare e di
ricercare soluzioni al problema alternative a quelle di cui alla
proposta della Giunta, nonostante questo Consiglio avesse
manifestato recentemente una tale volontà, rinviando solo 4 giorni
fa l'argomento che era già stato posto all'ordine del giorno.
Pertanto non mi rimane che prendere una posizione negativa contro
la proposta ed indicare con esattezza le argomentazioni che
sorreggono tale voto negativo.
Questa proposta di delibera...
Presidente ... scusi, Consigliere, ma non sapevo che lei
intendesse intervenire su questo, pensavo che chiedesse la parola
per mozione d'ordine e per chiedere il rinvio. Ma se così non è, il
tema si svolge, dando la parola prima all'Assessore per illustrare
la proposta e poi a lei, quando si apre la discussione
generale.
Ha chiesto la parola il Presidente della Giunta, Viérin
Dino.
Viérin D. (UV) L'acte qui est soumis à votre attention
représente en quelque sorte le point d'arrivée d'une négociation
qui s'est prolongée pendant plusieurs années. Cet acte, même s'il
est controversé ou contesté, est donc l'acte final d'une longue
histoire concernant l'utilisation de l'immeuble et des propriétés
de l'institut Gervasone. Vous avez pu vérifier dans le rapport
l'histoire de cette utilisation à partir de l'année 1927, le
transfert de la propriété à la Commune de Châtillon en 1933 et
successivement, l'utilisation de ce même immeuble par
l'Administration régionale et ce, au moins à compter de l'année
1968, sans oublier qu'en 1972 le Conseil régional avait voté la loi
portant "institution de l'institut Gervasone".
Il s'agit en effet d'un immeuble qui est utilisé depuis
longtemps par l'Administration régionale: c'est un immeuble qui
revêt des fonctions qui vont au-delà de la Commune de Châtillon,
lieu où il est situé: il a des fonctions régionales, c'est un
pensionnat qui accueille les élèves de toutes les communes de la
Vallée d'Aoste: le personnel de cet institut est un personnel
régional: l'Administration régionale est intervenue directement
pour exécuter des travaux divers d'entretien; il y a eu donc un
montant élevé de financements régionaux affectés à cet
immeuble.
Le problème qui s'est posé, et ce à partir des remarques faites
par les commissaires aux comptes de ce même institut, concerne la
réglementation des rapports entre région, Institut Gervasone, et le
propriétaire de l'immeuble, qui est la Commune de Châtillon.
Ce problème de la propriété n'a pas toujours été si évident;
jusqu'à un certain moment on pensait que c'était une propriété de
l'Administration régionale; à partir d'une certaine époque, sur la
base des remarques formulées et surtout sur la base d'un examen
plus sérieux de la question, il en est ressorti que c'était une
propriété de l'Administration municipale de Châtillon et donc, à
partir de cette constatation, le problème s'est posé de la
réglementation des rapports.
Il y a eu des pourparlers, qui ont commencé à partir de la fin
des années 80. A cet égard un courrier démontre les différentes
positions formulées, à part les positions des différentes
propositions qui ont été formulées, et ce à partir de l'année 88,
pour continuer les années 89-90-91. La question a été finalement
reprise au cours de l'année 94 et aujourd'hui la Municipalité de
Châtillon et le Gouvernement sont arrivés à une conclusion et à un
accord.
Il est vrai, au cours de ces années il y a eu différentes
propositions, et nous avons examiné différentes hypothèses. Il y a
même eu à cet égard une délibération du 14 février 1990 du Conseil
municipal de Châtillon, qui n'a jamais été mise en application
puisque sa validité était liée à l'approbation, par le même Conseil
municipal, d'une convention qui n'a jamais été parailleurs
approuvée.
Il y a donc eu plusieurs entretiens, plusieurs propositions
formulées et examinées. Néanmoins, au cours de ces différentes
années il est aisé de constater qu'il y a toujours eu de la part de
l'Administration régionale la plus ample disponibilité pour
chercher, de concert avec la Municipalité de Châtillon, une
solution à cette question dans un esprit de concertation et de
collaboration.
A partir de 94 le dossier a été repris, plusieurs réunions ont
été effectuées entre la Municipalité de Châtillon et l'Assessorat
de l'instruction publique; le Gouvernement est maintenant arrivé à
une conclusion. En soulignant de plus qu'il y a urgence également
de réglementer les rapports concernant cet immeuble, compte tenu et
de l'échéance de la validité d'une autorisation municipale délivrée
aux fins de l'utilisations de cet immeuble, et, surtout, de la
nécessité - pour dépasser cette situation d'autorisation provisoire
- d'effectuer d'importants travaux d'entretien, qui peuvent
aujourd'hui se chiffrer sur 2 milliards de lires - 1,5 milliard en
94. Le Gouvernement propose donc cet acte aussi sur la base, entre
autres, de la nécessité d'effectuer ces travaux pour pouvoir
maintenir l'utilisation de cet immeuble, car on court le risque à
l'ouverture de la prochaine année scolaire,de na pas pouvoir
utiliser cet immeuble.
Voilà la raison pour laquelle au cours de la réunion du Conseil
précédent le Gouvernement n'avait pas partagé la proposition de
renvoi, sur la base du fait que le problème a été amplement
examiné. Les différentes hypothèses ont été considérées et la
proposition qui est aujourd'hui soumise à votre attention
représente le point d'accord entre la Municipalité de Châtillon et
le Gouvernement.
Le rapport présente ces différentes hypothèses on est passé du
commodat à la possibilité d'instituer une fondation et, même,
d'utiliser d'autres moyens pour réglementer ce rapport. A' notre
avis, la solution qui a été concertée est la solution la plus
avantageuse, su que nous ne représentons pas les intérêts d'autres
administrations. Nous avons eu, un dialogue, avec la municipalité
de Châtillon nous avons concerté une solution; la solution proposée
est celle qui représente le mieux les intérêts de l'Administration
régionale et permet à la commune d'utiliser au mieux cet immeuble.
En effet cette proposition de donation, dépassait également
l'hypothèse qui avait été envisagée de location, avec toutes les
conséquences différentes et surtout toutes les limites qu'elle
impose pour ce qui est de la réglementation définitive des
rapports, permet de résoudre ces différents problèmes. Elle
représente une solution que nous estimons être en équilibre entre
ces exigences différentes; s'agissant d'un transfert à titre
gratuit la commune a pu poser des conditions quant à l'utilisation
de l'immeuble, conditions qu'on n'aurait pas pu accepter avec
d'autres hypothèses.
La commune a donc pu demander que l'utilisation de cet immeuble
puisse être accordée également à d'autres, qu'il y ait à
l'intérieur du conseil d'administration de cet institut un
représentant de la Commune de Châtillon, qu'on ne puisse modifier
sa destination, et - chose non négligeable - la Région de ce point
de vue peut assumer tous les frais concernant non seulement les
interventions de caractère extraordinaire quant à l'entretien de ce
bâtiment, mais peut assumer tous les frais qui se rapportent à
l'immeuble lui-même.
La délibération présentée à la 2ème commission établissait, sur
la base des remarques formulées par le Bureau législatif de la
Présidence du Conseil, au point 3, des dispositions qui ne sont pas
compatibles avec les compétences du Gouvernement. Ce point de la
délibération a été donc supprimé. Pour maintenir les engagements
pris vis-à-vis de la Commune de Châtillon concernantes différentes
conditions qui doivent réglementer les rapports entre la Région et
cette commune, je présenterai une résolution qui reprend les mêmes
objets. Une résolution par laquelle le Conseil engage le
Gouvernement à apporter les modifications concertées à la loi
portant "Institution de l'institut Gervasone", sur la base des
accords qui ont été conclus.
Pour terminer, nous estimons, comme j'ai eu l'occasion de le
souligner, que la proposition qui a été concertées, sur la base des
considérations exprimées, nous, surtout, sur la base des accords
conclus entre les deux administrations, est la proposition qui
aujourd'hui permet de mettre un point final à ces longs pourparlers
et d'envisager toutes les interventions nécéssairespour maintenir
l'utilisation de cet immeuble, en égard des finalités qui lui ont
été attribuées.
Si dà atto che, dalle ore 10,50, presiede il Vicepresidente
Marco Viérin.
Presidente E' aperta la discussione generale.
Ha chiesto la parola il Consigliere Dujany.
Dujany (PVA) La relazione del Presidente non è per nulla
convincente ed ora indicherò quali sono i motivi di fondo.
Questa proposta di delibera va purtroppo contro corrente
rispetto ad una logica conclamata e proclamata da questa
maggioranza di rispetto della Regione nei confronti degli enti
locali; costituisce certamente una difficoltà ad accettare
totalmente e pienamente la cultura del decentramento ed il
principio che ogni comunità deve poter gestire il proprio
patrimonio ed i propri beni nel pieno rispetto e sostegno dell'ente
più forte.
Se venisse meno nella prassi di ogni giorno questo principio, si
metterebbe seriamente in crisi la cultura delle minoranze, che deve
rispecchiarsi nel rispetto delle piccole comunità e nel diritto dei
più deboli di poter contare nel sostegno dei forti in caso di
bisogno, anziché determinare la logica becera del più forte. Tale
logica, infatti, non dimentichiamo che è diretta anche a livello
nazionale - e sappiamo bene quanto lo Stato ne abbia fatto uso in
questi 40 anni - a spazzare via la nostra comunità dal contesto
istituzionale. Perché mai noi Valdostani dovremmo mantenere i
diritti sulle nostre acque, se non in base al principio di rispetto
della nostra storia, dei nostri diritti acquisiti ed esercitati nei
secoli? Soltanto questo principio sorregge il nostro diritto di
esistere.
Accanto a ciò si aggiunga l'indirizzo del Governo regionale e
della stessa legislazione regionale di andare in una linea di
dismissione del patrimonio regionale, anziché di acquisizione del
patrimonio locale in capo alla Regione, in una linea di dismissione
del patrimonio regionale - dicevo - a favore dei privati e degli
enti territoriali locali.
Direi che queste premesse sono indispensabili per cogliere
pienamente l'erroneità politica dell'impostazione del presente
deliberato, che costituisce certamente una grossa vittoria della
burocrazia rispetto a questi principi politici di carattere
generale.
Non dimentichiamo che questo fabbricato Gervasone è da
inquadrare storicamente in una volontà di testamento espressa nel
1927 da parte di Adolfo Gervasone, che nominava erede universale
dei suoi beni l'asilo infantile Rigollet di Châtillon, con
l'obbligo da parte di questo ente di erigere a Châtillon una casa
di ricovero temporanea per convalescenti e malaticci poveri dei
Comuni di Châtillon e Pontey, denominato appunto Sanatorio Adolfo
Gervasone.
Un avvenuto podestà nell'anno '37, a seguito delle difficoltà
economiche che si registravano da parte dell'asilo infantile
Rigollet di poter soddisfare a quelle volontà testamentarie
indicate dal Gervasone, riteneva opportuno, proprio per conservare
tale patrimonio a questo scopo benefico a favore della popolazione
locale, acquisire tale fabbricato per renderlo di proprietà del
Comune e per soddisfare queste finalità di carattere generale.
Questa premessa per ricordare come tutte le situazioni vadano
inquadrate storicamente nella logica dell'acquisizione dei diritti,
perché nel tempo questi diritti possano essere rammentati.
Andiamo ora al contenuto dell'impostazione tecnica del
deliberato, un vero prodotto della burocrazia che contiene, fra
l'altro, una quantità di inesattezze incredibili.
Primo rilievo delle premesse del deliberato della Regione. Si
dice: "Rilevato che non sono mai stati disciplinati i rapporti fra
Regione utilizzatrice da oltre un trentennio dell'immobile sede del
Gervasone e il Comune di Châtillon, che figura formalmente
proprietario"... la logica qui è quella di individuare un ipotetico
presupposto di usucapione da parte della Regione, in quanto in un
trentennio non sarebbero mai stati regolati i rapporti fra Comune e
Regione.
A parte il fatto che la volontà politica di usucapire un bene
dovrebbe essere esternata da questo Consiglio, e quando qui si dice
che l'Amministrazione regionale si è attivata dal marzo '94 per la
definizione dei rapporti in merito alla sua proprietà, vorrei
sapere quale consesso amministrativo abbia mai deliberato, tenuto
conto che in questa materia unico competente è il Consiglio, chi
mai abbia dato incarico all'Amministrazione regionale se non questo
Consiglio che ne aveva diritto, salvo che la burocrazia non si sia
assunta delle competenze che non le competono, di attivarsi fin dal
marzo '94 ad acquisire la proprietà per definire i rapporti fra
Amministrazione regionale e Comune di Châtillon. Non mi risulta che
ci sia una delibera di questo Consiglio che vada in questa
direzione.
Una seconda premessa è il fatto che non è vero, e fra gli
allegati alla delibera del Consiglio regionale si è omesso, mi
auguro per errore, di citare invece che nell'arco di questo
trentennio i rapporti fra Regione e Comune sono anche stati
regolati; questo lo dico ai fini di comprovare che l'usucapione non
è assolutamente ipotizzabile nella fattispecie, perché l'usucapione
significa detenere un bene ritenendosi proprietari del bene stesso,
quando invece con delibera n. 14 del 14 febbraio 1990 il Consiglio
comunale di Châtillon, sulla base di una richiesta della Regione di
cessione gratuita dell'edificio - e quindi mai la Regione riteneva
di aver acquisito la proprietà o il possesso per un'eventuale
usucapione - rispondeva positivamente.
E' vero che poi la convenzione successiva, qui è sempre un
discorso burocratico, non si è concretizzata, ma le volontà sancite
nel deliberato fanno sì che l'Amministrazione regionale non poteva
sollevare minimamente questo aspetto dell'usucapione.
E sempre nella stessa direzione andavano, antecedentemente a
questa delibera, gli assessori dell'epoca - l'Assessore Faval nel
1988 che chiedeva la cessione in uso, mai manifestando una qualche
ipotesi di intervenuta usucapione, e l'attuale Presidente della
Giunta con lettera del dicembre '89 - che richiedevano sempre al
Comune, riconoscendo allo stesso la piena proprietà dell'immobile,
di poter disporre dell'immobile stesso a titolo di comodato
gratuito.
Quindi con questo comprovo che l'invenzione dell'ipotetica
usucapione è un'invenzione che esiste nelle premesse di questo
deliberato, addirittura ci sarebbe stata un'attivazione
dell'Amministrazione regionale per regolarizzare questa usucapione
quando questo Consiglio mai aveva dato un incarico in questa
direzione; è un qualcosa di assolutamente fasullo così come è
fasulla la premessa al deliberato, là dove si dice "Considerato che
la donazione si configura come unica soluzione idonea per redimere
le controversie in merito alla proprietà". Ma di quali controversie
si va a parlare qui? Non è mai esistita una controversia fra
Amministrazione regionale e Comune di Châtillon, non esiste un solo
deliberato di questo Consiglio negli anni, che abbia sancito
un'ipotesi di controversia. Questa è un'altra invenzione
dell'apparato burocratico, immagino, non so di chi, perché mai è
esistito un momento di tensione nell'utilizzo di questo fabbricato
fra Comune di Châtillon e Regione.
Questo è il primo aspetto che desideravo chiarire. Un secondo
aspetto riguarda sempre le premesse del deliberato regionale. Si
esclude la possibilità di far luogo ad un contratto di locazione in
quanto "per legge le spese di manutenzione straordinaria spettano
al proprietario e non al conduttore e il Comune avrebbe dovuto
sostenere, di conseguenza, le spese di adeguamento sopra citate".
Ma questi sono principi antecedenti all'ultima legge di deroga ai
contratti di locazione; sono principi universitari ampiamente
superati da una normativa specialistica che invece dà la
possibilità oggi di stipulare contratti in locazione. Quindi anche
sotto questo profilo la delibera è del tutto errata.
Ma la delibera raggiunge poi un'apice di dichiarazione errata là
dove va ad escludere l'ipotesi della fondazione in quanto comunque,
anche se riesce questa strada, il Comune perderebbe comunque la
proprietà. Questo non è vero; nel momento in cui si istituiscono
delle fondazioni, in sede di atto costitutivo gli articoli 14 e 16
del Codice civile così come l'articolo 31 prevedono che i beni
della persona giuridica, che restano dopo aver esaurito la
liquidazione, sono devoluti in conformità dell'Atto costitutivo
dello Statuto. Il che vuol dire che sarebbe stato sufficiente
prevedere nello Statuto dell'istituenda fondazione che questo bene,
nell'ipotesi in cui la fondazione non operasse più, tornasse nella
disponibilità e nella proprietà del Comune per superare questa
attestazione fatta nelle premesse al deliberato, da me
contestata.
Questi sono gli argomenti che riguardano il deliberato della
Giunta regionale. Mi si potrebbe dire, perché la burocrazia mi ha
anche detto questo: qui dobbiamo fare gli interessi della Regione,
non siamo al Consiglio comunale di Châtillon. E il Consiglio
comunale di Châtillon ha già espresso una precisa volontà di
donare. Qui non ci siamo, neanche sotto questo profilo, perché
bisogna andare ad analizzare bene il deliberato n. 139 del
Consiglio comunale di Châtillon, per renderci conto come quel
consiglio sia stato in qualche modo costretto dalla logica del più
forte ad accettare questa soluzione, che l'apparato burocratico
regionale imponeva per la soluzione del problema. Tutto nasce da un
bisogno di adeguamento della struttura, dall'incapacità economica
del Comune di farvi fronte in via diretta in relazione ad uno
stabile che comunque aveva un'utilizzazione regionale.
E allora cosa si dice nelle premesse al deliberato del Consiglio
comunale? Si dice che qualunque soluzione ipotizzata, alternativa
alla donazione, alla Regione non stava bene; in particolare - leggo
- la Regione era contraria ad investire cospicue risorse per un
fabbricato che non era suo, ma di fatto poi nel tempo si era
comportata come proprietaria. E anche qui ho già dimostrato prima
che la qualifica di usucapenda la Regione non l'ha mai manifestata,
il Consiglio regionale non l'ha mai manifestata. Emerse
nell'occasione - dice ancora la delibera comunale - la possibilità
di acquisizione per usucapione, che fu prontamente respinta
dall'amministrazione comunale.
Dopo di che arriva a prendere atto che l'alternativa, non
accettando l'ipotesi di donazione alla Regione - perché è qui il
senso - sarebbe che ben difficilmente il fabbricato potrà essere
adeguato con i lavori previsti, e quindi sicuramente dovrà chiudere
forzatamente la sua attività non disponendo della necessaria
agibilità per il 1996-97. Siamo senza denaro per intervenire come
Comune immediatamente, abbiamo un servizio che comunque non è un
servizio comunale ma un servizio di interesse regionale, questo
servizio non può essere mantenuto nel tempo se non tramite questo
intervento di manutenzione indispensabile; la Regione ci indica
questa come unica soluzione avendo eliminato e sgombrato dal campo
tutte le altre ipotesi individuate dalla parte comunale, ci vediamo
pertanto costretti - questo è il senso della delibera - ad
accettare questa logica. E' la logica del più forte che costringe
il più debole ad accettare questa soluzione.
Direi, per tutte queste motivazioni, che le ipotesi analizzate
nel deliberato del Consiglio sono ipotesi o male analizzate o
frutto di invenzione, perché l'usucapione è addirittura frutto di
invenzione, così come la tensione e l'esigenza di regolarizzare i
rapporti di proprietà sono frutto non di questo Consiglio, ma di
altri soggetti non competenti. Per cui rimane questo aspetto di
principio di fondo che va nella direzione del rispetto delle
proprietà e dei beni di ciascun ente.
Il voto non potrà, quindi, che essere contrario.
Presidente Ha chiesto la parola il Consigliere Piccolo.
Piccolo (ADP-PRI-Ind) Non per fare il Difensore civico
dell'Amministrazione comunale di Châtillon, ovviamente, ma perché
chiamato in causa dal collega Dujany, che fa riferimento ad un
deliberato elaborato nel momento in cui ero sindaco. In effetti,
l'esame della richiesta di cessione in comodato dell'immobile
Gervasone di cui faceva le considerazioni Dujany, erano sì quelle
del comodato, previa stipula di una convenzione tra Regione e
Comune.
Ma io voglio fare qui alcune considerazioni. La prima, ad
un'affermazione del collega Dujany, che parla di rispetto delle
comunità, di deboli e di forti. Il rispetto delle comunità vuol
dire anche rispetto della volontà di un comune, qualunque esso sia,
a qualunque colore politico appartenga. Questo credo sia un
requisito essenziale, e chi vi parla ha avuto l'esperienza di 19
anni di amministrazione comunale, pertanto ci tiene a fare questa
precisazione, ricordando che un amministratore risponde ovviamente
del proprio operato a chi lo ha votato.
Quando si parla poi di deboli e di forti, vorrei solo capire se
il debole in questo caso è il Comune e il forte è la Regione.
Vorrei ricordare a Dujany, e a voce alta ai colleghi, che parliamo
di volontà espresse da due istituzioni che non sono in contrasto
l'una con l'altra; quando si parla di proprietà, non si parla di
proprietà del pubblico e del privato. Quando torna comodo, si dice
che la collettività comunale deve mantenere le proprie proprietà,
quando invece non torna comodo, si dice che la Regione è
prevaricante, è forte. Faccio queste personali osservazioni perché
mi sento in dovere di farlo, proprio per le considerazioni che
facevo prima.
Quando parliamo di volontà politiche espresse, credo che occorra
tenere in considerazione che a volte le volontà politiche delle
singole istituzioni possono non trovare riscontro in quelli che
invece poi sono gli atti formali, per i quali occorre trovare il
parere e la firma dei dirigenti delle singole istituzioni; e questo
è il caso del Gervasone. Vorrei vedere quale altra soluzione, al di
là della considerazione di tipo politico, (perché credo che quella
del Consigliere Dujany sia più una considerazione di tipo politico)
si sarebbe dovuto trovare. La vicenda Gervasone ha riempito i
programmi televisioni e la stampa per oltre un mese con
dichiarazioni di contrapposizione tra le singole forze che fanno
parte della componente consiliare di Châtillon.
Ancora un richiamo voglio fare al collega Dujany: è che qui non
bisogna mai confondere il ruolo del politico con quello di
amministratore della singola istituzione: credo che in questo
consesso, in questo ambito, ognuno di noi deve fare anche
considerazioni di tipo istituzionale e di responsabilità
istituzionale. E' troppo comodo dire che una scelta non va bene,
tanto chi firma gli atti deliberativi non siamo noi, ma sono il
Presidente della Giunta e il Sindaco del Comune di Châtillon, in
questo caso perché proprio di responsabilità si parla. Qui non
bisogna dimenticare che l'amministratore di Châtillon, nella figura
del Sindaco, rilascia da 2-3 anni agibilità provvisorie al fine di
permettere gli interventi di adeguamento necessari perché la
struttura abbia i requisiti di agibilità.
Non bisogna dimenticare che l'Istituto Gervasone ospita ragazzi
dell'intera comunità valdostana, e non bisogna dimenticare che
quando ci sono dei ragazzi ospiti di un istituto, come qualsiasi
ente che ospita persone, deve anche assicurar loro l'incolumità.
Perciò, chi sottoscrive le responsabilità di agibilità è il sindaco
in questo caso, e qualora succedesse qualcosa, se ne assume in toto
la responsabilità dell'incolumità delle persone. Occorre tenere
anche nella dovuta considerazione questo, perché è troppo
semplicistico fare considerazioni di tipo politico, quando poi di
fatto c'è chi deve rispondere non solo in chiave politica, ma
soprattutto con la propria persona, spesso si dimentica invece che
chi paga e chi, di fatto firma gli atti.
Un'ultima considerazione, ma questa spassionata. Credo che, lo
ha detto bene il Presidente della Giunta prima, si tratti di una
struttura di interesse regionale che non comporta sicuramente
un'interesse esclusivo del Comune di Châtillon in termini di
utilizzo: il Comune di Châtillon dal deliberato ultimo, ed è quello
del 30 novembre, ha messo una serie di vincoli i quali sicuramente
non fanno perdere il diritto alla collettività di Châtillon di
avere l'immobile, che mi pare sia fisiologicamente stabile a
Châtillon. Ha chiesto invece una serie di garanzie, fra cui la sua
destinazione, il fatto che mantenga quella che è stata la
motivazione della donazione e cioè l'uso sociale, anzi, la
precisazione è che qualora non avesse più questo requisito, torni
di proprietà dell'Amministrazione comunale di Châtillon, che vi sia
un rappresentante in seno al Consiglio di amministrazione, cosa non
prevista nella legge che riguarda il Consiglio di amministrazione
del Gervasone; infine qualunque cosa venga modificata anche in
termini di destinazione, si dovrà sentire preventivamente il
Consiglio comunale di Châtillon.
E' con queste motivazioni, che ho cercato di portare
all'attenzione dei consiglieri, che il Comune di Châtillon ha fatto
la scelta della donazione e se ne è assunto politicamente la
responsabilità, ma non dimentichiamo che quando si parla di
istituzioni qui non ci sono contrapposizioni, l'importante è
l'interesse della collettività.
Presidente Ha chiesto la parola il Consigliere Tibaldi.
Tibaldi (Ind) Anch'io vorrei fare alcune considerazioni su una
vicenda che ha sì riempito le cronache dei giornali, ma che ha
interessato soprattutto la comunità di cui faccio parte. L'Istituto
Gervasone è uno dei simboli di questa comunità, è uno dei simboli
che è stato donato nella prima metà del secolo al Comune, con delle
finalità di utilizzo sociale ben precise. E' quindi un simbolo al
quale la popolazione di Châtillon è legata affettivamente, quindi
nessuno mette in dubbio che l'immobile lì ubicato lì rimanga,
perché materialmente è costruito sul territorio.
Giustamente il Consigliere Dujany faceva delle osservazioni che
sono più che mai condivisibili, cioè qui ci troviamo di fronte ad
una doppia situazione: la prima è la pressione dell'apparato
burocratico per arrivare a questa soluzione, che viene erroneamente
indicata come l'unica; la seconda - e qui secondo me sta il fatto
più grave - è l'assoluta debolezza amministrativa e politica del
Comune di Châtillon nell'affrontare il problema.
Debolezza amministrativa e politica che però non è solo di oggi,
che non è solo motivata da ragioni di urgenza come ha indicato il
Presidente della Giunta; è una debolezza che è datata di qualche
anno, perché anche le precedenti amministrazioni non hanno saputo
razionalmente affrontare la questione.
Questa debolezza è stata testé sottolineata dallo stesso
Consigliere Piccolo, quando parla di continue reiterazioni del
provvedimento di agibilità provvisoria, che sono state rilasciate
nel corso degli anni.
Quindi vuol dire che è stato affrontato il problema all'insegna
della transitorietà, senza volerlo risolvere, pertanto dal mio
punto di vista le argomentazioni che sono state sostenute in
maniera esemplare sono tutte condivisibili, perché questa delibera
che oggi siamo chiamati a votare è ricca di contraddizioni e mette
proprio in evidenza quella che è la pressione dell'apparato
burocratico e come vengono disattese le richieste del Comune, che
sono state approvate dal Consiglio comunale del 30 novembre
scorso.
Possiamo fare degli esempi; dove si cita che fra le richieste la
Regione dovrà dare la propria disponibilità a cedere in uso
gratuito le sue proprietà in Châtillon che possono interessare al
Comune, la Regione risponde che potrà essere presa in
considerazione l'ipotesi di concedere in uso gratuito delle
proprietà regionali al Comune, compatibilmente con l'uso previsto e
a condizione che le stesse non vengano utilizzate per fini
istituzionali propri della Regione. Qui si vede proprio il rapporto
di disparità che c'è fra enti istituzionali. Certo, i ruoli
istituzionali devono essere rispettati: il Comune ha un ruolo, la
Regione ha un altro ruolo, su questo siamo d'accordo; però non si
può prendere in giro la popolazione di Châtillon raccontando certe
"manfrine" a livello di comprensorio e venire poi qui abbassando le
orecchie, accettando di pari passo tutto quello che viene proposto
in questa delibera.
Ma ci sono altri esempi. Il vincolo di destinazione dovrà essere
sempre rivolto al sociale, si chiede nella richiesta formulata dal
Comune; la risposta nel dispositivo della delibera è la seguente:
la Regione, nel caso in cui decida di dare all'immobile una
destinazione diversa da quella attuale - quindi non lo esclude -
nell'ambito di quanto stabilito dal precedente punto a) deve
chiedere il parere preventivo al Comune. Cioè, il Comune viene
svilito istituzionalmente ad un parere preventivo e il vincolo di
destinazione al sociale potrebbe essere tranquillamente eluso,
eludendo - e questo è il fatto grave - la volontà del donatario che
sin dall'origine aveva conferito attraverso questo suo atto di
liberalità al Comune questa preziosa struttura.
Secondo me, questo atto rappresenta un po' un'offesa nei
confronti della popolazione di Châtillon, che è accompagnata dalla
debolezza amministrativa del Comune e dall'inettitudine della
stessa amministrazione nel gestire il patrimonio; in un momento in
cui si tende a creare quella forma di decentramento, di autonomia
gestionale dei singoli enti locali, il Comune di Châtillon, come
primo atto a pochi mesi dal suo insediamento, ha dimostrato
l'incapacità di affrontare in maniera dignitosa questo problema. Di
questo possiamo prenderne atto tutti quanti: noi, qui, come la
popolazione di Châtillon.
(... intervento del Consigliere Piccolo, fuori microfono...)
... ma non è senso di responsabilità, questo è senso di
irresponsabilità perché cedere così i gioielli, e tu lo sai
benissimo, Consigliere Piccolo, quante sono state le spese per
opere faraoniche e inutili che sono state fatte nel nostro Comune;
vorrò vedere come riuscirà a giustificare di fronte alla
popolazione, di fronte a degli interventi di manutenzione
ordinaria, il fatto di cedere l'immobile e quindi di negare la
valenza del simbolo di questa comunità.
Quindi ritengo che non si possa esprimere un voto favorevole su
questo atto e concordando in toto con le argomentazioni espresse
dal Consigliere Dujany, voterò negativamente questa delibera.
Presidente Ha chiesto la parola il Consigliere Bich.
Bich (APA) Se questa vicenda fosse approdata alla disamina di un
cantone svizzero, sarebbe scoppiata una guerra di religione fra i
vari enti pubblici e le varie realtà locali, perché se c'è un
criterio che non è stato seguito, è stato proprio quello
federalista della definizione delle responsabilità e dei patrimoni.
Il federalismo va nella direzione senz'altro delle autonomie delle
gestioni, ma soprattutto dell'identificazione dei patrimoni e del
mantenimento degli stessi.
Quindi non è una storia svizzera, questa, è una storia
attualmente italiana; se si fosse portata indietro di duecento
anni, sarebbe una storia della famiglia dei Capetingi, Luigi
Capeti, il quale prima di convocare les Etats généraux non solo
della cultura, ma anche della politica, avrebbe fatto atti di
questo tipo.
Lo dico con un rincrescimento di fondo, non interessandomi a
Gervasone, di cui del resto il collega Dujany ha dato una perfetta
definizione di tipo giuridico, non sto a discutere di questo,
conosco anche poco la realtà del Gervasone; però che gli enti
locali, in particolare i comuni, siano debolissimi di fronte
all'iniziativa della Regione nel settore dell'acquisizione del
patrimonio, questo è un dato di fatto. Non per fare sempre il
solito pianto del Comune di Aosta, ad Aosta abbiamo avuto una
casistica particolarissima, dove la Regione si è comportata in modo
imperiale: dateci la cappella S. Grato, ve la rimettiamo a posto,
ve la restituiamo. La cappella S. Grato sembra sia sparita dal
patrimonio immobiliare del Comune e stia transitando velocemente
verso il patrimonio regionale, tant'è che il Sindaco in una
dichiarazione pubblica ha detto che la Regione è delegata a
prendere le iniziative per la cappella S. Grato. La cappella S.
Grato era di proprietà comunale.
L'ex convento della Visitazione in piazza Roma, sul quale il
consiglio comunale diceva: ci moriremo, è vero ci moriremo, non è
stato ancora toccato l'atto di iscrizione del patrimonio, però
nulla è stato fatto; allora l'ex convento della Visitazione, che
doveva avere una sua ristrutturazione, per veti posti dalla
Sovrintendenza, capziosi, è rimasto allo stato in cui è.
Torre dei Balivi, anche lì quando ci fu il passaggio dei beni
demaniali alla Regione nel 1986, il Comune di Aosta andò in
delegazione a chiedere che i beni culturali e ambientali quali la
Torre dei Balivi passassero al Comune, in modo che potesse avere
delle strutture, anche portare avanti una politica culturale. Mi
risulta che da una prima iscrizione del bene sul patrimonio
comunale, poi sia sparito il foglio. Adesso veniamo a sapere che la
Regione ha già delle intenzioni ben precise su quel comparto
archeologico per una sua ristrutturazione.
Ultima perla, quella che più brucia, ed è il Saint-Bénin. Il
Saint-Bénin non era mica della Regione, ed io vorrei sapere perché
è passato anche questo dalla disponibilità del Comune di Aosta alla
Regione, che fra l'altro ha ristrutturato, ha rimesso a posto, non
lo ha ancora utilizzato però il passaggio del patrimonio non è
stato spiegato bene. Ho chiesto ad alcuni sindaci, ma nessuno ha
saputo dire niente.
Questo per dire che la gestione dei beni comunali è spesso
stata... no, non è vero, stai dicendo delle "cazzate" come al
solito, non abbiamo trasferito un bel niente: tu porta un minimo di
prova su questo e poi vediamo, però il Saint-Bénin non è mai,
ufficialmente e ufficiosamente, stato trasferito da un patrimonio
immobiliare ad un altro. Andiamo a fare un accertamento, ci sono
miriadi di commissioni che si girano i pollici su argomenti che
sono molto spesso marginali e illusori, andiamo a vedere una volta
questa questione dei beni archeologici e verificheremo cosa è
successo.
Questo è successo, adesso non so se il Gervasone fa parte di
questo filone, però da quel che viene detto mi sembra che in
qualche modo stia esemplificando una politica; qui non è che si
voglia accusare se è stato lui, è stato Louvin, è stato Viérin,
Rollandin e quant'altri mai: si vuole accusare una forma mentis
della Regione che preme su quella dei consigli comunali e dei
comuni.
La risoluzione presentata dal Presidente della Giunta mi sembra
sia già in fase di monarchia costituzionale, perché quanto meno
ammette una rappresentanza del Comune negli organi decisionali,
amministrativi, che non c'era prima; però sussiste questo
espansionismo - ai tempi di Peppone e Don Camillo lo avrebbero
chiamato una specie di imperialismo - della Regione sui beni
ambientali, culturali, archeologici, eccetera. Se si riuscisse a
tornare indietro e a mantenere una concezione su cui la risorsa
pubblica possa intervenire ma la proprietà e l'utilizzo di queste
strutture resti comunque ai comuni, penso che sarebbe un modo per
onorare un concetto di decentramento, nonché un primo passo verso
quelle forme reali e concrete di federalismo, perché poi il
federalismo in sostanza è anche questo.
Si dà atto che, dalle ore 11,34, riassume la Presidenza il
Presidente Stévenin.
Presidente Ha chiesto la parola l'Assessore alla pubblica
istruzione, Louvin.
Louvin (UV) Il me paraît que dans toute cette discussion il a
été un peu oublié le point de vue de l'intérêt public, que la
question Gervasone implique, intérêt public notamment de ne pas
laisser cette structure dans une situation d'impasse, d'enrayer le
danger d'une fermeture de cette structure, une fermeture qui a été
menacée et qui tôt ou tard risquerait de survenir si de la part des
administrations compétentes il n'y avait les décisions qui
s'imposent.
Il a été rappelé qu'il y a en ce moment une population scolaire
qui est nettement inférieure à la capacité d'accueil de cet
immeuble et je pense qu'il n'y a pas là un fait qui se relie à la
nécessité d'une intervention rapide et efficace sur la structure et
à la relance de cet institut.
Nous avons passé - mes prédécesseurs d'abord, moi-même en tant
qu'Assesseur - des années à essayer de régler cette question d'une
façon patiente et attentive, d'une façon qui a toujours eu sur la
table des soucis autres que celui qu'on a voulu attribuer
aujourd'hui au Gouvernement valdôtain. Il n'a jamais été question,
pendant nos pourparlers, d'une usucapion de l'immeuble: je tiens à
le dire haut et clair, puisque si l'administration écrit, et je
l'ai fait moi-même pendant 5 fois, à la même administration pour
demander que l'on règle sur la base d'un commodat un rapport entre
l'administration communale et la région, ça veut dire simplement
qu'on reconnaît une propriété d'autrui, et il ne peut en être
autrement. Donc, tout ce qui a été dit, à tort et à travers, au
sujet d'une prétendue usucapion est faux.
Deuxième aspect, celui d'une région prétendue "avide", une
région qui voudrait à tout prix s'emparer de quelques propriétés.
Je pense que le Président en fera état, mais je me bornerai pour ma
part à rappeler quelques lois, comme la loi 27 et comme la loi
récente qui attribuait des propriétés régionales aux communes,
cette dernière a transféré pour plus de 30 milliards des immeubles
aux communes de la région, et il n'y a eu là aucune levée de
boucliers fédéralistes, aucune levée de boucliers de revendication
d'un esprit de subsidiarité..
En Suisse on serait beaucoup moins étonné que quelqu'un le
pense, d'assister à un débat tel que celui d'aujourd'hui, M. Bich;
s'il y a un principe qu'en Suisse est rigoureusement respecté,
c'est celui de la subsidiarité. Quand une communauté, notamment une
communauté locale, n'est pas à même de gérer dans l'intérêt plus
général un immeuble, la première chose qu'elle fait, elle le passe
à une communauté supérieure. C'est un principe institutionnel que
la Suisse vit depuis des siècles. Alors qu'on ne mêle pas
improprement le fédéralisme à cette affaire, puisque ici il est
simplement question de répondre correctement et d'une façon
intelligente à un problème général.
Que le problème du Gervasone ne soit pas un problème purement de
clocher de Châtillon, il faut le reconnaître, puisqu'il y a ici un
intérêt de la population scolaire, de la population régionale qui
est consolidé depuis des décennies. Jamais la région ne s'est
refusée de satisfaire ces besoins, mais si des obstacles
insurmontables se sont parés devant nous et s'il nous a été
impossible de suivre d'autres chemins, nous devons avoir
l'honnêteté dans cette salle de le reconnaître et de donner, sans
exacerber les tensions, une solution positive..
Je ne crois vraiment pas qu'il y ait une action de voleurs
d'argent aux aveugles ici, on ne soustrait pas les bijoux de
famille à quelqu'un: il y a simplement l'intention de venir vers
l'administration communale qui ne peut régler ce problème
d'elle-même, de se faire charge entièrement de tout ce qui est le
réaménagement de cette structure, de la relance de cette structure,
de faire à Châtillon un foyer permanent pour la jeunesse et une
structure qui soit en même temps au bénéfice de toute la
communauté.
Les reproches que l'on a entendus dans cette salle ne sont pas
très corrects. Il y en a un en particulier auquel je réagis avec
force, et c'est celui d'avoir été les victimes de la bureaucratie.
Nous avons travaillé en donnant des adresses précises pendant au
moins 7 ans sur cet argument.
Si une rencontre de volonté ne s'est pas effectué pendant 7 ans
entre la commune et la région, on ne peut pas dire que c'est la
faute à la bureaucratie, puisque j'ai envoyé moi-même 4 ébauches
d'accord sur cet argument, qui ont été refusées sur le plan
politique de l'autre côté, et je ne crois pas qu'il y a là des
reproches à faire ni aux bureaux de la région, ni aux bureaux de la
commune. Il s'agit d'un manque de rencontre d'une volonté politique
et il a fallu sortir de cette façon d'une impasse dans laquelle
nous nous trouvions.
La commune n'est pas dépossédée, la commune reste une partie
prenante de la gestion de cette structure, elle sera j'espère de
plus en plus présente et beaucoup plus qu'elle ne l'a été jusqu'à
présent, beaucoup plus active dans sa gestion. Je suis persuadé que
nous en tirerons tous profit.
Je tiens également à souligner une dernière chose: il y a un
sous-emploi en ce moment d'environ 35-40 pour cent de cette
structure, la population scolaire féminine n'y est pas encore
accueillie puisqu'il faut faire des travaux importants et nous
devons les faire dans le meilleur délai.
Il s'agit là aussi des investissements considérables, mais il
faut pouvoir donner satisfaction à des besoins émergents dans la
communauté valdôtaine et il faut le faire aussi tôt que
possible.
Je veux simplement souhaiter que toutes les polémiques
auxquelles nous avons assisté pendant ces derniers mois puissent
être oubliées, que l'on puisse passer rapidement à l'oeuvre, que
l'on puisse rapidement mettre cette structure en état de satisfaire
nos besoins, de façon à ce qu'elle soit rapidement relancée et
gérée dans un esprit de profonde collaboration et coopération avec
les instances locales.
Presidente Ha chiesto la parola il Consigliere Chiarello.
Chiarello (RC) Vorrei sapere cosa ne pensa l'Assessore Lévêque,
che è Assessore alle finanze ed è anche responsabile del patrimonio
regionale, degli acquisti e delle vendite.
Presidente Fa finta di non sapere che c'è una legge regionale
che permette ai comuni di... L'Assessore Lévêque risponde.
Lévêque (Ass.tec.) Pur avendo l'Assessore alle finanze dato
attuazione ad una scelta di questa maggioranza di alleggerire, ove
possibile, il patrimonio regionale di quelle proprietà che non sono
utilizzate a fini istituzionali e per le quali non ci sono in
programma degli utilizzi, e questo è stato fatto su, proposta della
Giunta da questo Consiglio con delle leggi, (quella per le
dismissioni dei beni di proprietà attraverso le aste, attraverso
una legge - prima richiamata dall'Assessore Louvin - che prevede il
trasferimento agli enti locali di immobili non utilizzati e su cui
ci siano dei programmi delle amministrazioni locali), ciò non ha
impedito a questo Consiglio e alla Giunta, con il parere favorevole
degli uffici del patrimonio dell'Assessorato alle finanze, che il
patrimonio della Regione in questi anni si sia arricchito di nuove
proprietà. Cioè, alcuni acquisti, motivati da fini specifici, sono
stati fatti da questo Consiglio.
Sulla specifica questione del Gervasone quello che ho avuto modo
di riscontrare in termini tecnici è stata la difficoltà da parte
degli uffici del bilancio di giustificare, allo stato dei rapporti
esistenti, la spesa di somme per interventi di manutenzione
straordinaria su proprietà che non era regionali. Su questo hanno
già relazionato il Presidente e l'Assessore Louvin, riferendo sulla
lunga fase di trattative per addivenire ad una soluzione, per cui
non ho altro da aggiungere.
Presidente Con questo intervento si chiude la discussione
generale.
Ha chiesto la parola il Presidente della Giunta, Viérin
Dino.
Viérin D. (UV) Je pense, et le débat l'a souligné, qu'il est
nécessaire de séparer, sans pour cela exprimer des jugements, les
problèmes du Conseil municipal de Châtillon des problèmes du
Conseil régional de la Vallée d'Aoste. Par ailleurs ici il y a
suffisamment de défenseurs de la Commune de Châtillon.
Nous ne pouvons pas en tout casnous laisser prendre par cet
esprit de campagne électorale pour les prochaines élections
municipales de Châtillon. De ce point de vue, il serait trop facile
pour le Président du Gouvernement, de laisser de côté un moment ces
fonctions, et affirmer que si la logique est celle-là, ici toutes
les fois qu'il s'agit de problèmes concernant les municipalités, il
faudrait se référer aux positions exprimées par chaque force
politique au sein des communes - et l'Union Valdôtaine est à
l'opposition à la Commune de Châtillon.
Mais, à part les problèmes qui se rapportent aux différentes
réalités locales, je pense que gouverner signifie également assumer
des responsabilités, faire des choix, en laissant si possible de
côté les aspects démagogiques. Permettez-moi donc de faire quelques
remarques et de répondre à quelques questions qui ont été
soulevées, afin de mieux les éclaircir.
Tout d'abord je ne peux accepter l'accusation qui a été formulée
d'une non volonté d'approfondir ce problème. Le problème a été
longuement examiné, ça fait plusieurs années qu'on essaie de
trouver une solution. Je voudrais, ensuite, en définir exactement
les termes. Même à la suite du dernier renvoi, qui a été sollicité
par M. Dujany, nous avons approfondi cet argument. Nous avons
utilisé ces quelques jours pour répondre aux sollicitations
formulées. Or, si M. Dujany ne l'a pas fait, il ne peut pas nous le
reprocher. Quant à nous, nous avons rempli cet engagement, même sur
un plan politique. Donc de ce point de vue nous ne pouvons accepter
cette remarque. Evidemment, il y a un jugement différent, mais je
crois que c'est naturel, ce sont les règles du jeu; on peut ne pas
partager certains choix, mais de là à affirmer que quelqu'un n'a
pas la volonté d'approfondir, il y a une petite différence.
Tout comme je ne peux accepter la remarque qui a été faite,
selon laquelle le Gouvernement va contre courant, qu'il n'y pas de
respect, de la part de l'Administration régionale, des
collectivités locales, qu'on se moque de certains principes. Je ne
sais pas si M. Dujany parlait comme si représentait lui le Conseil
municipal de Châtillon. Même si de ce point de vue tout peut être
dit et tout peut être affirmé, nous avons suffisamment d'éléments
pour prouver - non par des affirmations, mais par des actes
concrets - l'attention que nous prêtons aux collectivités locales
et aux municipalités. Et ce, su qu'ici il ne s'agit pas, non plus,
d'un changement de logique, parce que s'il est vrai que c'est cette
Assemblée qui a voté la loi n° 68, il n'en est pas moins vrai que
nous avons toujours pris en considération les fonctions que
certains immeubles remplissaient.
Donc, toutes les fois qu'il s'agit de fonctions à l'échelon
municipal, nous avons toujours donné suite aux projets, aux
requêtes, aux demandes, aux initiatives, sur la base des
propositions d'utilisation qui ont été formulées. Toutes les fois
qu'il y a, par contre, des finalités qui sont d'ordre
institutionnel pour ce qui est de l'Administration régionale, ou
des fonctions qui dépassent la compétence communale, nous avons
toujours pris en considération ces fonctions.
Pour ce qui est des considérations concernant la délibération,
l'assesseur Louvin l'a déjà souligné, je veux le faire également:
la délibération qui vous est soumise ne fait pas réfèrence à
l'usucapion. Il est vrai, l'on affirme que "non sono mai stati
disciplinati i rapporti", or, comme M. Dujany sait, la délibération
du Conseil municipal de Châtillon, n'a jamais été appliquée. La
commission régionale de contrôle par lettre du 22 mars 1990 avait
demandé à la Commune de préciser la date "di decorrenza della
cessione in comodato". La Commune de Châtillon a répondu à cette
lettre: "In riferimento all'adunanza di cui in oggetto relativa
alla deliberazione consiliare, si precisa che la data di decorrenza
della cessione in comodato verrà determinata al momento della
redazione della bozza di convenzione da approvarsi dal Consiglio
comunale". Le Conseil municipal n'a jamais approuvé cette ébauche
de convention, parce qu'on n'est jamais arrivé à un accord entre la
Municipalité et la Région. Et c'est là le problème de fond auquel
nous essayons aujourd'hui de donner une réponse.
La délibération affirme également que la solution proposée est
celle qui est jugée la seule possible; nous ne disons pas qu'il n'y
ait pas d'autres solutions, surtout que le différend entre la
Municipalité et la Région ne concerne pas la propriété - et là je
partage ce que M. Dujany a dit - parce que c'est la propriété de la
Commune de Châtillon; le problème c'est de définir l'utilisation de
cet immeuble. Là, il n'y a pas de problème, dans le sens que si cet
immeuble demeure propriété de la Commune de Châtillon, sur la base
des conditions que la dite Commune de Châtillon a demandées pour la
réglementation des rapports, il est difficile, presque impossible
pour l'Administration régionale d'intervenir. Donc, on a concerté
une solution grâce à laquelle, tout en sauvegardant et
l'utilisation et la possibilité pour la commune de disposer de cet
immeuble sur la base des conditions qui sont exprimées dans la
délibération, on peut procéder cours à ces interventions qui
permettent à l'institut de fonctionner.
Sur le plan juridique nous avons écouté avec attention les
considérations de M. Dujany. Nous ne sommes pas experts en la
matière, M. Dujany l'est plus que nous, il est le professeur et
nous sommes les élèves. Ce que je peux dire c'est que ses jugements
sont au moins controversables, dans le sens que sur le plan
strictement juridique il y a des opinions différentes qui doivent
être confrontées. Mais ici il ne s'agit pas d'avis juridiques plus
ou moins corrects: il s'agit de prendre une décision sur un plan
politique, et c'est donc un choix politique qui a été effectué.
Un choix politique qui n'est pas partagé par tout le monde, nous
en prenons acte. Mais en tout cas c'est un choix politique sur
lequel se sont trouvés d'accord une municipalité et un
gouvernement, et ce sont les résultats de ce choix que nous
soumettons à votre attention, parce que nous estimons que ce choix
est aujourd'hui, le seul possible pour donner toute une série de
réponses à des questions qui traînaient depuis des années.
Presidente Ha chiesto la parola il Consigliere Ferraris per
dichiarazione di voto.
Ferraris (GV-PDS-SV) Innanzitutto devo rilevare che c'è stata
una discussione interessante, quanto meno abbiamo appreso da chi è
stato sindaco di Aosta per almeno una decina di anni che si
accorge, oggi, che il patrimonio della città gli è stato sottratto;
credo che forse una qualche responsabilità o qualche condivisione
di responsabilità in questa situazione ci debba essere stata, ma
comunque apprezzo questa presa di coscienza, anche se un po'
tardiva.
Venendo al merito della questione, condivido la necessità che ci
siano degli interventi per quanto riguarda la ristrutturazione del
Gervasone, un suo adeguamento rispetto a quelle che sono le
normative di sicurezza ed altro.
Quello che desta però perplessità è il metodo che è stato
utilizzato, che consiste nel fatto di cedere un immobile alla
Regione perché su di questo possano essere fatti alcuni interventi
di riadattamento, anche perché in questo modo il Comune perde la
titolarità della proprietà di un bene e di conseguenza entriamo in
un terreno delicato.
Non intendo esprimere giudizi sulla decisione assunta dal Comune
di Châtillon; registro solo che in questa decisione indubbiamente
c'è stata una debolezza politica dell'Amministrazione stessa, anche
perché una conseguenza di questa decisione si riscontra nel fatto
che la comunità è divisa rispetto agli esiti di questa azione.
Intendo però esprimere una riflessione di carattere più
generale, che riguarda questa questione ma può riguardare anche
casi che si possono presentare in futuro. Ora, la donazione del
Gervasone alla Regione si discosta da una linea di rafforzamento
del decentramento agli enti locali, e quindi di divisione dei
poteri fra la Regione e gli enti locali.
Queste sono le motivazioni che determinano un voto di astensione
su questa delibera.
Presidente Ha chiesto la parola il Consigliere Bich per
dichiarazione di voto.
Bich (APA) A parte i lazzi e i frizzi, che non raccolgo neppure,
cosa c'entro io? Noi abbiamo protetto, abbiamo tenuto il
patrimonio, ma da anni non conosciamo più quei lidi, per
fortuna...
A parte questo, il nostro gruppo si asterrà su questo argomento,
non perché si pensa che con questa astensione possa venir meno la
volontà politica, che di fatto compirà questo atto amministrativo,
ma perché mi sembra una conferma pericolosa di quelli che sono
stati i movimenti degli ultimi anni. Anche se questo non è un bene
archeologico o comunque un bene disponibile per la comunità locale
tale da produrre una particolare azione politico-amministrativa,
però mi sembra che sia un atto che vada in quella direzione e sia
quindi pericoloso in quel senso.
Il nostro gruppo, che poi saremo Parisi, Aloisi ed io, ci
asterremo su questa delibera. Non so se Aloisi ha degli impulsi
telematici da parte della Giunta, per cui ha un'inversione di
movimenti: quando c'è qualcuno che schiaccia un bottone, lui
sparisce dalla circolazione. So senz'altro che questo meccanismo
c'è per un mio vicino qui, che è invece di permanenza nel suo posto
di... comunque la volontà era quella.
Presidente Ha chiesto la parola il Consigliere Dujany per
dichiarazione di voto.
Dujany (PVA) En précisant le vote contraire de mon groupe, je
veux préciser qu'il n'est pas vrai, M. le Président, que la
délibération ne parle pas d'usucapion. Je vous rappelle ce que la
délibération exprime précisément: "L'azione per promuovere il
riconoscimento della proprietà da parte della Regione comporterebbe
comunque dei costi ed i tempi non sarebbero così brevi come la
soluzione prospettata".
Cela exprime une volonté, qui n'est pas une volonté qui a jamais
été exprimée par ce Conseil, mais qui est dirigée à la déclaration
d'usucapion.
Presidente Pongo in votazione la risoluzione presentata dal
Presidente della Giunta, di cui do lettura:
Risoluzione Vista la proposta di deliberazione del Consiglio
all'ordine del giorno concernente l'accettazione della donazione
disposta dal Comune di Châtillon a favore dell'Amministrazione
regionale della Valle d'Aosta dell'immobile sede dell'Istituto
Gervasone;
Considerato che il Consiglio comunale, con deliberazione n. 139
in data 30 novembre 1995, ha richiesto, tra l'altro,
all'Amministrazione regionale "l'impegno preventivo a modificare la
legge regionale n. 36 del 30 luglio 1986, consentendo l'ingresso
nei consigli di amministrazione presenti e futuri dell'istituto di
un membro designato dal Comune", nonché di modificare la
denominazione in "A. Gervasone" in luogo di quella attuale errata
"B. Gervasone";
Vista la legge regionale 30 luglio 1986, n. 36 (modificata con
legge regionale 24 agosto 1992, n. 54) con la quale il convitto
regionale ha assunto la denominazione di "Istituto regionale
Bartolomeo Gervasone";
Considerata l'importanza di acquisire in proprietà l'immobile
sede dell'Istituto Gervasone al fine da dare avvio, al più presto,
ai lavori di adeguamento della struttura alle vigenti norme in
materia di sicurezza;
Preso atto che era stato il signor Adolfo Gervasone a lasciare
in eredità all'Asilo Infantile Rigollet, dante causa del Comune di
Châtillon, il terreno di sua proprietà sul quale è stato
successivamente edificato il convitto regionale;
Ritenuto di poter ricomprendere tra i componenti del Consiglio
di Amministrazione dell'Istituto Gervasone un membro di
designazione del Comune, tenuto conto del ruolo sociale e culturale
che ha da sempre svolto e che continuerà a svolgere l'Istituto
nella comunità di Châtillon;
Il Consiglio regionale
Concorda
sulla necessità di modificare la legge regionale n. 36/1986 in
modo che:
- venga corretta la denominazione errata dell'Istituto da "B.
Gervasone" a quella esatta di "Istituto regionale Adolfo
Gervasone";
- venga consentito l'ingresso nel Consiglio di Amministrazione
dell'Istituto di un membro designato dal Comune di Châtillon;
Impegna
la Giunta regionale ad assumere la necessaria iniziativa
legislativa.
Presenti: 33
Votanti: 22
Favorevoli: 21
Contrari: 1
Astenuti: 11 (Bich, Chiarello, Collé, Dujany, Ferraris, Lanièce,
Lanivi, Linty, Marguerettaz, Parisi e Marco Viérin)
Il Consiglio approva
Presidente Alla proposta di deliberazione vi è un emendamento
della II Commissione che sopprime il punto 3) della parte
deliberativa.
Pongo in votazione la deliberazione nel testo così emendato:
Deliberazione Il Consiglio
Premesso che:
- il signor Adolfo Gervasone, con testamento pubblicato dal
Notaio Demateis in data 8 luglio 1927, nominava erede universale di
tutti i suoi i beni, tra i quali figurava l'area ove è ubicato
attualmente l'immobile sede dell'Istituto Gervasone, l'Asilo
Infantile Rigollet di Châtillon con l'obbligo per detto Ente di
erigere in Châtillon, entro 5 anni dal suo decesso, una casa di
ricovero temporanea per convalescenti e malaticci poveri di
Châtillon e di Pontey, denominato "Sanatorio Adolfo Gervasone";
- il Comune di Châtillon, con rogito Notaio Demateis in data 13
agosto 1937, acquistava tutti i beni immobili di proprietà
dell'Asilo Infantile e Ricovero Gervasone di Châtillon (già Asilo
Infantile Rigollet), tra i quali era ricompreso il fabbricato in
corso di costruzione ora sede dell'Istituto Gervasone, al fine di
evitare che il patrimonio dell'Ente fosse esecutato dai creditori,
"... allo scopo di conservare tale patrimonio a qualche scopo
benefico a pro della generalità della popolazione";
- il suddetto fabbricato, come si evince dalla deliberazione
della Giunta regionale n. 3731 in data 25 settembre 1968, figurava
già utilizzato a quella data dall'Amministrazione regionale che ne
disponeva la sistemazione e l'ampliamento per una spesa complessiva
di Lire 221.000.000.=;
- l'Amministrazione regionale ha sempre mantenuto l'uso del
fabbricato, ne ha garantito la conservazione ed ha anche presentato
domanda di condono edilizio, ai sensi della legge 28 febbraio 1985,
n. 47, per alcune varianti eseguite durante i lavori di
ristrutturazione ed ampliamento succitati, non licenziati dal
Comune e riguardo ai quali quest'ultimo non ha opposto alcuna
eccezione;
- l'Amministrazione regionale ha sempre sopportato a suo totale
carico tutte le spese di manutenzione ordinaria e straordinaria e
di miglioramento dello stabile di cui si tratta;
Ricordato che:
- con legge regionale 26 giugno 1972, n. 11 veniva approvata
l'istituzione, a decorrere dal 1° gennaio 1972, di un Convitto
regionale in Comune di Châtillon, riservato agli studenti residenti
in comuni della Valle d'Aosta privi di scuole secondarie, alla cui
gestione ha sempre provveduto l'Amministrazione regionale, come
prescritto dalla citata legge regionale n. 11/1972;
- con successiva legge regionale 30 luglio 1986, n. 36
(modificata con legge regionale 24 agosto 1992, n. 54) detto
convitto regionale ha assunto l'attuale denominazione di "Istituto
regionale Bartolomeo Gervasone";
- detto Istituto ha personalità giuridica di diritto pubblico ed
autonomia amministrativa e, di conseguenza, il controllo sui suoi
atti è esercitato dal CO.RE.CO.;
- la legge regionale n. 36/1986 precisa, all'articolo 8, che per
lo svolgimento delle attività proprie dell'Istituto allo stesso è
assegnato in uso il materiale già a disposizione del convitto
regionale ed è assicurato, da parte della Regione, l'uso gratuito
dei locali;
- il fabbricato di cui si tratta è sempre stato utilizzato come
convitto regionale;
Rilevato che non sono mai stati disciplinati i rapporti tra
Regione utilizzatrice da oltre un trentennio dell'immobile sede
dell'Istituto Gervasone ed il Comune che figura formalmente
proprietario;
Atteso che:
- ai sensi dell'articolo 934 del Codice Civile qualunque
costruzione od opera esistente sopra o sotto il suolo appartiene al
proprietario di questo, ma l'articolo 935 prosegue asserendo che se
le costruzioni od opere sono state fatte da un terzo con suoi
materiali, a scienza e senza opposizioni del proprietario o quando
le opere sono state fatte in buona fede quest'ultimo è obbligato a
ritenerle, pagando il valore dei materiali ed il prezzo della mano
d'opera oppure l'aumento di valore recato al fondo;
- il fabbricato di cui si tratta necessita di lavori di
sistemazione e ristrutturazione per adeguamento alle vigenti norme
in materia di sicurezza ed abbattimento di barriere architettoniche
per un importo stimato nel 1994 di lire 1,5 miliardi circa;
- il Comune, nel contempo, ha rilasciato un certificato di
abitabilità provvisoria a condizione che i suddetti lavori fossero
avviati nel più breve tempo possibile;
- l'Amministrazione regionale, a fronte della cospicua somma da
investire sul fabbricato, da sempre utilizzato come proprio, senza
interferenze del Comune che figura ancora formalmente proprietario,
si è attivata fin dal marzo 1994 per la definizione dei rapporti
tra i due Enti in merito alla sua proprietà;
- la proposta della stipulazione di un contratto di locazione a
lungo termine veniva scartata in quanto, per legge, le spese di
manutenzione straordinaria spettano al proprietario e non al
conduttore ed il Comune avrebbe dovuto sostenere, di conseguenza,
le spese di adeguamento sopracitate; la Regione, invece, restando
da regolare i rapporti passati, avrebbe dovuto comunque
corrispondere un canone cospicuo per un fabbricato già realizzato a
sue totali spese;
- la proposta iniziale prevedeva quindi la cessione in comodato
del fabbricato alla Regione, per la durata di 30 anni, con
l'obbligo a carico di quest'ultima di tutte le spese di
manutenzione ordinaria e straordinaria che si rendessero
necessarie, comprese quelle di adeguamento alle norme di
sicurezza;
Tenuto conto che:
- il comodato, essendo per sua natura giuridica essenzialmente
gratuito, consente al proprietario, anche in presenza di un termine
di durata del contratto, di esigere la restituzione immediata del
bene in caso di urgente ed imprevedibile bisogno e pone a suo
carico le spese di manutenzione straordinaria;
- la previsione di oneri e spese di notevole valore a carico del
comodatario potrebbe far ravvisare un vero e proprio contratto di
locazione;
- l'Amministrazione regionale, in caso di accettazione del
contratto di comodato, avrebbe effettuato ingenti investimenti su
di un immobile di un terzo, come già nel passato, senza averne la
proprietà;
Rilevato che:
- l'Istituto B. Gervasone è un ente di diritto pubblico avente
lo scopo di ospitare gli studenti residenti nei comuni della Valle,
ove non siano presenti scuole secondarie;
- si tratta di un Istituto di interesse regionale, che ospita
attualmente 45 studenti e garantisce il lavoro a 23 dipendenti ai
quali è riservato il trattamento economico e giuridico dei
dipendenti regionali;
- il medesimo ha autonomia amministrativa, ma è retto e gestito
secondo lo statuto approvato dalla Giunta regionale;
Tenuto conto che la soluzione prospettata di creare una
fondazione non ha trovato riscontro in quanto:
- si tratterebbe di costituire un Ente di diritto privato,
analogo a quello già esistente di diritto pubblico, che non darebbe
maggiori garanzie in merito alla finalità per cui è destinato da
sempre l'immobile, ma anzi rischierebbe di appesantire la
gestione;
- i tempi di attuazione non consentirebbero comunque di avviare
in tempi brevi i lavori di adeguamento alle norme in materia di
sicurezza;
- il Comune avrebbe dovuto conferire l'immobile all'Ente,
perdendone quindi la proprietà, in quanto soluzioni diverse
avrebbero accollato sempre al medesimo le spese di manutenzione
straordinaria;
- avrebbe dovuto essere comunque risolta, in prima istanza, la
questione di tutte le opere eseguite nel tempo dalla Regione;
- l'Amministrazione avrebbe avuto difficoltà a dimostrare
l'utilità pubblica di una operazione che consiste nella
soppressione dell'ente pubblico - l'Istituto B. Gervasone - per la
creazione di un ente analogo di diritto privato (fondazione);
- i dipendenti dell'Istituto Gervasone si troverebbero ad essere
assoggettati ad un nuovo contratto di lavoro di diritto privato in
quanto cambierebbe il datore di lavoro (Fondazione), con il rischio
di perdere dei vantaggi economici;
Preso atto che è stato prospettato al Comune di Châtillon di
donare l'immobile di cui si tratta alla Regione, imponendo le
eventuali condizioni od oneri che lo stesso avrebbe ritenuto di
imporre, al fine di dirimere la controversia sulla proprietà e
consentire, nel contempo, a questa Amministrazione di avviare, nel
più breve tempo possibile, i lavori necessari per l'abbattimento
delle barriere architettoniche ed evitare la prospettata chiusura
dell'Istituto per mancanza dell'agibilità dello stabile;
Posto che il Comune di Châtillon, con deliberazione del
Consiglio n. 139 in data 30 novembre 1995, ha approvato la
donazione dell'immobile stabilendo che:
- dovrà essere destinato a collegio, scuola, struttura sociale e
culturale e che su qualsiasi diversa destinazione da quella attuale
dovrà preventivamente esprimersi in modo favorevole il Comune;
- il vincolo di destinazione dovrà essere sempre rivolto al
sociale;
- potrà essere utilizzato da terzi autorizzati dal Comune,
compatibilmente con l'organizzazione del convitto per finalità
sociali, culturali, sportive, religiose, eccetera;
- dovrà essere posta una targa a ricordo della precedente
donazione effettuata dal signor Adolfo Gervasone e della presente
disposta dal Comune;
- non potrà essere alienato senza il preventivo consenso del
Comune;
- il parcheggio esterno verrà gravato di alcune servitù a favore
del Comune;
- la legge istitutiva dell'Istituto Gervasone dovrà prevedere
nel consiglio di amministrazione un membro designato dal
Comune;
- la Regione dovrà dare la propria disponibilità a cedere in uso
gratuito le sue proprietà in Châtillon che possano interessare al
Comune;
- dovrà essere corretta la denominazione dell'Istituto da "B.
Gervasone" a quella più esatta "A. Gervasone";
- la Regione dovrà accollarsi tutte le spese relative al rogito
notarile;
Considerato che la donazione si configura quale unica soluzione
idonea per dirimere le controversie in merito alla proprietà,
tenuto conto che:
- non viene mutata la destinazione dell'immobile che continuerà
a mantenere l'attuale utilizzo, garantendo una sede convittuale
agli studenti che necessitano di trovare una sistemazione
alloggiativa per il proseguimento degli studi;
- questa decisione consentirà di avviare al più presto i lavori
per l'abbattimento delle barriere architettoniche ed eviterà la
chiusura della struttura nel prossimo anno scolastico;
- l'azione per promuovere il riconoscimento della proprietà da
parte della Regione comporterebbe comunque dei costi ed i tempi non
sarebbero così brevi come la soluzione prospettata;
Constatato in merito alle richieste del Comune che:
- l'immobile è sempre stato destinato a sede del convitto
regionale e continuerà a mantenere questa destinazione, tenuto
conto che è stata approvata una legge regionale che ha istituito
l'Istituto Gervasone, ente di diritto pubblico, e potrà essere
destinato, in caso diverso, ad altre finalità previste dal
Comune;
- l'immobile o parte di esso potrà essere utilizzato per altre
finalità di carattere sociale, eccetera, tenuto conto della carenza
di strutture polivalenti nel Comune e del fatto che durante il
periodo estivo il medesimo è chiuso essendo la sua attività legata
al calendario scolastico, senza impedire l'organizzazione del
convitto;
- la necessità di ottenere il preventivo consenso da parte del
Comune in caso di mutamento di destinazione da quella attuale od in
caso di alienazione non comporta oneri a carico della Regione, né
aggrava la proprietà o ne impedisce l'utilizzo;
- è corretto e giusto che venga ricordato in futuro a tutti
coloro che utilizzeranno la struttura che la medesima è nata per
volontà del signor Adolfo Gervasone e del Comune di Châtillon;
- potrà essere presa in considerazione l'ipotesi di concedere in
uso gratuito delle proprietà regionali al Comune, compatibilmente
con l'uso previsto ed a condizione che le stesse non vengano
utilizzate per fini istituzionali propri della Regione;
- le spese ed imposte che dovrà sostenere la Regione per la
stipulazione del rogito notarile sono sempre a carico della parte
donataria;
Ritenuto pertanto di accettare la donazione dell'immobile di cui
si tratta, con gli oneri, servitù e le condizioni fissati dal
Comune;
Visto il parere favorevole di legittimità rilasciato dal
Dirigente del Servizio affari generali e legali della Presidenza
della Giunta, ai sensi dell'articolo 72 della legge regionale n.
3/1956 e successive modificazioni, e del combinato disposto degli
articoli 13 - comma 1 - lett. e) e 59 - comma 2 - della legge
regionale n. 45/1995, sulla presente deliberazione;
Delibera
1) di accettare la donazione disposta dal Comune di Châtillon
con deliberazione del Consiglio comunale n. 139 in data 30 novembre
1995, dell'immobile sito in Comune di Châtillon, via Gervasone n.
13, sede dell'Istituto "B. Gervasone", distinto al NCT ed al NCEU
al Foglio 38 con la particella n. 262;
2) di prendere atto che la donazione è assoggettata ai seguenti
oneri e condizioni:
a) l'immobile deve essere destinato a collegio, scuola,
struttura sociale e culturale, nel caso in cui la Regione non
ottemperi a questo obbligo l'immobile ritornerà di proprietà del
Comune;
b) l'immobile potrà essere utilizzato, compatibilmente con
l'organizzazione del convitto, da terzi autorizzati dal Comune,
aventi finalità sociale, culturale, sportiva e religiosa per pranzi
per anziani o associazioni, ospitalità per gruppi, l'utilizzazione
della cappella, della sala riunioni, eccetera;
c) deve essere apposta, a totale cura e spese della Regione, una
targa a ricordo della donazione dell'immobile fatta dal signor
Adolfo Gervasone e della donazione disposta dal Comune di
Châtillon, da cui risulti il vincolo di destinazione a scopo di
utilizzo sociale;
d) la Regione, in caso di alienazione, dovrà preventivamente
ottenere il consenso del Comune;
e) la Regione, nel caso in cui decida di dare all'immobile una
destinazione diversa da quella attuale, nell'ambito di quanto
stabilito al precedente punto a), deve chiedere il parere
preventivo al Comune; in caso di contrasto sull'interpretazione del
vincolo di destinazione deciderà un arbitro nominato di comune
accordo dalle parti;
f) l'area esterna, lato est, è gravata da una servitù interrata
di attraversamento del rivo denominato "rivo del Borgo" la cui
manutenzione ordinaria e straordinaria sarà a totale carico della
Regione;
g) l'area esterna (piazzale) individuata nella planimetria,
allegata alla presente deliberazione per farne parte integrante e
sostanziale, rimane gravata di uso pubblico a favore del Comune
dalle ore 7,00 alle ore 24,00, ferma restando l'esclusiva
utilizzazione della rimanente area a favore della Regione donataria
o dei suoi aventi causa a qualsiasi titolo;
h) la manutenzione ordinaria dell'intero piazzale esterno resta
a totale carico della Regione, fatto salvo il servizio di sgombero
neve che rimane a totale carico del Comune;
i) il Comune si riserva il diritto di gravare l'area esterna
(piazzale) di eventuali future servitù di passaggio a vantaggio dei
fondi confinanti per garantirne l'accesso;
3) di impegnare la Regione a cedere in uso gratuito al Comune di
Châtillon immobili di proprietà regionale siti in detto Comune,
qualora gli stessi vengano richiesti dall'Amministrazione comunale,
compatibilmente con l'uso richiesto, e se non vengano utilizzati
per propri fini istituzionali;
4) di delegare alla Giunta regionale l'adozione di ogni atto di
esecuzione per addivenire alla stipulazione dell'atto notarile di
donazione, compresi eventuali accertamenti circa la consistenza,
l'intestazione catastale e l'esatta superficie dell'immobile da
acquisire e le precisazioni in merito alle clausole imposte dal
Comune;
5) di sottoporre la presente deliberazione al controllo della
Commissione di Coordinamento per la Valle d'Aosta ai sensi e per
gli effetti dell'articolo 8, lettera d) del decreto legislativo 22
aprile 1994, n. 320.
Allegati
(...omissis...)
Presenti: 32
Votanti: 23
Favorevoli: 20
Contrari: 3
Astenuti: 9 (Bich, Chiarello, Collé, Ferraris, Lanièce, Linty,
Marguerettaz, Parisi e Marco Viérin)
Il Consiglio approva
Presidente I lavori sono terminati.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK