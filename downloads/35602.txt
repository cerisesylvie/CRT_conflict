Consiglio Regionale della Valle d'Aosta - Oggetto del Consiglio n. 75 del 26 luglio 2013 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ENTI LOCALI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 75 del 26 luglio 2013 - Resoconto
OGGETTO N. 75/XIV - Approvazione di mozione: "Sospensione
dell'obbligo per gli Enti locali di adesione all'unica centrale di
committenza per l'acquisizione di beni e servizi gestita dalla
società INVA".
Presidente -
Per l'illustrazione, la parola al collega
Gerandin.
Gerandin (UVP)
- Merci Madame la Présidente.
Vorrei iniziare con l'illustrazione di questa mozione partendo
da quelle che erano all'inizio della richiesta le valutazioni che
noi davamo a questa mozione. Dividerò l'illustrazione in due parti:
la prima sarà legata, dicevo, a quelle che erano le nostre
preoccupazioni, legate al modello con cui veniva presentata questa
centrale unica di committenza; la seconda parte, vorrei riprendere
e commentare quella che è la vera novità, ossia la sentenza della
Corte costituzionale, la 220 del 2013, pubblicata il 19 di luglio.
Non so chi mi risponderà, ma io mi rivolgerò, almeno per la prima
parte, al Presidente, in quanto la scelta è stata una scelta
deliberata nella passata amministrazione, quella di individuare
nell'INVA il referente per la centrale unica di committenza. La
mozione allora è stata presentata al fine di impegnare il Governo
regionale a sospendere l'adesione ad INVA S.p.A. e a valutare in
maniera attenta quale sia l'ambito ottimale per la gestione della
centrale unica di committenza, in particolar modo per gli Enti
locali della Valle d'Aosta.
Vorrei innanzitutto richiamare le novità introdotte dalla
legislazione nazionale in materia di acquisizione di beni e
servizi, quella che ha portato poi a questo tipo di scelta, vale a
dire i provvedimenti dello Stato, della legge 214/2011, la
cosiddetta "salva-Italia", che ha introdotto la centrale unica di
committenza, e la legge 135/2012, conosciuta come
spending
review
, le quali hanno modificato profondamente l'assetto di
acquisizione di beni e di servizi da parte della pubblica
amministrazione. In particolar modo, rispetto agli Enti locali,
l'articolo 23 della "salva-Italia" prevede:
"i Comuni con
popolazione non superiore a 5.000 abitanti ricadenti nel territorio
di ciascuna Provincia affidano obbligatoriamente ad un'unica
centrale di committenza l'acquisizione di lavori, servizi e
forniture nell'ambito delle unioni dei Comuni...ove esistenti,
oppure costituendo un apposito accordo consortile tra i Comuni
medesimi e avvalendosi dei competenti uffici"
. La successiva
legge 135 del 2012, cosiddetta
"spending review"
, prevede,
come alternativa all'obbligo di acquisizione mediante un'unica
centrale di committenza, la possibilità di effettuare acquisti
mediante strumenti telematici gestiti da CONSIP o dalle centrali
regionali, comprese le convenzioni quadro e il MEPA. I Comuni con
popolazione non superiore a 5 mila abitanti possono, in sintesi,
procedere ad acquisire lavori e servizi e forniture mediante il
ricorso alla propria centrale unica di committenza, o attraverso
convenzioni CONSIP nazionali, MEPA nazionale e strumenti
elettronici di acquisto gestiti da altre centrali di committenza.
Questa scelta del legislatore nazionale si poneva i seguenti
obiettivi: assicurare il massimo risparmio per la finanza pubblica
attraverso la più ampia concorrenza possibile tra gli operatori
economici, garantire una maggiore trasparenza attraverso la
riduzione degli aspetti discrezionali.
A livello regionale sono intervenute la legge regionale n. 8 del
2013 e la deliberazione 865 del 2013 della Giunta regionale:
"Approvazione delle linee di indirizzo attuative dell'articolo 3
della legge regionale n. 81 del 1987, finalizzate all'avvio della
centrale unica di committenza regionale, per l'acquisizione di
servizi e forniture". La scelta fatta a livello regionale, come
noto, è stata quella di affidare ad INVA la centrale unica di
committenza per servizi e forniture e di individuare un altro
soggetto per la centrale unica dei lavori. Queste linee di
indirizzo presentano, a nostro avviso, diverse criticità nei
seguenti tre aspetti: primo, l'ambito di operatività della centrale
unica di committenza regionale, da un punto di vista normativo, gli
ambiti soggettivo, territoriale e strumentale della centrale unica
di committenza sono chiari. Sotto il profilo soggettivo, è chiaro
che la centrale unica di committenza debba essere costituita per
tutti i Comuni con una popolazione fino a 5 mila abitanti; sotto il
profilo territoriale, sono coinvolti i Comuni della medesima
Provincia; sotto il profilo strumentale, a livello regionale
possono essere utilizzate forme di collaborazione fra Enti locali
previste dalla legge regionale n. 54 del 1998, o società a totale
partecipazione pubblica. Il profilo che invece è assolutamente poco
chiaro è quello oggettivo, la norma prevede di affidare ad un'unica
centrale di committenza l'acquisizione di lavori, servizi e
forniture. Si pone quindi il quesito di come sia possibile
istituire, così come previsto dalle linee di indirizzo generali,
due centrali di committenza: una per i servizi e le forniture e
l'altra per i lavori. Si ritiene a questo proposito che quanto
previsto dalle linee di indirizzo regionali, assegnazione ad INVA
S.p.A. delle funzioni di centrale unica di committenza servizi e
fornitura, possa creare dei problemi di illegittimità per i Comuni,
in quanto sarebbero costretti ad aderire ad una seconda centrale
unica di committenza lavori, cosa che, seguendo la norma nazionale,
non è possibile. Da questo punto di vista, la norma è chiara, i
provvedimenti adottati in violazione all'articolo 23, comma 4, del
decreto legislativo 6 dicembre 2011 devono essere ritenuti
annullabili e quindi suscettibili di impugnazione. Concludendo
quindi siamo così certi che i provvedimenti adottati da una
centrale unica di committenza di questo tipo non saranno oggetto di
impugnativa per illegittimità della stessa centrale unica di
committenza?
La seconda considerazione è sui principi su cui si fonda la
centrale unica di committenza regionale. Una prima considerazione
generale è connessa al fatto che, seppure si tratti di linee di
indirizzo, queste sono piuttosto approssimative, soprattutto se si
tiene conto della portata dell'iniziativa, che modifica
sostanzialmente le procedure di acquisizione di tutta la pubblica
amministrazione valdostana. I principi su cui si fonda la centrale
unica sono riportati nel primo paragrafo delle linee e indirizzi,
che leggo:
"la centrale di committenza rappresenta uno strumento
a disposizione delle pubbliche amministrazioni per semplificare
l'attività svolta dai propri uffici e per razionalizzare la propria
spesa, poiché accentrando le procedure di acquisizione di lavori,
servizi e forniture presso un'unica struttura si evita la
parcellizzazione delle gare, si rendono più agevoli la redazione
degli atti di gara, il controllo dei requisiti e la verifica delle
offerte tecniche, si ottiene un notevole risparmio nell'impiego di
risorse umane e strumentali dedicate"
. I principi sono
condivisibili: riduzione della parcellizzazione delle gare,
semplificazione delle procedure di acquisto da parte dei Comuni,
risparmio delle risorse umane e strumentali nella gestione della
centrale unica di committenza. Esiste una forte contraddizione tra
i principi elencati e le scelte operative fatte dalla Regione.
Innanzitutto ribadisco che, come si è precedentemente detto, il
principio di accentrare le procedure di acquisizione di servizi,
forniture e lavori in un'unica centrale non si è realizzato, in
quanto sono previste due centrali a livello regionale: una per
forniture e servizi e l'altra per i lavori, con possibili risvolti
sulla legittimità dei provvedimenti assunti.
Altro elemento su cui persistono forti dubbi è la garanzia di
ottenere notevoli risparmi da quest'operazione. È vero che i
piccoli Comuni hanno problemi nel riuscire a razionalizzare le
risorse umane e strumentali per l'acquisizione di servizi e
forniture, ma l'ipotesi di affidare ad INVA la centrale unica di
committenza prevede costi fissi rilevanti, per 160 mila euro annui
di gestione della struttura, 60 mila euro annui per la piattaforma
informatica, più tutti i servizi, dunque, per il semplice fatto che
abbiamo delegato ad INVA le funzioni, abbiamo generato un costo
fisso annuale di 420 mila euro, senza parlare dei costi
amministrativi per la gestione delle gare di cui ad oggi risulta di
difficile quantificazione l'entità delle spese che saranno
sostenute. In questo modo potremmo trovarci in una situazione di
eccedenza di personale degli Enti in virtù della nuova
organizzazione delle procedure e potrebbe essere necessario per
INVA procedere a nuove assunzioni. In un momento come quello
attuale in cui gli Enti locali si propongono di riformare il loro
sistema di gestione dei servizi e delle funzioni comunali, si
poteva e forse si doveva fare in modo che all'interno della
riorganizzazione trovasse spazio la costituzione della centrale
unica di committenza lavori, servizi e forniture. Da questo punto
di vista, ci si chiede perché non si siano attivate delle centrali
uniche di committenza degli Enti locali con personale dei Comuni e
delle Comunità montane, in questo modo non si sarebbero generati
nuovi costi e si sarebbero garantiti gli stessi benefici.
La terza considerazione è sulla modalità organizzativa della
centrale unica di committenza regionale. Le linee di indirizzo
regionali descrivono tre funzioni assegnate alla centrale unica di
committenza regionale sulle quali vorrei brevemente soffermarmi: la
prima, centrale unica di committenza con funzione di CONSIP
regionale, la centrale unica di committenza in questo senso
interverrà sulle procedure di acquisizione di quei beni e servizi
ampiamente diffusi e con caratteristiche omogenee. È dunque
possibile ipotizzare che, per beni come gli arredi, il carburante,
l'energia elettrica, la cancelleria, i computer, venga individuato
attraverso una convenzione un unico fornitore per Regione, Azienda
USL e gli altri 83 Enti locali valdostani? Questa procedura sarà
con molta probabilità sopra soglia ed è altrettanto immaginabile
che il soggetto aggiudicatario sia un operatore economico non
valdostano. Ci si chiede a questo punto quale sia il reale
vantaggio di questo strumento, che, di fatto, si sovrappone alla
CONSIP nazionale e che non dà nessuna garanzia di favorire in modo
legittimo le aziende valdostane.
Seconda funzione: centrale unica di committenza con funzione di
gestione della piattaforma MEVA, anche in questo caso il bacino
territoriale sarà ampio e l'attrattiva importante. MEVA sarà unico
per Regione, Azienda USL ed Enti locali. Il MEVA conterrà dunque
numerose ditte anche di fuori Valle, probabilmente le stesse
presenti a livello nazionale sul MEPA e anche in questo caso non
potrà riservare un trattamento speciale per le imprese valdostane.
Qualcuno ha fatto il giro della Valle dicendo che la centrale unica
di committenza era una sorta di albo dove avevano diritto di
iscriversi le imprese valdostane, le ditte valdostane, non è
così...mi dispiace, ma non è così, al MEVA valdostano potranno
iscriversi ditte di qualunque parte d'Italia. Non si capisce dunque
l'utilità di avere un MEVA regionale se poi la concorrenza è ampia
e variegata come il MEPA nazionale.
Terza funzione: centrale unica di committenza con funzioni di
stazione appaltante. In questo caso la centrale unica di
committenza interviene per quei beni e servizi non
standardizzabili, la situazione in questo caso è complessa, perché
deve essere fatto il principio del non frazionamento, dunque si
deve immaginare un unico appalto per il verde pubblico di tutta la
Valle? Un unico appalto dello sgombero neve per tutti i Comuni
valdostani? Un unico appalto per le mense scolastiche di tutta la
Valle? Avete valutato bene i costi-benefici di tale operazione?
In conclusione noi ribadiamo che la strada da percorrere è la
realizzazione di una serie di centrali di committenza di dimensioni
ridotte rispetto a quella regionale, il fatto di ragionare su
contesti più piccoli diminuirà l'interesse a partecipare agli
appalti da parte dei grandi operatori nazionali e aumenterà la
possibilità per le aziende locali di non rimanere escluse dagli
affidamenti pubblici, inoltre verrebbe garantito un maggior legame
tra il singolo Ente locale e la stazione appaltante, che potrebbe
in questo modo maggiormente recepire i bisogni effettivi dei Comuni
coinvolti.
Prima di entrare nella grande novità, nella vera novità, quella
della sentenza della Corte costituzionale, volevo fare un breve
passaggio su INVA, quella che noi riteniamo una grande risorsa da
valorizzare. Volevo iniziare questo breve passaggio su INVA
partendo da quelli che sono dei dati accessibili a tutti che fanno
parte della relazione sulla gestione riferita al 2012, allora qua
si dice che la normativa riguardante le società che adottano il
modello
in house
sono oggetto di costante aggiornamento sia
a livello comunitario, sia nazionale e si mette a rischio per la
società di dover interrompere l'attività qualora il legislatore
nazionale dia delle interpretazioni leggermente diverse su quello
che è il futuro delle società
in house
. Sempre nella
relazione sulla gestione, leggo:
"l'esercizio 2012 è stato
caratterizzato da una riduzione di ricavi di circa 2.420.000
rispetto all'esercizio precedente. Si evidenzia come tale
variazione riguardi principalmente il cliente Regione che ha dovuto
rinunciare, per la riduzione dei fondi a sua disposizione, ad una
serie di progetti di informatizzazione ed il cliente Azienda USL
che ha riconosciuto alla società un corrispettivo sensibilmente più
basso..."
. La sua positività di bilancio 2012
"è stata
favorita soprattutto da alcune partite di carattere straordinario e
fiscale"
, alcuni ambiti di carattere strategico su cui si punta
sono:
"l'istituzione di una centrale unica di committenza
regionale da effettuarsi in INVA e al servizio di tutto il settore
pubblico regionale..."
, beh, questo è prima ancora che il
Consiglio regionale deliberasse...che il bilancio 2011 era di
20.321.000, che il bilancio 2012 è 17.901.000, per cui c'è una
diminuzione del 16 percento e che
"in particolare, l'ambito dei
nuovi sviluppi e progetti ha subito una contrazione significativa,
che continuerà anche per l'anno in corso, e questa sembra essere la
prospettiva per gli anni a venire"
.
C'è poi un passaggio molto importante che noi condividiamo nella
relazione, ecco, è quello del piano di sviluppo delle reti di nuova
generazione, noi crediamo che INVA sia veramente un soggetto su cui
puntare, pensiamo che questo sia il futuro di INVA, pensiamo che il
fatto che l'Amministrazione regionale gli abbia dato quasi 24
milioni di euro da gestire per questi reti di nuova generazione da
concludere entro il 2017 sia una buona prospettiva, sia questo il
futuro di INVA. Leggiamo però, sempre nella relazione di bilancio,
che, per far tornare i conti, perché sapete che le società
in
house
hanno dei problemi, in quanto se hanno tre esercizi di
bilancio in passivo, devono essere poi messe in
liquidazione...allora, per arrivare ad avere i conti in ordine,
come si usa dire, "sono state ridotte del 50 percento le spese di
aggiornamento del personale", questo a fronte di questo famoso
piano di sviluppo delle reti di nuova generazione che dovrebbe
riguardare e rivalorizzare quelle che sono le competenze del
personale. Si legge anche che "i prezzi fatti ai soci sono il 20
percento in meno rispetto a quattro anni orsono", beh, se così
sono, non voglio immaginare quali siano effettivamente i prezzi che
la Regione ha riconosciuto negli anni precedenti, perché leggo da
una delibera di Giunta regionale, la 1087, che a giugno, per
servizi di
front office
ed archiviazione ottica per la
gestione di leggi regionali, sono stati assegnati per tre anni
756.000 euro e il compito di INVA è quello di garantire cinque
unità di personale e, leggo qua, cinque PC, due stampanti, tre
scanner. Certo che, se questi fossero i conti della pubblica
amministrazione, nella gestione degli Enti locali probabilmente
avremmo ancora più difficoltà a far chiudere i bilanci.
Leggo anche nella relazione che il 2012 c'è stato
"il
servizio di gestione del bon chauffage e normali servizi
amministrativi erogati ai clienti istituzionali"
. Ora, noi
crediamo che INVA sia una risorsa da rilanciare, una risorsa nella
quale bisogna veramente avere un settore, un fiore all'occhiello
per quello che riguarda il settore informatico e non crediamo che
il futuro di INVA sia quello di
call center
, o addirittura,
se gli affideremo anche la centrale unica di committenza, di
postalmarket
!
Vorrei ritornare allora un attimo sulla parte legata a quelle
che sono le conseguenze della vera novità, vale a dire la sentenza
della Corte costituzionale. Allora è stata pubblicata, in data 19
luglio, la sentenza della Corte costituzionale n. 220 del 2013,
che, come un fulmine a ciel sereno, si è abbattuta sul panorama
politico-istituzionale valdostano. La sentenza, dopo aver dato
ragione alla Regione autonoma Valle d'Aosta per quanto riguarda la
possibilità di titolari di cariche, uffici e organi di natura
elettiva di Enti territoriali non previsti nella Costituzione di
percepire i compensi, emolumenti sotto altra forma, è intervenuta
sul ricorso presentato dalla Regione autonoma Friuli Venezia
Giulia, quello del "salva-Italia", che aveva introdotto l'articolo
33 bis del Codice dei contratti, in forza del quale tutti i Comuni
al di sotto dei 5 mila abitanti avrebbero dovuto affidare ad
un'unica centrale di committenza provinciale le procedure
contrattuali in materia di lavori, servizi e forniture. La sentenza
pesa come un macigno per tutti quelli che fino ad oggi avevano
ritenuto, più o meno consapevolmente, che la norma fosse
direttamente applicabile anche alla nostra realtà autonoma.
Finalmente, e in maniera del tutto chiara, esaustiva e forse
perfino ridondante, la Corte ha chiarito che la norma sulla
centrale unica di committenza non si applica alle Regioni a Statuto
speciale. Leggendo la sentenza, basta leggere il punto 7 della
parte del diritto, evito di...chiunque potrà rendersi conto che
qualcun altro ha indirettamente combattuto anche per la nostra
autonomia e ci ha garantito, e lo ringraziamo, ancora un po' di
autodeterminazione. Ne abbiamo fatti ad iosa di ricorsi alla Corte
costituzionale, forse non abbiamo fatto l'unico che aveva senso di
essere fatto! Non serviranno costosissimi pareri di esperti,
costituzionalisti per svelare gli oscuri concetti celati dietro
parole incomprensibili, non ci sono espressioni complicate di
moderni azzeccagarbugli, la Corte è stata lapidaria, alla luce del
combinato disposto dell'articolo 4, comma 5, e dell'articolo 33 del
decreto legislativo 163 del 2006, deve escludersi l'applicabilità
di quest'ultima norma alle Regioni a Statuto speciale.
In realtà, la portata della sentenza è ancora superiore, perché
lascia intendere un altro concetto fondamentale per la situazione
politica della Valle d'Aosta. La norma inapplicabile alle Regioni a
Statuto speciale era contenuta in un provvedimento legislativo
d'urgenza di carattere prettamente economico. In realtà, come già
chiarito in diverse pronunce...una su tutte la sentenza n. 193 del
2012, che qualcuno ha volutamente ignorato a tutt'oggi, che dice
che, se le norme relative al contenimento della spesa si riflettono
sul modello organizzativo degli Enti locali, le Regioni a Statuto
speciale mantengono le proprie competenze primarie non potendo
dette norme essere applicate se non nel pieno rispetto e secondo la
modalità previsti dai rispettivi Statuti. Così stando le cose, la
conclusione deve essere la stessa con riferimento all'obbligo ad
esercitare in forma associata le funzioni per i Comuni che non
superano i 3 mila abitanti, quella norma non è direttamente
applicabile alla Regione Valle d'Aosta, Regione autonoma, che, come
tale, ha il diritto e il dovere di legiferare in materia senza
rifiutare il contributo cui tutti gli Enti territoriali sono tenuti
per migliorare lo stato della finanza pubblica, ma allo stesso
tempo senza rinunciare alle difese delle proprie attribuzioni
costituzionali e statutarie.
Noi nella mozione chiediamo di sospendere l'adesione ad INVA e
valutare attentamente quale sia l'ambito ottimale della centrale di
committenza, lo chiediamo anche alla luce della sentenza della
Corte costituzionale, per non decidere con la fretta, magari
andando incontro a costi su delle scelte tipo quelle di INVA di
avvio di struttura...di costi che per noi in questo momento, per
gli Enti locali sarebbero insopportabili. Lo chiediamo anche in
linea con quello che è il programma di legislatura che lei ci ha
illustrato, io cito alcuni passaggi:
"lavorare in ogni momento e
in ogni ambito nella convinzione che l'autonomia speciale è sia
"valore", a riconoscimento delle nostre peculiarità, sia
"strumento", essenziale per costruire il nostro autogoverno ed
assumere scelte e responsabilità in favore di tutti i
valdostani...valorizzare il sistema valdostano delle autonomie,
fondato su due livelli di governo - i Comuni e la Regione -
entrambi impegnati, con pari dignità e responsabilità, ad operare
per il bene della Valle d'Aosta e dei valdostani...riconoscimento e
valorizzazione del ruolo degli Enti locali...chiedere, in ogni sede
italiana ed europea, il pieno riconoscimento delle specificità
della montagna...la montagna ha necessità di regole specifiche...e
per non correre il rischio di sviluppare tutte le conseguenze
negative generate dall'abbandono della montagna...continuare ad
intervenire, in questa particolare fase, per controbilanciare gli
effetti negativi della crisi...per un nuovo sviluppo in grado di
creare lavoro, benessere, fiducia nel domani soprattutto per le
giovani generazioni...improntare i rapporti con lo Stato secondo i
principi di pari dignità e di reciproco rispetto dei
ruoli...attivare ogni opportuna forma di tutela del nostro
ordinamento in caso di presunta violazione delle nostre prerogative
di autogoverno"
. Potrei continuare.
Il terzo aspetto per cui noi chiediamo veramente un momento di
riflessione, di pausa è quello di lasciare da parte le convinzioni
personali nell'interesse degli Enti locali e dei cittadini
valdostani. Io non ho difficoltà ad ammettere che uno dei motivi
per cui politicamente ci siamo allontanati, Signor Presidente, è
che avevamo una visione diversa sul futuro degli Enti locali.
Avevamo una visione diversa, probabilmente ognuno aveva delle
convinzioni personali, io le chiedo veramente di mettere da parte
queste convinzioni personali e di avviare un momento di confronto.
È uno dei motivi per cui...dicevo, questo perché? Perché dobbiamo
tutti assieme, in un momento così delicato, fare le scelte più
giuste per salvaguardare le ditte, le imprese, i fornitori della
regione Valle d'Aosta. Io mi ricordo quando lei ci disse, diciamo
con toni anche trionfalistici, il fatto di aver riportato in Valle
d'Aosta i 10 decimi, ma i 10 decimi noi li abbiamo da ridistribuire
se quelle che sono le imposte...se quella che è la fiscalità viene
pagata in Valle; se noi abbiamo grandi fornitori, grandi ditte che
operano fuori Valle, noi avremo 10 decimi in minori risorse da
distribuire.
Abbiamo anche una grande opportunità quella di condividere tutti
assieme in Consiglio regionale quello che è il nuovo modello
organizzativo degli Enti locali, la loro gestione associata,
decidere insieme quali sono i contenitori e dove collocare, come
riempire questi contenitori. Abbiamo la possibilità di impegnarci a
discutere, contestualmente con la riforma degli Enti locali, un
piano di rilancio di INVA, affinché diventi il punto di riferimento
e il fiore all'occhiello dell'informatica in Valle d'Aosta. Non
dobbiamo abbandonare questa realtà, è una realtà importante,
dobbiamo crederci, ma non dobbiamo limitarci a fare dei servizi di
secondo ordine, dobbiamo puntare sulla qualità, e qua io veramente
termino provando a toccare quella che è la sensibilità di tutti gli
ex amministratori seduti in questo contesto, in questo Consiglio,
voi lo sapete quelle che sono le difficoltà che gli Enti locali
hanno in questo momento, voi sapete che non è possibile spendere un
euro di più, anzi, la gestione associata dovrebbe andare nel senso
di diminuire questi costi. Ebbene, se questo è l'inizio, se questo
è il primo atto di questa gestione associata, sono molto
preoccupato sul futuro della gestione associata, per cui io vi
chiedo veramente un momento di riflessione, un momento in cui tutti
dobbiamo spogliarci di quella che è la casacca politica che in
questo momento ricopriamo per fare le scelte nell'interesse dei
cittadini valdostani, degli Enti locali della Valle d'Aosta e per
avere un minimo di prospettiva futura con la quale tutti assieme
saremo in grado di difendere l'autonomia della Valle d'Aosta,
perché la sentenza della Corte costituzionale una volta per sempre
mette fine anche a, diciamo, quell'interpretazione di comodo di
qualcuno che ha girato la Valle d'Aosta dicendo che l'articolo 19
si applicava. Guardi veramente non so cosa dire...probabilmente la
Corte costituzionale in questo momento è più autonomista di alcuni
amministratori. Grazie.
Si dà atto che dalle ore 10,13 assume la presidenza il
Vicepresidente Lanièce.
Lanièce (Presidente)
- Grazie. Dichiaro aperta la
discussione generale, c'è qualche collega che intende prendere la
parola? Ci sono richieste di intervento su questa mozione? Ha
chiesto la parola la Consigliera Certan Chantal, ne ha la
facoltà.
Certan (ALPE)
- La relazione del collega Gerandin è stata
molto precisa, aggiungo alcune considerazioni, osservazioni che
forse servono proprio per il confronto in aula, perché la sentenza
della Corte costituzionale su ricorso della Regione Friuli
Venezia-Giulia credo sia stato un passaggio molto importante anche
per il perfezionamento del documento proposto all'interno
dell'organismo del CELVA...e credo che quest'argomento permetta di
dire che sia molto importante il confronto, per poter poi arrivare
ad un documento finale, a delle linee guida sicuramente più
precise. Pongo l'accento su tre elementi, in particolare: uno, beh,
è stato evidenziato già bene precedentemente, certo è necessario il
risparmio, è necessario rivedere e razionalizzare; il secondo,
proprio perché abbiamo l'autonomia, deve esserci per forza un
modello che faccia crescere e che salvaguardi in modo chiaro,
chiarissimo direi, anche le nostre imprese; terzo, questi modelli
devono essere assolutamente chiari, trasparenti, con regole che
siano chiarissime...non sempre questo sta avvenendo.
Su quest'argomento pongo un altro aspetto che, secondo me,
invece in Valle d'Aosta, e anche per le questioni riguardanti gli
Enti locali, sta diventando imperante: agire con tempestività in
amministrazione non vuol dire continuare ad agire sempre con
urgenza, si dice sempre: "è urgente" e bisogna fare le cose con
urgenza, probabilmente bisogna farle in modo tempestivo, ci sono
dei tempi, ci sono, certo, dei momenti in cui bisogna agire
tempestivamente, ma non con urgenza, perché poi spesso l'urgenza è
una cattiva consigliera, porta invece a delle azioni che sono poi
controproducenti, ad esempio, i passaggi che ha già citato
precedentemente il collega con INVA...su INVA noi riteniamo che
siano stati fatti non con tempestività, ma con un'urgenza che non
era necessaria.
Presidente
- Grazie. Sempre in discussione generale, c'è
qualche altro collega che intende prendere la parola? Non vi sono
altre richieste da parte dei colleghi? Ha chiesto la parola il
Consigliere Grosjean, ne ha facoltà.
Grosjean (UVP)
- Grazie Presidente.
Mi permetto di intervenire su quest'argomento anche se io non ho
nessuna esperienza nelle amministrazioni comunali, ma volevo
semplicemente fare una semplice riflessione, io mi chiedo: il
concetto di autonomia dove lo abbiamo messo? Io credo che solo
salvaguardando e rafforzando le autonomie dei Comuni, anche di
quelli più piccoli, noi potremmo veramente rafforzare il concetto
di autonomia della nostra Regione. Questo sistema di gestione
globale, tutto accentrato sullo stesso sistema - poi ha spiegato
Elso sufficientemente le motivazioni - veramente a me preoccupa.
Grazie.
Presidente
- Grazie. Vi sono altre richieste di
intervento? Se non vi sono altre richieste di intervento, dichiaro
chiusa la discussione generale. Ha chiesto la parola il Presidente
Rollandin, ne ha la facoltà.
Rollandin (UV)
- Grazie Presidente.
Ho ascoltato con attenzione gli interventi dei colleghi e, in
particolare, la disquisizione che è stata fatta nell'illustrare la
mozione e, a questo proposito, voglio ripercorrere l'analisi che è
stata fatta, esplicitando quelle che sono, innanzitutto, le scelte
fatte per tempo e, volutamente per tempo, tenendo conto che la
normativa a suo tempo era molto stringente. Le evoluzioni poi sono
state diverse, ma tutti i Comuni, voglio sottolinearlo, erano
preoccupatissimi dall'inizio dell'anno per dover applicare da
subito la normativa. Questo deve essere chiaro, perché sennò noi
non ci muovevamo con la legge, quella che è stata ricordata: la
legge 8, che è poi di aprile, e che è stata fatta tenendo conto
delle sollecitazioni dei Comuni, delle associazioni dei
consumatori, di tutte le associazioni degli artigiani, delle varie
imprese, della Confcommercio, di tutte le diverse componenti che
vedevano in queste norme, dall'inizio, una giusta preoccupazione su
quello che poteva essere il ruolo delle piccole realtà. Ora, a
fronte di questo, noi avevamo adottato la legge 8 che - ripeto - è
dell'8 aprile 2013, che semplicemente andava ad indicare un
percorso che autorizzava di fatto l'INVA, che ha come oggetto
sociale quello che lei ricordava, piuttosto ampio, di svolgere
anche questo ruolo, a scelta dei Comuni che potessero svolgere
questo ruolo.
In luogo delle riunioni, degli accordi consortili di cui
all'articolo 33, comma 3 bis, del decreto 163, quindi i Comuni
possono avvalersi delle forme collaborative di cui al titolo primo
della legge regionale 54, quindi viene richiamata e detta
esplicitamente, e/o di società a totale partecipazione pubblica che
svolgono le funzioni di centrale di committenza in ambito
regionale. Noi quindi abbiamo dato una possibilità, abbiamo detto:
"guardate, se per evitare di doversi rivolgere alla CONSIP
nazionale", che era l'alternativa...lo sa bene, perché l'ha
ricordato. A fronte di questo, allora il tentativo è stato quello
di evidenziare la possibilità di riportare, con legge regionale,
quelle che sono le nostre competenze. Noi quindi siamo già andati
più in là, quella è l'autonomia, siamo andati più in là, e abbiamo
detto ai Comuni: "voi potete fare questo", invece di obbligarli a
fare ricorso alla CONSIP, questa è l'autonomia e noi l'abbiamo
esercitata fin dall'inizio.
Per quanto riguarda il discorso della mozione, che attiene
all'applicazione in ambito regionale, come disciplinato dalla legge
che ho appena ricordato, dell'obbligo della 163 - i commi che poi
sono stati oggetto di impugnativa - per gli Enti locali la cui
popolazione non sia superiore a 5.000 abitanti, della gestione in
forma associata delle procedure di gara per l'acquisizione di beni,
servizi, lavori... La legge, al fine di assicurare maggiore
gradualità nell'attuazione nella gestione associata delle procedure
di gara, aveva già differito allora il termine al 31 dicembre 2013,
cosa che non era banale allora, tant'è che questa procedura è stata
impugnata dal Governo, che poi è caduto. La legge quindi è stata
impugnata proprio per questo differimento, ma qualche giorno dopo
l'impugnativa il decreto 43 dello Stato, convertito nella legge 71,
ha a sua volta differito il termine al 31 dicembre 2013, quindi ha
fatto quello che noi avevamo fatto con la legge regionale. In
ragione di ciò, abbiamo formalmente richiesto alla Presidenza del
Consiglio di rinunciare al ricorso promosso davanti alla Corte, e
questo è avvenuto. Il Consiglio dei ministri, nella seduta del 19
luglio, ha deliberato la rinuncia all'impugnativa dell'articolo 28,
comma 1, della legge 8.
La legge regionale, peraltro, oltre a spostare il termine
stabilito dalla legge statale per la gestione obbligatoria in forma
associata delle procedure di gara, consente soprattutto agli Enti
locali di aderire, come ho detto, o alla committenza costituita in
ambito regionale, oppure alla CONSIP nazionale, in assenza di
strumenti alternativi a livello regionale. L'adesione alla CONSIP o
il ricorso al MEPA, va ricordato giustamente che si chiama MEVA,
non il MEPA, costituirebbe in ogni caso un obbligo, con risultati
negativi per il mercato locale. Non può quindi ritenersi in qualche
modo fondato il suggerimento contenuto di suddivisione del
territorio in centrali di committenza, perché non cambierebbe
nulla, centrali di committenza più ne fai peggio è, non è che
distribuisci sul territorio, aumenti solo quelli che sono i punti
di riferimento, è come oggi il ragionamento che abbiamo fatto con i
punti per il lavoro, dove ne possiamo fare tre ne possiamo fare
uno, ma non cambia nulla. Ciò in quanto le centrali di committenza
possono considerarsi valide, alternative a CONSIP, solo se
istituite in ambito regionale, ciò che peraltro è accaduto in quasi
tutte le regioni, che hanno istituito con propria legge dei modelli
centralizzati di acquisto anche in ragione del fatto che le
centrali di committenza, che operano per lo più in relazione a
beni, servizi standardizzati, hanno necessità di ambiti
significativi di operatività, al fine di garantire l'economia di
scala, che è quello che è già stato detto.
Va anche aggiunto che il limite territoriale dei 5.000 abitanti
non è riferito alla centrale di committenza, che costituisce un
modello di gestione associata della procedura di gara, ma agli Enti
locali i quali, se aventi popolazione non superiore ai 5.000
abitanti, hanno l'obbligo di ricorrervi e quindi quello che è il
riferimento secondo il comma 3 bis. Occorre infine considerare che
la legge regionale 8, non impugnata per quest'aspetto, ha applicato
il comma 3 bis, articolo 33, attenuando in parte l'obbligo della
centralizzazione delle procedure di acquisto proprio in relazione
alle esigenze anche di salvaguardia del mercato locale, escludendo
dal predetto obbligo le acquisizioni di lavori, servizi e forniture
di importo non superiore ai 40.000 euro. Questo non è stato detto,
però questo credo sia un fatto molto importante, perché tutte
quelle piccole spese dei Comuni sono proprio riferite a qualcosa
sotto i 40.000 euro e questo non si dice, perché non conviene
dirlo, non è stato impugnato quest'aspetto, quindi oggi è legge, è
vigente, e quindi procedere per gli Enti locali potendo quindi
effettuare in autonomia gli acquisti sia per lavori, sia per beni e
servizi.
È stata fatta una distinzione dei lavori, perché noi abbiamo
previsto un'altra centrale unica per gli appalti e noi riteniamo
che sia importante, in accordo con i Comuni che l'hanno
sollecitato, e se ne ricorda bene, perché, quando si era partiti
con l'idea, prima ancora del centro unico di committenza, della
centrale unica di appalto, si era detto dell'esigenza di avere a
livello regionale un punto di riferimento. Se lo si vuole attivare,
lo si farà comunque per quanto riguarda la Regione, dando la
possibilità di aderire ai Comuni, in modo tale da avere degli
esperti che lavorino su questo tema, per evitare che continuino a
fiorire ricorsi come sta succedendo oggi: non c'è lavoro pubblico,
non c'è appalto che non veda ricorso, vince A, B ricorre, il
secondo ricorre, in tutta la Valle succede così. È necessario
quindi sempre più avere un centro unico di appalti che garantisca
la possibilità di avere gente molto preparata per questo tipo di
attuazione.
Per venire all'attualità di questi giorni, la correttezza
dell'impostazione legislativa regionale intervenuta per adattare
l'obbligo statale alla realtà costituzionale appare confermata
dalla sentenza della Corte costituzionale, la quale ha infatti
stabilito che il comma 3 bis dell'articolo 33 del Codice dei
contratti, bisogna leggerlo tutto, non è direttamente applicabile
alle Regioni speciali, nascerebbe piuttosto un obbligo di
adeguamento e non di immediata cogenza della norma ivi contenuta.
Cosa significa? Che quindi vale il principio, ma, come abbiamo
fatto e come hanno fatto tutte le Regioni, deve essere con norma
che si stabilisce, quindi non è immediatamente applicabile, ma deve
essere fatto con legge, come abbiamo fatto noi, come hanno fatto
anche qui. Ne consegue che l'obbligo esiste, ancorché necessitante
del recepimento mediante l'adattamento da parte della legislazione
regionale. A tal proposito paiono pertanto in qualche modo non
abbastanza chiare quelle che sono le difficoltà che verrebbero a
coprirsi con quello che è stato fatto credo da tutte le Regioni. Il
fatto quindi che sia stato fatto da tutte le Regioni è chiaro, né è
comprensibile che si accusi la Regione, che con la stessa sentenza
ha ottenuto un esito favorevole per l'impugnativa della norma della
gratuità delle cariche delle Comunità montane e, su un altro punto
sempre della stessa sentenza sulla declaratoria di legittimità
dell'articolo 149 sui meccanismi sanzionatori e premiali, si accusi
la Regione di non aver censurato una norma che tutte le Regioni
speciali hanno applicato nei rispettivi Statuti. L'impugnativa di
una norma è il frutto di una serie di valutazioni e quindi, sotto
quest'aspetto, credo che non ci siano altre considerazioni.
A fronte delle criticità segnalate, con riguardo alla tempistica
di adeguamento, la Regione ha esercitato la propria competenza
legislativa, come ho detto, nell'interesse dei Comuni, e quindi
sull'applicabilità diretta o meno di questa norma, i dubbi erano
più che fondati, in ogni caso è bene rammentare che la norma
regionale costituisce un'alternativa all'obbligo di acquisizione
che costituisce il principio. Tutte le pubbliche amministrazioni,
infatti, devono acquisire i beni, i loro beni, attraverso la CONSIP
o rispettare i parametri di prezzo-qualità, oppure attraverso il
mercato.
In conclusione quindi io credo che sia gli obiettivi che sono
stati raggiunti attraverso questa norma, sia la legge che dà la
possibilità ai Comuni di organizzarsi attraverso questo criterio
giustifica la scelta di INVA, fatta perché, come società, pur
condividendo il fatto che la sua
mission
sia soprattutto di
seguire il discorso dell'informatizzazione, è in grado di mettere a
frutto alcune conoscenze sulla parte più in piattaforma, che dovrà
essere affrontata per gestire quest'insieme di criteri. Il discorso
di INVA è già stato chiarito, non ci sono dubbi sulla possibilità
di mantenere INVA come società
in house
, ultimamente è stato
chiarito ancora da una sentenza, ma già da allora noi avevamo tutti
i requisiti per mantenerla come società
in house
. A questo
proposito, credo che, condividendo le sue affermazioni sul fatto
che ci sia - ed è la ragione per cui abbiamo fatto la legge - un
legame stretto fra territorio e consumo legato alle disponibilità
di fornitura di servizi locali, quindi i dieci decimi sono in
relazione a quello che viene pagato come IVA a livello locale,
quindi condividiamo in pieno questa parte.
Sulla posizione degli Enti locali credo che avremo modo a breve
di discutere di questo tema per vedere ancora una volta che forse
ci sono state io spero solo delle incomprensioni, perché nessuno ha
mai messo in discussione il ruolo dei Comuni, il discorso delle
associazioni dei Comuni è un principio che dovrà essere affrontato
e risolto tenendo conto di queste problematiche e soprattutto
tenendo conto che, per quanto riguarda l'esigenza di economie, noi
riteniamo che debbano essere fatte senza dimenticare assolutamente
il ruolo che i Comuni svolgono. Mi sembra quindi che il fatto che
abbia riletto quello che ho detto sui Comuni risottolinei l'impegno
che c'è in questo senso e mi fa piacere che sia apprezzato; d'altra
parte, per quanto ci riguarda, l'abbiamo fatto con quello spirito,
noi riteniamo che non ci siano elementi per sospendere
obiettivamente. Io sono disponibile su questo, in qualsiasi
momento, se lei lo ritiene, ad andare nella commissione competente
a chiarire quest'aspetto, ma non ci sono elementi tali da dire che
bisogna sospendere in quanto è applicazione diretta della legge che
ne fa obbligo.
Presidente
- Grazie. Ha chiesto la parola il Consigliere
Donzel per dichiarazione di voto, ne ha la facoltà.
Donzel (PD-SIN.VDA)
- Grazie Presidente.
Cari colleghi, "la gatta frettolosa fece i gattini ciechi" è
un'espressione che si usa spesso in queste situazioni. È chiaro che
chi segue questi dibattiti e non è addentro alla materia si trova
sconcertato, perché si trova di fronte ad affermazioni che sono di
buon senso, sono alle volte giuste, ovvie e molte delle
considerazioni fatte dal collega Gerandin e dal Presidente
Rollandin non sono in contrasto tra di loro, dicono anche delle
cose in comune, anche se ci sono prospettive diverse.
Io vorrei ritornare al merito di questa mozione, cioè la mozione
chiede di sospendere l'adesione all'INVA, quindi non entra
drasticamente nel merito della questione, dice: "si sospende per
fare chiarezza", e perché, a mio avviso, questa cosa è importante?
Non so se è successo solo a me...insomma, ho qualche amico che
lavora nelle amministrazioni comunali, è consigliere comunale e,
Assessore, alzano il telefono, mi telefonano e mi dicono: "Raimondo
che facciamo su questa cosa qua?", cioè noi abbiamo messo in
condizione degli amministratori - penso non saranno soltanto quelli
magari amici miei, può darsi che siano un po' più incompetenti
quelli della mia parte politica... - a votare delle delibere con
l'idea che bisogna fare in fretta, c'è un'urgenza: "entro..." e
quindi loro sono in imbarazzo, dicono: "ma io vorrei saperne di
più...", addirittura in un Comune hanno deciso di fare un seminario
di approfondimento sul tema e di far venire un esperto da Roma,
cercando di coinvolgere anche il CELVA in quest'operazione, perché
fosse il CELVA stesso a fare un seminario di formazione per gli
amministratori affinché facessero una scelta consapevole...non si
può fare, il CELVA rinvia il seminario a settembre, ottobre, no?,
però nel momento...alcuni Comuni hanno già deliberato, stanno
deliberando...
(interruzione del Presidente della Regione, fuori
microfono)
...ma ho capito, Presidente, quella è la sua visione, lei dice:
"questa è la scelta migliore del mondo", io voglio mettere in
condizione gli amministratori comunali di esercitare quella
autonomia di cui diceva Grosjean e per metterli in
condizioni...
(nuova interruzione del Presidente della Regione, fuori
microfono)
...sì, ma le posso dire...lei sa già tutto e nessuno mette in
dubbio...lei è quello che sa tutto, sa qual è il bene e sa
distinguere il bene dal male; ci sono altri che fanno
l'amministratore comunale facendo magari il metalmeccanico, facendo
l'impiegato, facendo altri lavori, facendo l'agricoltore e magari
non è che conoscono tutte le leggi del mondo! Arrivano in Consiglio
comunale e bisogna votare questa cosa qua. Ci sono delle persone
che dicono: "io vorrei essere un po' più consapevole di quello che
sta succedendo", nel mentre a non fare chiarezza, ma a complicare
un po' le scelte dei nostri amministratori comunali arriva una
riforma degli Enti locali..."ci associamo così...ma perché se ci
associamo in una
unité des Communes
, dobbiamo però fare la
centrale dell'appalto all'INVA e non farla nella
unité des
Communes?"
, cioè molte sono delle domande a cui io stesso, che
magari sono per dovere obbligato a studiarmi questa materia, non
sono in grado di dare delle risposte serene...lei sa sempre tutto,
è il più bravo di tutti, sa tutto... Io francamente vedevo in
questa mozione un'esigenza che poteva essere anche della
maggioranza di dire: "vabbè, alcuni hanno già votato, hanno fatto,
cosa ci costa fermare un attimo questa macchina, consentire di
creare un clima più sereno degli amministratori comunali, dargli le
informazioni di cui hanno bisogno" e poi non sarà il Consigliere
Donzel a votare per il Comune di Fénis o per il Comune di Pollein,
voteranno quegli amministratori, ma diamogli gli strumenti di un
voto consapevole, diamogli la possibilità di capire che rapporto
c'è fra queste scelte che facciamo sull'INVA, le centrali uniche di
appalto e le nuove associazioni dei Comuni e come si crea
quest'intreccio. Io non credo, ma non perché ripeto...proprio
perché i nostri amministratori sono bravi e vogliono fare un voto
consapevole, avendo così avuto nell'orecchio un dibattito anche
recente che c'è stato al CELVA sugli Enti locali, ho come
l'impressione che c'erano...tutti hanno votato con una certa idea,
però, leggendo i commenti, tutti avevano un'idea anche molto
diversa l'uno dall'altro, molte opinioni anche da mettere insieme
contrastanti.
Dal mio punto di vista, quindi stiamo al merito della mozione,
che non dà un giudizio, ma chiede maggiore chiarezza prima di far
fare la scelta e scaricarla sui Comuni, perché poi a votare sono i
Comuni.
Presidente
- Grazie. Ha chiesto la parola, per
dichiarazione di voto, il collega Viérin, ne ha facoltà.
Viérin L. (UVP)
- Merci Président.
Cette discussion est utile pour insérer cette question de la
centrale d'INVA à l'intérieur de ce verdict intéressant que la Cour
constitutionnelle a exprimé non seulement sur ce sujet, mais aussi
notamment sur la question des rétributions aussi aux Présidents des
Communautés de montagne. Cela pour dire qu'à travers la Cour
constitutionnelle des questions viennent...et ont des répercussions
aussi sur la vie administrative et politique de la Vallée d'Aoste.
Nous aurions aimé aussi entendre dans les déclarations ces
communications sur des aspects importants, donc de la renonciation
de...vis-à-vis de notre loi...mais une sentence surtout d'un point
de vue politique qui confirme la validité de nos propos, les propos
que l'Union Valdôtaine Progressiste a tenu dans ces mois surtout
sur la défense de nos droits, de nos prérogatives. Nous croyons,
nous l'avons dit, que nous avons un peu renoncé dernièrement à
défendre ces droits et donc simplement pour dire que nous nous
souhaitons que l'attention sur la défense des droits continue à
être très haute. Nous avons déjà vécu ça pour les chantiers
forestiers, nous avons vécu ça pour les supermarchés, on se
souvient très bien, nous avons fait une bataille et à la fin nous
avons évité certains passages. Evidemment après il y a
probablement, d'un point de vue légal, même l'Etat qui procède,
mais c'est quand même une façon de marquer notre autonomie; nous le
voyons pour l'article 19 de la
spending review
, heureusement
que le Friuli a fait recours même seulement d'un point de vue des
principes.
Lei ha parlato di intervento che è stato fatto tempestivamente,
quindi che è stato fatto. Qui ci sono due aspetti: intanto noi
crediamo che sia importante essere autonomisti quando si ricorre e
quindi si afferma un diritto, al di là poi del fatto di come sia
l'esito di questa sentenza e poi di come si interviene, essendo
autonomisti anche e soprattutto nella configurazione che si prevede
qui in Valle d'Aosta. Noi non vorremmo appunto che si passasse ad
un centralismo regionale, che noi combattiamo come concetto di
centralismo nei confronti dello Stato, che poi invece riproponiamo
qui in Valle d'Aosta.
Monsieur le Président, moi je vous reconnais historiquement un
rôle et une fonction même politique, vous avez après 1981 et la
question de la répartition fiscale, hérité, même d'un point de vue
politique, une situation qui a vu une idée de faire passer la
centralisation, qui était Aoste, pour, disons, faire vivre notre
communauté, faire vivre nos Communes et vous avez eu à l'époque ce
rôle, qui était un peu dans une logique de bourgeoisie de la
ville...auparavant centralisé sur la ville d'Aoste. Le territoire a
vécu à travers ces années...mais aujourd'hui nous ne comprenons pas
cette phase de changement, une métamorphose que nous ne
reconnaissons pas et dans laquelle nous ne reconnaissons pas, car
nous voudrions effectivement qu'il y ait encore cette autonomie
communale et non seulement à travers ce passage, non seulement à
travers ces aspects de la centrale, mais il y a une tentative de
faire mourir nos Communes, les Communes sont réduites d'un point de
vue financier vraiment d'une façon négative et il y a de l'autre
côté par contre des grands investissements qui vont seulement sur
des grandes ?uvres et souvent sur la ville d'Aoste. Nous croyons
donc qu'il y a un peu une inversion de tendance et nous le disons
avec un peu d'amertume, car nous croyons que les principes qui sont
à la base des idéaux que nous sentons, qui sont justement ceux de
l'autonomie communale, qui sont ceux des petites réalités,
aujourd'hui ne se retrouvent pas dans l'action administrative et
c'est cela principalement ce que nous contestons et aujourd'hui
nous avons vécu à travers ce recul un moment de recul de défense de
nos droits. Même seulement au niveau des principes, mais souvent la
forme devient substance et nous croyons que le fait de défendre les
droits de la communauté valdôtaine doit être...et doivent être des
droits qui sont défendus non seulement d'un point de vue personnel,
mais au niveau de représentativité de toute la communauté, donc je
crois et nous croyons que nous avons perdu une occasion vraiment
pour défendre l'autonomie des valdôtains.
Presidente
- Grazie. Ha chiesto la parola il Consigliere
Chatrian per dichiarazione di voto, ne ha la facoltà.
Chatrian (ALPE)
- Grazie Presidente.
Esistono delle mozioni che forse incidono in maniera
drastica...le posizioni di quest'aula nella passata
legislatura...più volte c'è stata la volontà di approvare delle
mozioni perché avevamo delle idee completamente diverse, quindi,
quando un'opposizione presenta una mozione che va in una direzione
e la maggioranza non approva, il dibattito è franco e forte, ci si
divide e si prendono delle strade alternative. Il collega
Guichardaz la scorsa settimana ha fatto questo passaggio su diverse
mozioni che noi oggi quattro gruppi consiliari presentiamo in
quest'aula...sovente queste mozioni che noi abbiamo presentato,
tante di queste mozioni sono accettabili, perché è scritto in
maniera semplice, nero su bianco, che invitano, non impongono,
invitano:
"a valutare attentamente quale sia l'ambito ottimale
della centrale di committenza, oltre che dare indicazioni precise
agli Enti locali"
, è un invito. Presidente, lei oggi a questo
nostro invito garbato, ma nero su bianco, ci risponde dicendo: "io
do la mia disponibilità a venire in commissione", no, non ci è
sufficiente la sua risposta garbata, non ci basta, noi vogliamo un
invito a valutare attentamente quale sia l'ambito ottimale da
centrale di committenza! Ecco, la differenza è sostanziale tra un
eventuale suo passaggio dal secondo piano al primo per venire in
commissione ed essere audito ed invece voler cercare attentamente
un ambito ottimale della nostra centrale di committenza.
Ho fatto un calcolo poc'anzi: siamo in 35 in quest'aula e, spero
di non essermi sbagliato, 15 di noi hanno ricoperto la carica di
sindaco o di vicesindaco, 15 su 35 in epoca diversa - io nascevo e
lei faceva il Sindaco di Brusson, nel 1975 mi sembra, quindi ho
fatto il Sindaco dopo di lei, altri l'hanno fatto negli anni '80,
altri ancora negli anni '90 ed altri ancora negli anni 2000 -
abbiamo ricoperto una carica importantissima...e, da autonomista
convinto, le dico, Presidente, che una mozione del genere...io
chiedo ai Consiglieri di maggioranza veramente di ripensarci,
perché ne va della dignità delle nostre comunità. Nel passato
quinquennio si è demolito l'impianto degli Enti locali, abbiamo
avuto delle posizioni diverse, il Presidente Rollandin ha deciso
una strada in solitaria e, soprattutto, ha centrato volutamente un
percorso di natura politica, che è veramente un ritornare indietro
e mettere in campo un modello di centralismo regionale e quindi è
quasi come prosciugare tutto quello che si era costruito per far
crescere gli Enti locali dal punto di vista politico, dal punto di
vista amministrativo, ma dal punto di vista delle singole
comunità...la singola comunità poteva e doveva scegliere le proprie
esigenze, mettere in campo le proprie esigenze e decidere quali
erano i percorsi ottimali e le azioni da mettere in campo nella
propria comunità.
È una mozione ricevibile, Presidente Rollandin, noi invitiamo
ancora veramente i colleghi di maggioranza ad accettare questa
piccola sfida: dico "piccola" perché invitiamo veramente a valutare
attentamente quale sia l'ambito ottimale, proprio perché
concordiamo con lei che dobbiamo trovare un modello per
risparmiare, concordiamo che dobbiamo creare le condizioni per
salvaguardare il substrato produttivo nelle località. Siamo rimasti
in pochi forse ad abitare nelle vallate laterali 365 giorni
all'anno e non solo il sabato e la domenica, siamo rimasti in pochi
e sempre meno, Presidente Rollandin, glielo assicuro, e sono i
numeri a dirlo e non Chatrian, purtroppo, perché la montagna è
bella, ma non solo nel week-end, bisogna viverla e abitarci in
montagna.
Terzo passaggio - e a noi di ALPE sta a cuore questo passaggio
-: non è solo sufficiente il risparmio, non è sufficiente la
salvaguardia delle nostre imprese e della fornitura, ma ci deve
essere un certo modello che rappresenti legalità, pubblicità e
anche un po' di concorrenza, in modo che il risparmio vero sia
creato, ci siano le condizioni create da chi si occupa del bene
collettivo...quando parliamo dal punto di vista autonomistico, è
sicuramente l'Ente locale l'Ente più vicino al cittadino, l'Ente
che è più vicino soprattutto nelle vallate laterali, dove i servizi
sono inferiori e le difficoltà sono maggiori e dove sinceramente
forse giocarsi la propria partita per un giovane o meno giovane in
questo momento è sempre più difficile. Tocca a noi rivedere quei
modelli e, scusatemi, questa mozione va in quella direzione, vi
chiedo, Consiglieri di maggioranza, di pensarci, perché l'obiettivo
è di trovare delle soluzioni migliori e non accentrare tutto ad
Aosta quello che è il sistema demolito degli Enti locali.
Grazie.
Presidente
- La parola al Consigliere Bertschy per la
dichiarazione di voto, ne ha la facoltà.
Bertschy (UVP)
- Monsieur le Président, je suis étonné de
votre position sur cette question, comme j'étais étonné dans le
passé sur d'autres questions qui ont concerné notre autonomie. Je
suis étonné parce que je voudrais toujours reconnue une claire et
forte identité autonomiste, qui au contraire je ne vois plus
aujourd'hui, peut-être aussi pour les changements qui se sont
passés dans le mouvement et dans cette majorité. Je me demande donc
comme notre communauté peut...et surtout comme nos dirigeants, les
administrateurs de nos Communes puissent trouver la force de réagir
et de travailler avec un esprit autonomiste, qui est l'esprit des
valdôtains.
Noi non sosteniamo di andare fuori legge, non vogliamo fare
delle cose che non mettano tutti a riparo, sosteniamo che si debba,
nel limite del possibile, continuare ad insistere a valorizzare le
battaglie del passato, di chi ha voluto uno Statuto, di chi ha
voluto delle competenze primarie, di chi ha lottato soprattutto
distante da qua in situazioni molto più difficili per dire che
l'autonomia non è la
deregulation
, è un sistema di
legiferare su un territorio differente. È da lei quindi che
speriamo che possa ripartire sicuramente il confronto, ma le
battaglie giuste per dare quella scossa di cui abbiamo parlato
nella seduta del primo Consiglio regionale, quella di ridare un po'
a tutti la voglia di sostenere che questo territorio si amministra
si difende, si lavora, si gestisce con delle regole che devono
essere adattate alle differenze che andiamo ad amministrare. Un
territorio che - e l'ha ripreso bene il collega Gerandin nel suo
intervento - che non ha altro che bisogno di essere un po'
rassicurato, perché è ancora più evidente che la crisi qui può fare
dei danni peggiori che da altre parti. L'idea di una centrale di
committenza mista sul territorio non è un'idea che vuole togliere
la possibilità...è un'idea che vuole valorizzare quelle competenze
che ci sono...mista e piccola sul territorio, che, tra l'altro,
appunto, è stata confermata possibile dalla Corte costituzionale. È
un'idea che vuole valorizzare tutte quelle professionalità che
negli Enti locali si sono formate, quelle professionalità che
abbiamo la possibilità di mettere insieme a lavorare. Non è un'idea
che va messa in contrapposizione e il fatto che queste norme
possano essere non applicate perché abbiamo competenza
primaria...ma giustamente, come dice lei, deve portarci ad
uniformare le nostre norme...deve essere visto con un atteggiamento
diverso, un atteggiamento che vuole dire obblighi che non esistono,
ma principi, come sostiene giustamente lei, che vanno un pochettino
adattati.
Provare allora una volta a farcele le leggi, a farcele anche
impugnare, cominciare a fare un lavoro diverso, dall'inizio, e fare
qualche cosa che sia...si evita anche di fare perdere del tempo,
perché, il collega Elso Gerandin l'ha ricordato, abbiamo fatto
tante riunioni in questo periodo dicendo delle cose, scritto dei
documenti che poi la Corte non ha confermato e non è evidentemente
un problema legato solo alla Presidenza, è il problema anche di chi
vuole rappresentare a volte con troppo anticipo esigenze che da
altre parti non hanno neanche cominciato a discutere. Pensiamo
quindi ai nostri Enti, pensiamo alla nostra autonomia e diamo la
forza e l'energia ai dirigenti affinché possano aiutarci nel nostro
governo politico e soprattutto possano sostenerci adattando alla
nostra situazione le leggi che con troppa frequenza, con troppa
urgenza e con troppi riferimenti esclusivamente all'economia e
pochi riferimenti alle persone vanno diritte a colpire un sistema,
il nostro, che è debole, fragile, abbiamo parlato cinque minuti fa
di trasporti, un sistema che va difeso e valorizzato con degli
esempi concreti e la forza che deve partire è quella del Presidente
della Giunta, della Giunta, del Governo regionale...di non essere
deboli, di essere forti nel difenderci. Grazie.
Presidente
- Grazie. C'è qualche altra richiesta di
intervento per dichiarazione di voto? Non vi sono altre richieste?
Se non vi sono altre richieste...ha chiesto la parola il
Consigliere Gerandin per dichiarazione di voto, ne ha facoltà.
Gerandin (UVP)
- Grazie Presidente.
Era per riprendere alcuni dei passaggi che il Presidente prima
ha voluto toccare. Mi è stato detto che nella mia illustrazione non
avevo toccato due aspetti molto importanti: quelli riferiti a
quella che è stata l'impugnativa da parte della Corte
costituzionale legata alla scadenza...e legato al discorso dei 40
mila euro come soglia minima. Io non ho nessuna difficoltà a
riconoscere che la soglia dei 40 mila è un ottimo biglietto da
visita per la riorganizzazione della centrale unica di committenza,
mi dispiace non averlo toccato, l'avrei voluto toccare, poi
ritornerò sul discorso dei 40 mila, però volevo solo aggiungere che
poi lei, di conseguenza, non mi ha risposto sui costi aggiuntivi,
ecco, quelli che io ho ipotizzato come riferiti al fatto che...mi
ricordo bene che sui costi, quando noi stavamo dialogando sulla
proposta riorganizzativa, era un concetto che avevamo
condiviso...il risparmio con la gestione associata.
Ritorno sul discorso dei 40 mila: io penso che, come dicevo
prima, sia un'ottima base di partenza, è per quello che noi non
abbiamo chiesto di revocare la legge, ma bensì di fare un
ripensamento su questo tipo di legge, stoppando un attimo quello
che era il...questo continuo richiamo che viene fatto agli Enti
locali..."ma come non avete ancora deliberato in Consiglio
regionale l'adesione ad INVA?"
(interruzione del Presidente della Regione, fuori
microfono)
...no, lo fa qualcun altro tramite lei, adesso non lo so se poi
è imbeccato o meno, ma lo stanno facendo, glielo posso garantire
guardi...le telefonate che partono agli Enti locali le sappiamo
tutti, ecco, ci vengono riferite... Volevo però partire da questa
buona base di partenza, perché io penso che veramente dove
l'Amministrazione regionale ha un po' di coraggio a ribadire
qualche differenza rispetto al modello nazionale poi viene
premiata, allora il discorso dei 40 mila...avete avuto coraggio,
avete scritto una norma fuori dalle regole nazionali, qualcuno non
ve l'ha impugnata e questa è una base di partenza buona, ottima,
però, Presidente, io le dico solo: che futuro possono avere gli
Enti, i Comuni se ogni spesa, lavori compresi...perché io le dico:
lavori compresi, 40 mila valgono anche per i lavori...dovranno
essere in un futuro ipotizzato gestiti da un soggetto unico.
Lei mi ha detto che condivide la necessità di mantenere le
risorse in Valle, che è stato contento che io abbia citato la
coerenza con i suoi programmi di legislatura, allora lei non può
dirmi che ha voglia di mantenere le risorse in Valle e si è
coerenti con il programma di legislatura, non può dirmi che non è
sensato frazionare in più centrali, ma lo sa benissimo che un
soggetto unico significa importi più alti, appetiti più alti e
risorse fuori Valle, avere la possibilità...perché non è vero,
quello che ha detto, mi scusi, che non è possibile avere ambiti di
5 mila abitanti, superiori ai 5 mila...è possibile mediante
convenzione anche, lo dice la legge, non lo dico io, allora io su
questo dico: mettiamoci intorno ad un tavolo, facciamo l'interesse
dei valdostani, in modo che ci sia un futuro per gli Enti locali,
ci sia un futuro di mantenere quelle poche risorse che hanno ancora
disponibili gli Enti locali nel contesto, nell'ambito di
appartenenza dei Comuni, nell'ambito della gestione associata, per
questo io le chiedo veramente: bocce ferme un attimo e mettiamo la
centrale di committenza all'interno di quel processo di
riorganizzazione e di riforma degli Enti locali, di gestione
associata. È un punto fondamentale, trattiamoli assieme questi, non
le chiediamo nulla d'altro, non le chiediamo di dire che tutto
quello che è stato fatto è negativo. Diamo un'indicazione ai Comuni
dicendo che l'ambito è quello superiore a 5 mila abitanti, che
siano liberi di scegliere qual è il modello più idoneo alla loro
realtà. Con questo non significa assolutamente che chi in un futuro
abbia magari l'intenzione di aderire al modello INVA non possa
aderirvi, però diciamolo che non è l'unico modello, lei l'ha detto:
possono, allora con il concetto di "possono" bisogna dare ai Comuni
anche l'altra versione, dicendo che non è obbligatorio, possono
fare delle aggregazioni superiori ai 5 mila abitanti ed
identificare all'interno di questo modello organizzativo la
centrale unica di committenza. Questo le chiediamo, non le
chiediamo di tornare indietro, non le chiediamo di rinnegare, le
chiediamo bocce ferme e ne discutiamo tutti assieme e rinnovo di
nuovo veramente l'invito a chi ha fatto parte di amministrazioni
comunali: voi non potete svendere quelle poche risorse che sono
ancora disponibili in un'unica centrale, in un modello aggregante
che alla fine farà sì che gli appalti siano sopra soglia...è
veramente un sistema per penalizzare il sistema economico
valdostano. Grazie.
Presidente
- Ci sono altre richieste di intervento per
dichiarazione di voto? Ha chiesto la parola il Consigliere
Donzel...ha già fatto la dichiarazione di voto, collega...
Donzel (PD-SIN.VDA)
- A nome dei gruppi della minoranza,
vorrei chiedere il voto segreto.
Presidente
- Ah, è per il voto segreto...
Donzel (PD-SIN.VDA)
- Chiedo scusa Presidente.
Presidente
- ...okay, va bene, voto segreto. C'è qualcun
altro per dichiarazione di voto? Non vi sono altre richieste per
dichiarazione di voto? Ha chiesto la parola il Presidente
Rollandin, ne ha la facoltà.
Rollandin (UV)
- Sì, grazie.
È sicuramente singolare sentirsi dire da Laurent Viérin che io
ho cambiato idea, io non ho mai cambiato idee politiche, ho sempre
mantenuto le mie idee, sarà un difetto, ma ho sempre mantenuto le
stesse e, per fortuna, io le idee che ho sono abbastanza chiare. Su
questo tema non si tratta di cambiare idea, su questo tema io
voglio solo far notare che tutti hanno riconosciuto che quella
legge è stata tempestiva e ben fatta. La legge dice che i Comuni
possono aderire, allora, se c'è qualcuno che sa indicarmi altri
modelli, ben venga. Io quello che so è che chi non aderisce a
questo si trova nell'obbligo di ricorrere a CONSIP: questa è
l'alternativa, se ce ne sono altre, i Comuni sono liberi di fare
quanto vogliono e non si tratta di appalti sopra soglia, gli
appalti hanno una logica diversa da quelli che sono gli acquisti e
i lavori che noi abbiamo indicato con quella logica.
Per quanto ci riguarda, quindi noi non riteniamo che ci sia da
sospendere l'adesione ad INVA, noi abbiamo chiesto ad INVA di fare
un certo lavoro, ed è un lavoro che va fatto, se ci sono altre idee
che noi non abbiamo visto e che possono essere discusse, c'è ancora
tempo fino alla fine dell'anno, l'applicazione è prevista per la
fine 2013. L'avevamo anticipato, poi lo Stato ha fatto la stessa
cosa, quindi non riteniamo che questo leda nessun tipo di logica.
Noi, tutti quelli che abbiamo fatto i sindaci, e non solo, siamo
sicuramente per i Comuni, lo dimostreremo coi fatti e mi spiace che
in quest'occasione si cerchi di dribblare il discorso, quasi che
queste leggi le avessero fatte le Regioni, non è la Regione Valle
d'Aosta, la Regione Valle d'Aosta ha fatto con questa legge
qualcosa per evitare che succeda che tutti ricorrono alla CONSIP,
cosa che hanno fatto tutte le altre Regioni, volenti o nolenti. Non
è quindi un'iniziativa della Regione, perché come viene fuori quasi
quasi sembra che alla fine è la Regione Valle d'Aosta che ha voluto
fare qualcosa contro i Comuni, ma è tutto l'inverso e la
dimostrazione è quello che è stato detto sulla bontà della legge.
Allora, si vuole fare una scelta diversa, lo si faccia, quello che
è sicuro è che con questa possibilità noi riusciamo comunque a
mantenere sul territorio quell'insieme di occasioni di acquisto che
prima non erano possibili: questa è la realtà delle cose e per
questo che noi chiediamo di non votare questa mozione.
Presidente
- Ha chiesto la parola il Consigliere Viérin,
per fatto personale.
Viérin L. (UVP)
- Sì, sono stato chiamato in causa. Solo
brevemente per dire che lei, Presidente, non ha cambiato idea, è
cambiato lei, o forse ha finito di mimetizzarsi e ha svelato la sua
vera natura. Lei, Presidente, di fatto si è impossessato, ha
occupato un movimento che era patrimonio di tanti valdostani e l'ha
occupato per i propri scopi e oggi lo sta portando alla deriva,
quindi questa è la situazione reale e noi ne prendiamo atto.
Presidente
- Mettiamo in votazione segreta. Siete
invitati a votare. Dichiaro aperta la votazione. Tutti quanti avete
votato? Dichiaro chiusa la votazione.
Presenti: 35
Votanti: 35
Favorevoli: 18
Contrari: 17
Il Consiglio approva.
Punto 57 all'ordine del giorno.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK