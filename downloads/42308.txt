Consiglio Regionale della Valle d'Aosta - Oggetto del Consiglio n. 1187 del 30 gennaio 2020 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1187 del 30 gennaio 2020 - Resoconto
OGGETTO N. 1187/XV - Inizio della votazione del D.L. n. 45:
"Disposizioni per la formazione del bilancio annuale e pluriennale
della Regione autonoma Valle d'Aosta/Vallée d'Aoste (Legge di
stabilità regionale per il triennio 2020/2022). Modificazioni di
leggi regionali.".
Rini (Presidente
) -
Possiamo riprendere i lavori.
Siamo al DL n. 45 (punto n. 5 dell'ordine del giorno). All'articolo
1 c'è l'emendamento n. 1 del collega Vesan a cui do la parola per
l'illustrazione.
Vesan (M5S
) -
Avevo già affrontato l'emendamento
in fase di discussione generale, quindi sarò particolarmente breve.
Solo come
rappel
, visto che, da quando è finita la
discussione generale, un po' di tempo è trascorso, si tratta di un
emendamento finalizzato al mantenimento della possibilità di
applicare una maggiorazione regionale al fine di contenere il gioco
di azzardo patologico. È una prescrizione di legge già presente
nella 14/2015, che è stata disapplicata ma mantenuta fino all'anno
scorso e quest'anno, confido per errore, la legge n. 45 prevedeva
la sua abolizione. Da una verifica con gli uffici finanziari
abbiamo ridefinito il testo per salvaguardare questa previsione in
modo che la stessa entrasse in vigore dal 1° gennaio 2021 non
essendo possibile individuare delle imposizioni fiscali
nell'annualità in corso e definendo anche il fatto di applicarla
alle sale da gioco e non agli spazi per il gioco, perché la
definizione per poter applicare questo tipo di imposta diventava
complicata nel momento in cui c'erano solamente degli angoli o
degli spazi dedicati e delle entrate solo parziali. Si applicherà
quindi solo a chi fa del gioco d'azzardo la sua attività prevalente
oppure esclusiva e diciamo che, approvando quest'emendamento,
l'Amministrazione regionale si dà questi undici mesi di tempo per
andare a definirne l'importo e l'applicazione. È una norma
importante perché permetterà, con le risorse derivanti, di attuare
le campagne finalizzate al contenimento del gioco d'azzardo in modo
più consistente per risolvere quello che è tristemente ancora un
grave problema per la nostra Regione.
Presidente -
La parola al collega Manfrin.
Manfrin (LEGA VDA) -
Voglio ringraziare i colleghi del
Movimento Cinque Stelle, con i quali devo assolutamente riconoscere
di aver condotto di concerto alcune battaglie relative appunto al
contrasto del gioco di azzardo patologico ed è una battaglia
comune, è stata una battaglia vittoriosa sulle diverse proposte di
legge che sono state approvate all'interno di quest'aula. Ho
trovato davvero scandaloso che, invece di pensare che fino a questo
momento non si è applicata la maggiorazione e quindi si sono
sanzionati quegli esercizi che continuano a fare del gioco
d'azzardo il proprio
core business
, si sia pensato invece di
togliere la tassazione per magari favorire, per magari andare a
fare il piacere agli amici gestori delle sale.
Ora, questo emendamento invece è molto importante, ma non sarà
solo importante approvarlo ma, come dimostrato anche nei fatti,
sarà importante, se approvato, anche andarlo ad applicare, perché
purtroppo per troppo tempo questo provvedimento è rimasto lettera
morta. Evidentemente pertanto il gruppo della Lega, coerentemente
con i passaggi e con le posizioni che ha sempre espresso in
Consiglio comunale d'Aosta prima e nel Consiglio regionale ora,
voterà a favore di questo emendamento.
Presidente -
La parola al collega Bertin.
Bertin (RC-AC) -
L'emendamento va nella direzione che il
Consiglio regionale ha assunto in questi anni, nel senso di
contrasto al proliferare del gioco d'azzardo. Io credo che, da
questo punto di vista, per quanto mi riguarda, avrà il mio
voto.
Presidente -
Altri? Possiamo mettere in votazione
l'emendamento. La votazione è aperta. La votazione è chiusa.
Presenti, votanti e favorevoli: 33
Il Consiglio approva all'unanimità.
Metto in votazione l'articolo 1. Posso aprire la votazione? La
votazione è aperta. La votazione è chiusa.
Presenti: 35
Votanti: 30
Favorevoli: 19
Contrari: 11
Astenuti: 5 (Mossa, Nasso, Russo, Pulz, Vesan)
Il Consiglio approva.
Emendamento n. 1 della collega Minelli che introduce l'articolo
1bis. È già stato illustrato, vuole la parola?
Minelli (RC-AC) -
In realtà non l'avevo illustrato, avevo
detto che avrei illustrato più approfonditamente l'emendamento con
il disegno di legge. La rimodulazione dell'aliquota addizionale
IRPEF è una proposta positiva per alcune ragioni di fondo:
anzitutto questo è uno dei pochissimi strumenti a disposizione
dell'Ente regionale per agire con una propria politica fiscale. In
questa fase economica, che è ancora caratterizzata da una dinamica
incerta e da una fiducia dei consumatori relativamente negativa,
una politica di sollievo fiscale, sia pur modesto, perché bisogna
ammetterlo, è modesto, può indurre un'inversione di tendenza. In
secondo luogo la Valle d'Aosta è una delle poche Regioni che non
hanno ancora articolato una progressione delle aliquote, rimanendo
da molti anni bloccata all'1,23 percento, che è tra le più basse
del Paese. Una sua riarticolazione si giustifica ampiamente a
partire però dall'applicazione di un principio di equità fiscale
che non può essere ignorato. In una regione in cui il reddito
individuale è sopra la media nazionale, ma dove permangono delle
diseguaglianze importanti e sta aumentando il rischio di povertà
per ampie fasce di popolazione, anche occupate, si impone per le
politiche di carattere generale l'applicazione di un principio di
solidarietà e di corresponsabilità tra chi ha maggiori
disponibilità economiche e chi ne ha meno. Questo è un principio
che è sancito dalla Costituzione, dall'articolo 53, come già stato
ricordato da qualcuno: "
tutti sono tenuti a concorrere alle
spese pubbliche in ragione della loro capacità contributiva. Il
sistema tributario è informato a criteri di progressività
". È
quindi ragionevole fare questo, prevedendo un investimento in
termini di minor gettito da tradurre con conseguenti minori spese
dell'Ente regionale.
Noi proponiamo con queste premesse di riarticolare l'addizionale
IRPEF lasciando a zero l'addizionale per chi ha fino a 15.000 euro
di reddito, 0,80 da 15.001 euro a 28.000, 1,23 per la fascia
centrale, che rimarrebbe invariata, e proponiamo di andare ad
aumentare a 1,90 per la fascia di reddito da 55.001 a 75.000 euro
di reddito e a 2,20 oltre i 75.000 euro di reddito. Crediamo che
questo sia un modo per dare un segnale da parte
dell'Amministrazione ai cittadini. C'è un emendamento sull'IRPEF,
presentato dalla Lega: noi riteniamo che la debolezza della loro
proposta sia proprio questa: non ha una logica redistributiva e non
applica questo principio che noi riteniamo essere importante, il
principio di progressività.
Quello che vorrei ancora far notare è che non abbiamo allegato
all'emendamento le tabelle di simulazione che abbiamo fatto con gli
uffici, ma i dati di questa manovra prevedrebbero che più di un
terzo dei cittadini valdostani - è stato calcolato in 53.000
contribuenti - avrebbe delle agevolazioni e solo 3000 contribuenti
avrebbero una maggiorazione: sono pari al 5 percento della
popolazione. Noi quindi riteniamo che, sia pure il risparmio per le
fasce deboli risultare basso, parliamo di 184,50 euro circa
all'anno, questo sia un segnale positivo.
Presidente -
Colleghi, questo ovviamente, non essendo
passato nel DEFR, non viene messo in votazione perché non può
essere portato avanti. In casi come questi, anche nell'emendamento
dopo del collega Aggravi, possono essere illustrati ma poi non
vengono messi in votazione. Passiamo quindi all'emendamento n. 1,
che ha la stessa situazione...
Voce fuori microfono.
... quello della collega Minelli? Questo della collega Minelli
no, abbiamo già verificato, lei parla del suo... collega, può
comunque illustrarlo.
Aggravi (LEGA VDA) -
Bene, lo illustro e dico a tutti i
cittadini valdostani che questa maggioranza in Commissione ha dato
il via libera a un emendamento al DEFR... che poteva dare la
possibilità di approvare questo emendamento, poi in aula non si sa
come mai è stato bocciato. Posto il fatto che penso che le prossime
azioni della Commissione Regolamento dovranno anche considerare il
senso del coordinamento formale quando tutti i documenti vengono
approvati insieme, perché altrimenti io ci vedo, anche per le
minori possibilità dell'opposizione di poter agire su degli
elementi importanti, perché mancano delle informazioni rispetto
alla maggioranza, ma approfondiremo la cosa... c'è la necessità
comunque di consentire a tutti, e questo vale anche poi, ripeto,
per la collega Minelli, che ha una visione diversa ma che
potenzialmente avrebbe potuto, a mio giudizio, poter comunque
discutere il suo emendamento in quanto poi a livello di
coordinamento formale uno può riportare il tutto... fatto sta che
questo emendamento prevedeva o comunque prevede un abbattimento
dell'addizionale IRPEF, noi crediamo che il principio della
progressività sia comunque mantenuto perché
de facto
a
livello normativo tiene...
Presidente -
Colleghi, veramente si fa fatica a seguire
il collega.
Aggravi (LEGA VDA) -
... il nostro emendamento prevede
una
no tax
area fino a un reddito di 15.000 euro e poi un
abbattimento delle aliquote fino a 55.000 euro. I dati prevedono
che si vada appunto a toccare delle cifre, ovviamente sono delle
simulazioni sulla base delle dichiarazioni tra i 60.000 e i 70.000
contribuenti o, meglio, dichiaranti e ha un peso di 6.810.000
euro.
A questo proposito voglio specificare a beneficio di tutti che i
tagli previsti a livello di spesa corrente sulla copertura di
questo emendamento non toccano settori quali il turismo, perché
questo è stato detto precedentemente nei passaggi anche di
Commissione, ma vanno a toccare tutta una serie di spese in aumento
riguardanti spese di rappresentanza, convegni, aumenti di spesa
generalizzati, che quindi noi abbiamo ritenuto rappresentassero una
spesa corrente non fruttifera e abbiamo pensato di restituire,
seppur in forma, ripeto, di una media dei famosi 184 euro, che poi
hanno un'assonanza anche numerica interessante per quanto riguarda
il numero della norma di attuazione, ma che comunque sono sempre
dei risparmi che vengono lasciati nelle tasche dei cittadini. Chi
dice che questi 184 euro sono una mancetta dà un valore ai soldi
che non è quello che, secondo noi, deve essere dato.
Per quanto riguarda poi la critica progressista, diciamo, del
fatto che tagliare la spesa pubblica non sia corretto perché la
spesa poteva essere utilizzata per altri obiettivi, noi pensiamo
che, dall'analisi fatta dei capitoli che abbiamo individuato, in
realtà quello che viene riportato e viene descritto prevede una
spesa corrente che non è assolutamente produttiva.
Presidente -
Emendamento n. 2 Aggravi, che va in
votazione.
Aggravi (LEGA VDA) -
Questo emendamento va in votazione
perché a livello di IRAP comunque anche sul DEFR del Governo è
prevista un'indicazione. In alcuni punti è anche precisato che
bisognerà prevedere degli ulteriori sgravi IRAP. Qui c'è un po' una
querelle
, lo dico simpaticamente, fra me e il presidente
Testolin sul discorso dell'IRAP che dura dal passato, ma lo dico in
maniera ironica. L'emendamento n. 2 prevede la possibilità sul
biennio 2020-2021 di beneficiare di un'ulteriore riduzione che,
rispetto all'aliquota di base dell'IRAP, sia di un punto
percentuale. Questo beneficio va ovviamente ad assorbire ulteriori
benefici che sono già previsti, perché comunque nel tempo la
Regione Valle d'Aosta ha variato e ha manovrato molto l'IRAP. Il
taglio in questo caso della spesa, cioè la copertura, è basata in
1.155.000 euro, questa è sostanzialmente la stima, che riteniamo
possano essere reperiti da dei tagli non fruttiferi di spesa, a
nostro giudizio, perché ricordiamo che possiamo manovrare le
imposte tagliando la spesa, relativi appunto già al programma
destinato allo sviluppo economico... Io vi ascolto quindi... e a
volte è anche difficile. Evidentemente l'eventuale approvazione di
questo emendamento dovrà poi essere coordinata con il DL 46
successivo.
Presidente -
Ci sono richieste di intervento? La parola
al presidente Testolin.
Testolin (UV) -
Ne approfitto per fare due valutazioni,
perché l'onestà intellettuale del collega di solito ha dei livelli
interessanti, nell'esposizione precedente diciamo che è stata un
po' meno attendibile, ma probabilmente per la frenesia di
intervenire sui numeri. Ci tenevo a sottolineare come, per
alleggerire il discorso dell'IRPEF, alcuni dei capitoli recitino
così: 2.300.000 per la valorizzazione dei beni di interesse
storico, 190.000 per altri ordini di istruzione non universitaria,
410.000 viabilità e infrastrutture stradali, 418.000 industrie e
PMI, 850.000...
Voce fuori microfono.
... stiamo parlando di un altro emendamento, io non potevo
evidentemente intervenire su quello che lei aveva detto, però ci
tengo...
Presidente -
Presidente, si attenga allora
all'emendamento.
Testolin (UV) -
... va bene, mi attengo all'emendamento.
Se uno dice delle cose e poi invece le cose scritte sono diverse, a
me sembra comunque corretto dirlo, perché l'onestà intellettuale
effettivamente di solito...
L'emendamento che stiamo trattando adesso è un emendamento che
ha nella sua
ratio
anche una sua filosofia condivisibile,
assolutamente condivisibile. Peccato che va a incidere ancora una
volta sulle attività produttive, quindi andando a sottrarre delle
iniziative a favore delle aziende per ricollocarle, diciamo,
random
un po' su tutto. Quello che sarebbe l'obiettivo in
itinere dell'Amministrazione in questo momento, poi evidentemente
potrà avere corso se ci sarà un Governo che lo porterà avanti, è
quello di andare a inserire ulteriori risorse mirandole di più su
quelle che possono essere le situazioni di criticità. Oggi abbiamo
parlato, ad esempio, di iniziative a favore del commercio, che
potrebbero essere maggiormente incentivabili rispetto ad altre, e
questa è una di quelle valutazioni che ci impone magari di
rivalutare in corso d'anno questo tipo di azione, che, come dico, è
assolutamente sostenibile, ma non in questi termini.
Presidente -
La parola al collega Aggravi.
Aggravi (LEGA VDA) -
Presidente, siamo tutti e due onesti
intellettualmente, però bisogna essere anche corretti. Mi perdoni,
mi perdoni veramente, sul discorso della copertura finanziaria
riguardo all'emendamento IRPEF, che ricordo non è andato in
votazione, è facile leggere i capitoli di spesa che sono
funzionali... o meglio, chiedo scusa, la missione programmi. Poi
bisogna spiegare alla gente che ci ascolta che ci sono dei capitoli
sottostanti, che noi abbiamo identificato e da cui a livello
ragionato abbiamo riportato degli importi, perché altrimenti
facciamo i furbetti, perché nessuno scrive nel piano dei conti
della Regione che c'è un programma con scritto: "marchette". Mi
perdoni, non lo volevo dire ma adesso lo dico, perché lei mi ha
dato questa possibilità. È ovvio che al di sotto di quei programmi
bisogna operare delle scelte nei singoli capitoli, che noi abbiamo
fatto a livello virtuale perché purtroppo, ripeto, non abbiamo la
conoscenza che ha il Governo su questi elementi, poi se vuole, le
faccio anche vedere i singoli capitoli, così pro futuro magari la
convincerò che è meglio tagliare la spesa per non tassare imprese o
comunque cittadini.
Riguardo invece al fatto che lei mi dice che nel futuro verranno
identificati degli interventi in cui verranno date delle risorse,
questo l'abbiamo detto dall'inizio della trattazione già del DEFR,
differenzia la vostra visione dalla nostra visione, ma non la sto
criticando, la sto criticando a livello fattivo: da una parte, c'è
chi crede nella spesa e, dall'altra, c'è chi crede
nell'abbassamento delle imposte. Mi perdoni, sul primo emendamento
- e ci tengo a dirlo perché bisogna davvero essere corretti -
bisogna andare sotto perché altrimenti chi è a casa dice: "ah, i
2,3 milioni sulla valutazione dei beni di interesse storico", ma al
di sotto ci sono dei capitoli che sono stati rivisti virtualmente,
perché, ripeto, non abbiamo la conoscenza che ha il Governo, e qui
poteva essere l'occasione a livello di Commissione di poter andare
a identificare quei capitoli che potevano essere tagliati, non è
stato fatto in Commissione, pazienza,
tant pis
, però è
giusto dire quello che è giusto.
Presidente -
Altri? Possiamo mettere in votazione? La
parola, per dichiarazione di voto, al presidente Testolin.
Testolin (UV) -
Evidentemente voteremo contro e non vuol
essere una diatriba ma vuol essere un'espansione del concetto di
chiarezza. Chiarezza per chiarezza, ci sono delle competenze che
sono del Consiglio e ci sono delle competenze che sono della
Giunta. A onor del vero, l'analisi delle scelte che devono essere
fatte all'interno del Consiglio, poi lei lo sa benissimo, sono in
capo ai programmi-missioni, non ai capitoli. Il meccanismo che lei
dice quindi è fatto sul discorso molto virtuale che determinati
investimenti lei li considera diminuibili, mentre magari quelli
così non sono. L'obbligo è di andare a togliere delle risorse che
rimangono in questo ambito e che possono portare evidentemente
delle ripercussioni in quell'ambito. Io quindi mi sono limitato a
leggere i prelievi da dove erano eseguiti in funzione delle
missioni; le missioni quello spiegano e questo io ho riportato,
nessun disagio ulteriore, nessun trucco.
Presidente -
La parola al collega Cognetta.
Cognetta (VDALIBRA) -
Per sostenere questo emendamento e
per spiegare due cose anche magari a chi non è ferratissimo di
bilancio regionale come me, nel senso che neanch'io lo sono, cerco
di spiegare quanto ho capito. Nell'ambito del bilancio ci sono,
diciamo così, delle spese che scendono di tre livelli: programma,
missione e capitolo. Cosa vuol dire? Vuol dire che c'è il
programma, per esempio: "Trasporto pubblico", la missione
sottostante potrebbe essere: "Trasporto pubblico per la Valle di
Valpelline", per esempio, e poi ci sono il primo semestre e il
secondo semestre, per fare un esempio. Sono tre livelli di
classificazione di come vengono fatte le spese. Allora cosa abbiamo
fatto noi? Siccome non si può... collega Certan, se lei lo sa
spiegare meglio, schiaccia il pulsante e ce lo spiega una volta per
tutte, ma sto cercando di semplificare... non può continuare a
parlare quando uno parla!
Presidente -
Assessore! Io invito veramente l'aula a non
interrompere le persone che parlano!
Cognetta (VDALIBRA) -
Sto parlando io, per favore!
Presidente -
Colleghi! Invito le persone a non parlare
quando gli altri intervengono.
Cognetta (VDALIBRA) -
... posso continuare, per favore?
Allora, dicevo, quando siamo andati a scrivere questo emendamento,
al di là del programma e della missione, abbiamo visto poi nel
dettaglio dove finivano i soldi e abbiamo fatto la conta di aumenti
di spese di rappresentanza, di aumenti, rispetto all'anno
precedente, di spese di consulenza, aumenti di spese non meglio
specificati. Ci sono addirittura dei costi dove non è specificato
in maniera dettagliata a che cosa servono quei soldi, ma comunque
sempre in aumento rispetto all'anno precedente: è questa la
questione, tutta qui. Noi avevamo modo di vedere questi capitoli,
quindi, non potendoli e non dovendoli neanche specificare
all'interno della norma, non li abbiamo scritti, tant'è che più
volte in Commissione ci sono stati chiesti dai colleghi i capitoli
per capire dove andavamo a toccare esattamente con i soldi. Vede,
Presidente, noi cerchiamo di essere fattivi e collaborativi, ma non
oltre la decenza, perché noi abbiamo preso i soldi in aumento
rispetto a spese che non abbiamo ritenuto opportuno: questa è la
questione.
Presidente -
La parola all'assessore Chatrian.
Chatrian (AV) -
Collega Cognetta, provo, se posso essere
utile, a fare un po' di chiarezza se riesco, nel senso che il
passaggio che lei ha fatto non è del tutto corretto, ma per un
motivo: non corretto ma non completo, che è diverso; perché non
completo? Perché il delta che lei metteva in evidenza poc'anzi è un
po' come l'anno scorso c'erano dieci pere e quest'anno ce ne sono
dodici, ma non è così perché c'è stata una rimodulazione interna
tra l'anno scorso e quest'anno...
Voce fuori microfono.
... se posso, sto cercando di essere utile e capire qual è il
souci
del collega Cognetta, quindi lei dice che ci sono
all'interno comunque delle pieghe del bilancio dei dati con delta
positivo su questo, su quello e su quello. Quello che sto dicendo
è: non è del tutto completo perché di fondo c'è stata una
rimodulazione diversa, quindi su 100 programmi 90 non possono
essere paragonabili, perché la rimodulazione ha variato le varie
missioni. Non so se sono stato utile, però ho cercato con parole
mie di spiegare un passaggio che lei ha fatto.
Presidente -
Chiedo scusa, Assessore, ma si fa fatica a
seguire. Lasciate terminare l'Assessore. Sicuramente per tutti è
dura, però, se vogliamo, lasciamo l'aula così si può intervenire.
Per dichiarazione di voto, la parola al collega Cognetta.
Cognetta (VDALIBRA) -
In parte ha ragione lei e in parte
ho ragione io, però, vede, Assessore, noi non abbiamo i dettagli
della rimodulazione. Allora, siccome non ci sono stati forniti e
non sappiamo gli impegni nel dettaglio, perché c'è solo un valore
sull'impegno ma non sappiamo qual è l'impegno nel dettaglio,
vedendo le tabelle che ha avuto anche lei in passato, perché anche
lei è stato da questa parte, lei comprenderà che siamo andati a
prendere quelli in aumento, ripeto, con voci che non erano così
congrue, secondo noi, ma non abbiamo avuto mai né la rimodulazione,
né l'impegno specifico. Allora a questo punto lei non può venirci a
dire che noi abbiamo tolto dei soldi su cose importanti, perché?
Perché se non c'è la completezza del dato che ci viene fornito, la
colpa di questo non può essere imputata a noi, lo sto dicendo non
per lei ma in generale.
Siccome è stato chiesto sia l'impegno, sia la riclassificazione,
sia una serie di dati che non ci sono stati forniti, e aggiungerei
ancora una cosa: è stato discusso in Commissione in molteplici
occasioni di avere questi dettagli e non sono arrivati, allora lei
mi deve chiarire una cosa: come fa un povero Consigliere di
opposizione, che non ha gli uffici a disposizione, ad avere il
dettaglio che avete voi?
Presidente -
La parola, per dichiarazione di voto,
all'Assessore Chatrian.
Chatrian (AV) -
Io provo con parole mie, collega
Cognetta, a spiegarmi: uno, le caselle - penso che su questo siamo
d'accordo tutti - non sono comparabili: questo è lo stato dell'arte
e lo stato di fatto, che è fondamentale; seconda cosa: non è una
competenza del Consiglio, se può essere utile ai colleghi, perché
il Consiglio si ferma alla macro e non entra nella micro. Mi fermo.
Il ragionamento che lei faceva poc'anzi a voce alta del delta con
un più davanti quindi non è corretto: uno, perché non è comparabile
e, due, perché la parte del Consiglio, a livello di competenza sto
dicendo, quindi a livello di ruoli, si ferma alla macro. Non so se
sono stato utile oppure no.
Presidente -
Per mozione d'ordine, la espliciti.
Cognetta (VDALIBRA) -
Chiedo che nel prossimo bilancio
venga data ai Consiglieri la disponibilità esatta dei soldi,
Presidente, per capitolo, perché sennò lei, Presidente, non mette
nelle condizioni i Consiglieri di lavorare. Lo dicevo al
Presidente, non a lei, Assessore. Sto parlando al Presidente del
Consiglio perché a questo punto, essendo una competenza che non è
in capo al Consiglio, la mozione d'ordine è per dare gli strumenti
corretti ai Consiglieri per poter intervenire nel bilancio in
maniera compiuta e completa, altrimenti perdiamo solo tempo qua
dentro quando parliamo di bilanci.
Presidente -
Lasceremo questa nota sicuramente al futuro
Presidente del Consiglio. Siamo all'emendamento n. 2 della Lega. Ci
sono altre richieste? Apriamo la votazione. La votazione è
chiusa.
Presenti: 35
Votanti: 14
Favorevoli: 13
Contrari: 1
Astenuti: 21 (Baccega, Barocco, Bertin, Bertschy, Certan,
Chatrian, Daudry, Farcoz, Favre, Lavevaz, Marquis, Marzi, Minelli,
Morelli, Mossa, Nogara, Peinetti, Rini, Testolin, Trione,
Vesan)
Il Consiglio non approva.
Emendamento n. 3 del consigliere Aggravi.
Aggravi (LEGA VDA) -
Questo emendamento - cerco di
riprendere la mia solita
aplomb
- ha un vantaggio, così ne
approfitto anche per integrare la discussione...
Voce dell'assessore Chatrian fuori microfono.
... stia tranquillo, assessore Chatrian, è giusto che sia così,
quindi mantengo la mia
aplomb
perché altrimenti da qui alla
fine, al 47 è lunga, lo dico per voi...
Questo emendamento riguarda sempre l'IRAP, è un tentativo di
prolungare anche sull'anno di imposta 2022 l'esenzione per le
startup
, ovvero quell'esenzione che già era prevista nella
scorsa legge di stabilità fino al 2021. Perché non ha copertura
questo emendamento? Perché ovviamente io oggi non conosco quante
saranno le aziende, quindi, a fronte di questo, nel momento in cui
le aziende si presenteranno in Valle saranno iscritte alla
Chambre
, ovviamente lì saranno dei soggetti d'imposta, io
non andrò ovviamente a tassarle per un periodo di cinque anni,
posto il fatto che ovviamente rimangano delle aziende
valdostane.
Faccio un passaggio ulteriore. Nel caso in cui ci fosse stata la
richiesta di copertura, è previsto che, ai fini della copertura
finanziaria, cioè l'
okay
per poter votare l'emendamento, ci
sia l'indicazione della missione e dei programmi, che sono i primi
due livelli del piano dei conti. I capitoli ovviamente non ci sono,
perché? È vero, i Consiglieri non hanno avuto sino ad oggi la
possibilità, capitolo per capitolo, di sapere quanto è l'impegnato,
ma lo sappiamo soltanto a livello macro, perché? Perché, una volta
passata la norma, i tagli sottostanti devono poi essere valutati a
livello di uffici e anche si potevano fare a livello di
Commissione, perché dico questo? Perché sinceramente io penso che
nella fase della discussione che c'è stata un po' concitata sia
passato un messaggio un pochettino pericoloso, e lo dico per tutto
il Consiglio. Non è che interventi di questo tipo non sono
competenza del Consiglio, ovviamente il Consiglio, cioè il singolo
Consigliere, non ha un livello informativo che gli consenta di fare
questo. Effettivamente noi quello che chiedemmo in Commissione
quando presentammo l'emendamento famoso dell'Epifania era di poter
andare a interloquire con il Governo, che ci disse: picche - avrà
avuto la sua strategia, per carità di Dio, che ci ha portato fino a
qua - però per poter andar a identificare i capitoli prenotati,
impegnati e quant'altro, perché, ripeto, un Consigliere singolo non
ha questo dettaglio. Da un lato, è anche giusto che sia così,
perché gli uffici, ovvero gli Assessori competenti, ovvero il
Governo, fanno questo tipo di attività e danno questo tipo di
possibilità se intendono interloquire, perché altrimenti è un gran
programma, è un grosso lavoro che va fatto. Non diciamo però che
non è competenza del Consiglio, perché altrimenti dobbiamo rivedere
il 118, dobbiamo rivedere le prerogative del Consiglio e dire che i
Consiglieri sulla tassazione o, meglio, sulle modifiche di spesa
non hanno competenza, che è una cosa che non esiste e non può
esistere.
Presidente -
Qualcuno intende intervenire? La parola al
presidente Testolin.
Testolin (UV) -
Anch'io cerco di riprendere la mia
aplomb
, ma senza voler reiterare fino all'articolo 47 questa
diatriba. Ci sono delle situazioni che competono a un organo e
situazioni che competono a un altro nella redazione del bilancio,
quindi questo è e lì io mi fermo. Su questo articolo, che è un
articolo ininfluente, nel senso che, da un punto di vista della
possibilità dell'esenzione per le aziende che arrivano da fuori
piuttosto che le aziende nuove che si iscrivono, così com'è stato
spiegato - ed è un'iniziativa che è partita lo scorso anno, vale
fino al 2021 e teoricamente, e generalmente, viene approvata quando
al 2021 ci sarà un altro triennio per dire: andiamo avanti col
triennio -, dal punto di vista tecnico, non cambia niente, se tutti
gli anni vogliamo inserire il terzo anno del triennio, diciamo che
è un emendamento accettabile, non cambierebbe niente applicarlo il
prossimo anno, però, visto che bisogna trovare anche dei momenti di
condivisione piuttosto che sempre e solo dei momenti di scontro, su
questo aspetto non ci sono grosse diatribe da mettere in campo,
quindi voteremo favorevolmente.
Presidente -
Ci sono altre richieste? Possiamo mettere in
votazione l'emendamento. La votazione è aperta.
Presenti, votanti e favorevoli: 35
Il Consiglio approva all'unanimità.
Passiamo all'articolo 2. Ci sono richieste di intervento? Non ci
sono richieste, possiamo mettere in votazione. La votazione è
aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Restano, Russo,
Sammaritani, Spelgatti, Vesan)
Il Consiglio approva.
All'articolo 3 vi è innanzitutto l'emendamento n. 1 della II
Commissione. Qualcuno vuole illustrarlo? Lo possiamo mettere in
votazione. La votazione è aperta. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Restano, Russo,
Sammaritani, Spelgatti, Vesan)
Il Consiglio approva.
Emendamento n. 4 del Consigliere Aggravi. Per l'illustrazione,
la parola al consigliere Aggravi.
Aggravi (LEGA VDA) -
Presidente, annuncio già che
quest'emendamento ha il parere negativo. Io questo emendamento già
l'avevo annunciato in relazione, è un emendamento simbolico se
vogliamo. La sua genesi nasce in II Commissione e nasce sul fatto,
come citavo durante la relazione, che ad oggi tutta una serie di
norme, in particolare l'articolo 3, dove sostanzialmente si delinea
il proseguo del futuro dell'Amministrazione regionale, noi avevamo
contestato il principio del "tanto avevamo tanto dobbiamo avere".
Ritenevamo anche, ripeto, dalle interlocuzioni, da quello che era
emerso sia dai tecnici, sia dalla parte politica che ci fosse la
necessità di andare a identificare i carichi di lavoro e,
ovviamente, anche la coerenza dei fabbisogni stimati delle varie
strutture regionali, in maniera tale da poter identificare il
numero ideale, corretto del fabbisogno e soprattutto anche il
numero di strutture, questo poteva ovviamente poi portare a una più
completa e coerente riforma dell'organizzazione
dell'Amministrazione. Ovviamente il parere è negativo perché
immagino che giustamente la struttura abbia necessità di trovare
delle risorse per poterlo fare. Io spero che comunque il principio
di quest'emendamento possa essere utile per il futuro.
Presidente -
Ci sono richieste di intervento?
L'emendamento ha il parere negativo delle Finanze e quindi non
viene messo in votazione. Ora passiamo all'esame dell'emendamento
n. 2 della II Commissione. Qualcuno vuole illustrarlo? Qualcuno
vuole intervenire? Lo metto in votazione. La votazione è aperta. La
votazione è chiusa.
Presenti: 35
Votanti: 21
Favorevoli: 21
Astenuti: 14 (Aggravi, Cognetta, Distort, Ferrero, Luboz,
Lucianaz, Manfrin, Mossa, Nasso, Pulz, Russo, Sammaritani,
Spelgatti, Vesan)
Il Consiglio approva.
Emendamento n. 3 della II Commissione. Stesso risultato o apro
la votazione? La votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Restano, Russo,
Sammaritani, Spelgatti, Vesan)
Il Consiglio approva.
Mettiamo ora in votazione l'articolo 3 nel suo complesso. Posso
dare lo stesso risultato? Stesso risultato. Articolo 4. Stesso
risultato. All'articolo 5 c'è l'emendamento della II Commissione,
l'emendamento n. 4. Volete metterlo in votazione o stesso
risultato? Stesso risultato. Emendamento n. 5. Stesso risultato.
Metto in votazione l'articolo 5 con i due emendamenti. Posso dare
anche qui lo stesso risultato? Stesso risultato. All'articolo 6 vi
è l'emendamento n. 1 di Vdalibra, che è soppressivo. Collega
Morelli, ha chiesto la parola? Chiedo scusa, non avevo visto.
Morelli (AV) -
Presidente, per chiedere di anticipare la
sospensione di qualche minuto per permetterci una linea. Visto che
andiamo in pausa, chiedo se possiamo anticiparla adesso.
Presidente -
Va bene, la sospensione è concessa.
Ovviamente non torniamo, ci vediamo alle 21:15.
La seduta è sospesa dalle ore 19:52 alle ore 21:21.
Rini (Presidente) -
Colleghi, siamo all'articolo 6,
emendamento n. 1 di Vdalibra, soppressivo. La parola al collega
Cognetta.
Cognetta (VDALIBRA) -
Quest'emendamento sopprime
completamente l'articolo 6. La questione riguarda le particolari
posizioni organizzative e l'utilizzo del FUA: il fondo unico per il
finanziamento appunto delle particolari posizioni organizzative. Ho
qui una lettera spedita dalle organizzazioni sindacali proprio
rispetto a questo articolo, che dice in sostanza: "
se si
condivide il principio che le PPO e i responsabili di servizio
siano finanziati direttamente dal bilancio degli enti, non è
accettabile che la legge vada a prevederne le forme di
finanziamento visto che, così facendo, prevaricherebbe la
contrattazione e andrebbe a creare enormi difformità nella
costituzione del FUA dei diversi enti del comparto unico
".
Sostanzialmente cosa dicono i sindacati? I sindacati dicono che,
approvando questa norma, si creerebbero delle differenze tra i
dipendenti perché il fondo di incentivazione, che è appunto il FUA,
verrebbe utilizzato per le PPO e, siccome le PPO sono diverse a
seconda dei vari elementi del comparto unico, questo permetterebbe
una diversa redistribuzione dei fondi stessi. Concludono quindi
dicendo: "
non è infatti ammissibile che si vadano a creare
disparità tra i dipendenti in quello che è il fondo per le
incentivazioni e che deve essere, almeno in partenza, delle stesse
dimensioni. Peraltro la riduzione del fondo incentivante così
determinata appare in contrasto con tutto il quadro normativo
relativo alle performance
". Questo discorso è stato affrontato
anche durante le audizioni avute dai sindacati in Commissione e, di
conseguenza, mi è parso opportuno presentare un emendamento che
stralci completamente l'articolo ed eventualmente venga poi fatta
una norma ad hoc, in accordo ovviamente con la contrattazione, con
i sindacati, che ridefinisca tutta la questione relativa alle PPO e
al FUA.
Presidente -
Qualcuno vuole intervenire? Se non ci sono
richieste di intervento, metto in votazione. La votazione è aperta.
La votazione è chiusa.
Presenti: 34
Votanti: 2
Favorevoli: 2
Astenuti: 32 (Aggravi, Baccega, Barocco, Bertin, Bertschy,
Certan, Chatrian, Cognetta, Daudry, Distort, Farcoz, Favre,
Gerandin, Lavevaz, Luboz, Lucianaz, Manfrin, Marquis, Marzi,
Minelli, Morelli, Mossa, Nasso, Nogara, Peinetti, Pulz, Restano,
Rini, Russo, Sammaritani, Testolin, Trione, Vesan)
Il Consiglio non approva.
Vi è ora il sub-emendamento del collega Bertin. Per
l'illustrazione, a lei la parola, collega.
Bertin (RC-AC) -
Questo è un sub-emendamento astratto e
generale, come dovrebbero essere le leggi. Pur condividendo o
comprendendo molti aspetti dell'articolo 6 della finanziaria, credo
che l'intervento dovrebbe essere un intervento ad hoc sulla legge
n. 22, che ha nel tempo dimostrato dei limiti evidenti e che forse
andrebbe riaffrontata in termini generali e non soltanto in termini
così specifici di alcune parti della legge inserita in un
emendamento del bilancio. Pertanto questo emendamento ha un aspetto
si può dire soppressivo, tranne una parte per la quale
evidentemente si rischierebbe di creare dei problemi.
Presidente -
Qualcuno vuole intervenire? Non ci sono
richieste di intervento, metto in votazione. La votazione è aperta.
La votazione è chiusa.
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barocco, Bertschy, Certan,
Chatrian, Cognetta, Daudry, Distort, Farcoz, Favre, Ferrero,
Gerandin, Lavevaz, Luboz, Lucianaz, Manfrin, Marquis, Marzi,
Morelli, Mossa, Nasso, Nogara, Peinetti, Pulz, Restano, Rini,
Russo, Sammaritani, Spelgatti, Testolin, Trione, Vesan)
Il Consiglio non approva.
Ora vi è l'emendamento n. 6 della II Commissione, al quale però
vi è il sub-emendamento n. 1 di Aggravi. Prima il subemendamento n.
1 e poi l'emendamento della II Commissione. La parola al collega
Aggravi.
Aggravi (LEGA VDA) -
Molto rapidamente il sub-emendamento
nasce da un'analisi complessiva dell'articolo sostitutivo proposto
dal Governo. Siamo andati a evidenziare due commi che riteniamo non
essere coerenti con l'impianto complessivo dell'articolato e anche
con gli obiettivi dell'Amministrazione, quindi ne proponiamo la
soppressione: sono i commi 2 e 8.
Presidente -
La parola al collega Bertin.
Bertin (RC-AC) -
Riprendendo un po' quello che dicevo in
precedenza, in generale l'intervento io l'avrei fatto più specifico
nel momento in cui si dovesse intervenire sulla legge n. 22, però
ritengo che l'emendamento presentato in questione sia comunque
migliorativo rispetto a quello esistente, pertanto lo voterò.
Presidente -
Vi sono altre richieste di intervento? Non
ci sono richieste di intervento, posso mettere in votazione. La
votazione è aperta. La votazione è chiusa.
Presenti: 35
Votanti: 33
Favorevoli: 33
Astenuti: 2 (Gerandin, Pulz)
Il Consiglio approva.
Emendamento n. 6 della II Commissione come sub-emendato. La
parola al collega Cognetta.
Cognetta (VDALIBRA) -
A nome dei gruppi Vdalibra e Lega,
chiedo il voto nominale su questo articolo sostitutivo di
Commissione.
Presidente -
La parola al collega Nogara.
Nogara (AV) -
Come rappresentante di Alliance Valdôtaine,
chiedo il voto segreto.
Presidente -
Visto che c'è anche la votazione segreta,
per cortesia, se qualcuno vuole illustrarlo... Presidente di
Commissione, vuole illustrarlo prima di chiedere la votazione? La
parola all'assessore Chatrian.
Chatrian (AV) -
Presidente Marquis fa lei? Prego.
Presidente -
Chi lo illustra? La parola al presidente
della Commissione Marquis.
Marquis (SA) -
L'emendamento n. 6 sostituisce l'articolo
6, che reca: "
Disposizioni in materia di particolari posizioni
organizzative e incarichi dirigenziali
" e modifica la legge n.
22. Rispetto alla precedente formulazione, si precisa al comma 1
che le nuove disposizioni in materia di particolari posizioni
organizzative trovano applicazione solo per l'Amministrazione
regionale e si riducono da cinque a due gli anni di effettivo
servizio nella categoria D richiesti per l'accesso previa selezione
comparativa alle predette particolari posizioni organizzative. Il
comma 2 modifica la lettera b) del comma 1 sempre
dell'articolo...
Voce fuori microfono.
... è stato soppresso. Il comma 3 precisa che gli incarichi
dirigenziali di cui all'articolo 20, comma 5, della legge n. 22, in
scadenza prima del giugno 2020, sono prorogati sino al 31 ottobre
2020 per dare continuità all'attività amministrativa, assicurando,
nelle more di completamento del processo di riorganizzazione, il
corretto funzionamento dell'Amministrazione regionale. Il comma 4
modifica il comma 2 dell'articolo 6 al fine di specificare al comma
2 dell'articolo 26 della legge n. 22 che, in caso di vacanza di un
posto dirigenziale di secondo livello, le funzioni dirigenziali
possono essere affidate a dipendenti di categoria D con contratto
di lavoro a tempo pieno, in possesso dei requisiti per l'accesso
alla qualifica unica dirigenziale previsti dall'articolo 18, comma
1, lettera a). Il comma 5 riproduce il contenuto del comma 3
dell'originario articolo 6. Il comma 6 precisa che gli incarichi di
particolare posizione organizzativa in essere alla data di entrata
in vigore della legge proseguono fino al completamento della nuova
procedura di assegnazione e in ogni caso non oltre il 31 ottobre
2020, sempre al fine di dare continuità, come per il comma 3,
all'attività amministrativa nelle more del completamento del
processo riorganizzativo. Il comma 7 chiarisce che le risorse
destinate dagli enti del comparto alle particolari posizioni
organizzative, limitatamente agli Enti locali privi di personale
dirigenziale oltre al segretario, agli incarichi dei responsabili
dei servizi, trovano copertura nel bilancio dei rispettivi enti a
partire dalla conclusione delle procedure di assegnazione delle
particolari posizioni degli incarichi. Il Fondo unico aziendale è
ridotto nel 2020 in misura proporzionale a partire dalla predetta
data di conclusione delle procedure. Il comma 8 è soppresso, il
comma 9 reca una disposizione transitoria prevedendo che, sempre ai
fini di garantire la continuità dell'attività amministrativa nelle
more del completamento del processo di riorganizzazione sospeso ai
sensi del richiamato articolo 1 della legge n. 20, in caso di
vacanza di un posto dirigenziale in deroga a quanto previsto
dall'articolo 26, comma 2, secondo periodo della legge n. 22/2010,
il decorso del termine di 90 giorni ivi previsto non determina la
soppressione della struttura dirigenziale vacante. Il comma 10
riproduce il contenuto del comma 8 dell'originario articolo 6. Il
comma 11 prevede l'abrogazione del comma 4 dell'articolo 22 della
legge n. 22, come già stabilito dal comma 10 dell'originario
articolo 6, precisando che gli incarichi dirigenziali al personale
di categoria D, già conferiti alla data di entrata in vigore della
presente legge, restano validi sino alla scadenza naturale del
contratto, come già disposto dal comma 9 dell'originario articolo
6. Questo è quanto.
Presidente -
Possiamo aprire la votazione segreta. La
votazione è chiusa.
Presenti: 35
Votanti: 26
Favorevoli: 23
Contrari: 3
Astenuti: 9
Il Consiglio approva.
Passiamo ora alla votazione dell'articolo 6 nel suo complesso...
colleghi, l'articolo che abbiamo votato era sostitutivo, quindi era
già votato, quindi annulliamo la votazione. All'articolo 7 vi è
l'emendamento Mossa. Vuole illustrarlo collega? Prego.
Mossa (M5S) -
Con questo emendamento al disegno di legge
n. 45 supportiamo la proposta presentata in II Commissione e
illustrata dal sindacato autonomo dei vigili del fuoco che prevede
la modifica del comma 4 dell'articolo 7 al fine di rendere la
procedura concorsuale per il reclutamento del personale dei vigili
del fuoco medesima a quella ministeriale. Questo proprio perché, a
detta del Governo, ci troviamo nelle more dell'equiparazione al
Corpo nazionale. Visto che sembrava ci fosse la volontà, almeno
quando c'era ancora il presidente Fosson, di equiparare il Corpo
valdostano dei vigili del fuoco a quello nazionale, per venire
incontro come alternativa al risultato del referendum avvenuto a
febbraio dell'anno scorso con il quale i professionisti chiedevano
alla quasi unanimità di passare sotto il Ministero dell'interno, la
motivazione è che i vigili hanno chiesto per anni, inascoltati, di
essere equiparati a livello retributivo, contributivo e
previdenziale, ma anche organizzativo ai loro colleghi statali.
Visto che, a quanto pare, non c'è la volontà da parte del Governo
di perdere la potestà legislativa prevista dal nostro Statuto in
materia di servizio antincendi - e non voglio assolutamente
biasimare questa volontà -, almeno cerchiamo di venire incontro a
queste piccole richieste.
Presidente -
Qualcuno intende prendere la parola? La
votazione è aperta. La votazione è chiusa.
Presenti: 35
Votanti: 27
Favorevoli: 27
Astenuti: 8 (Barocco, Farcoz, Lavevaz, Marquis, Marzi, Peinetti,
Testolin, Trione)
Il Consiglio approva.
Emendamento n. 7 della II Commissione. La parola al presidente
di Commissione, Marquis.
Marquis (SA) -
Al comma 4 dell'articolo 7, laddove vi è
indicato: "
i punteggi dei titoli
", viene aggiunta la parola
"
studio
".
Presidente -
L'emendamento di Mossa prevedeva anche
questa previsione, dopo si coordina formalmente. È per questo,
rientra nel coordinamento formale che viene fatto al testo. La
votazione è aperta. La votazione è chiusa.
Presenti, presenti e favorevoli: 35
Il Consiglio approva all'unanimità.
Posso mettere in votazione l'articolo 7 nel suo complesso.
Presenti: 35
Votanti: 19
Favorevoli: 19
Astenuti: 16 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Restano, Russo,
Sammaritani, Spelgatti, Vesan)
Il Consiglio approva.
All'articolo 8 vi è l'emendamento n. 1 del gruppo Mouv'. Chi
intende illustrarlo? La parola al collega Gerandin.
Gerandin (MOUV') -
Illustrerò l'emendamento n. 1,
l'emendamento n. 1bis e l'emendamento n. 1ter, faccio
un'illustrazione unica...
Voce fuori microfono.
... esattamente, so che non si votano ma li illustro una volta
sola, sono decaduti perché non sono stati passati nel DEFR.
Semplicemente per ribadire che il vero rischio per il futuro del
servizio socio-assistenziale per anziani, vale a dire le
microcomunità nel territorio della Valle d'Aosta, sarà legato al
reperimento di personale qualificato OSS. Già ad oggi non vi sono
più OSS in graduatorie pubbliche, le
Unités
si avvalgono di
chiamate pubbliche anche da fuori Valle e tante volte sono deserte.
Si continua a chiedere sforzi ulteriori e insostenibili al
personale OSS attualmente operante nelle strutture sul territorio,
personale stanco da anni e da fatiche, con tante limitazioni, che
in grande numero si sta avvicinando a una giusta e meritata
pensione. Se vogliamo dare risposte mirate al proseguimento di un
servizio di assoluta eccellenza, occorre dare la concreta
possibilità a persone giovani e motivate di accedere alla qualifica
OSS. Le persone interessate vi sono, ne è dimostrazione la
richiesta di partecipazione all'ultimo corso OSS proposto dalla
Regione con fondi europei, dove meno della metà dei richiedenti è
stata ammessa al corso stante una limitazione di 25 posti.
Con questo emendamento si stanziano 250.000 euro per un corso
qualifica OSS che possa, in maniera rapida e del tutto autonoma,
partire nel più breve tempo possibile, senza quelle regole
restrittive che regolano i corsi finanziati con fondi europei, ne
rallentano la loro rapida organizzazione e obbligano i partecipanti
a licenziarsi da lavori part-time occasionali o stagionali. Le
risorse riferite all'anno 2020 erano detratte per 250.000 euro dal
trasferimento corrente annuo dell'Azienda di pubblica servizio
della Casa di riposo G.B. Festaz, considerato che gli aumenti
previsti non sono giustificati visto il ritardato spostamento di
parte dei servizi presso la struttura di Variney e la necessità
anche per la G.B. Festaz di rispettare, come per le altre
Unités
, le quote capitarie previste per l'assistenza agli
anziani.
Volevo solo dire che in parte già nel DEFR l'Assessore mi aveva
risposto dicendomi che questi stanziamenti aggiuntivi erano per
adeguamenti, per sistemazioni, tenuto conto che la G.B. Festaz non
ha accesso alla legge n. 80 come le altre strutture. Mi sono
guardato un po' quelli che erano gli ultimi stanziamenti. Negli
ultimi anni c'è stato più del raddoppio degli stanziamenti previsti
a bilancio, gli scostamenti in rialzo erano legati soprattutto a
costi per servizi, consulenze esterne e servizi esterni. Costi
aggiuntivi anche legati a premio incentivante per quello che
riguardava i dirigenti e quei famosi incarichi sotto i 40.000 euro,
39.900 euro, per non avere necessità di accedere, avere
trasparenza, fare un bando, fare una gara, direttamente con
provvedimenti dirigenziali. Ora, Assessore, la differenza tra la
G.B. Festaz e le altre micro è essenzialmente che il G.B. Festaz,
rispetto alle altre micro, deve pagarsi il servizio
infermieristico. Ora, questi trasferimenti non sono giustificabili.
Non ho ancora ricevuto tutta l'informazione del 116, ma comunque
penso che ci sarà lavoro su altri tavoli perché queste
rendicontazioni sono quanto meno da approfondire, perché ritengo un
dato fondamentale, se vogliamo avere regole comuni, che la quota
capitaria non può essere bypassata solo ed esclusivamente perché si
tratta di una società pubblica come il G.B. Festaz, un'azienda di
pubblici servizi. Le regole valgono per tutti, non possiamo avere
figli e figliastri, qualcuno che non può neanche permettersi di
sostituire il personale che è in malattia e qualcun altro che,
basta rendicontare e mamma Regione paga.
Presidente -
Non ci sono interventi su questo, passiamo
subito all'emendamento n. 8 della II Commissione. La parola al
collega Marquis.
Marquis (SA) -
L'emendamento n. 8 tratta della finanza
locale e aggiorna il totale degli importi che vengono trasferiti,
che passano da 193.375.000 a 198.875.000.
Presidente -
Mettiamo in votazione l'emendamento. La
votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Restano, Russo,
Sammaritani, Spelgatti, Vesan)
Il Consiglio approva.
Emendamento n. 9, sempre della II Commissione. Posso dare lo
stesso risultato? Stesso risultato. Emendamento n. 2 del collega
Vesan. Vuole illustrarlo?
Vesan (M5S) -
Sarò breve anche in questa occasione
avendone già parlato in occasione della discussione generale.
Questo emendamento incide significativamente come importo sul
bilancio, ma si tratta sostanzialmente di una restituzione di fondi
a chi dovrebbe utilizzarli perché di sua competenza. Si tratta dei
sovracanoni per le derivazioni idroelettriche destinati al BIM
dalla normativa nazionale. Nel 2015 l'Amministrazione regionale ha
deciso di coprire i suoi buchi di bilancio sottraendo questi soldi
agli Enti locali della Valle d'Aosta, in realtà noi riteniamo che
l'autonomia degli Enti locali sia un valore assoluto, come
dichiarava Emile Chanoux, di cui tutti quanti si riempiono la bocca
in quest'aula, e ci piacerebbe che i Comuni godessero anche di
un'autonomia finanziaria, che gli è riconosciuta per fortuna, per
una volta non da mamma Regione ma proprio dai loro diritti, che
dovrebbero essere imprescindibili ma che il centralismo
regionalista di alcune forze politiche in passato ha sottratto
loro. Si tratta di un importo significativo: stiamo parlando di 4
milioni di euro all'anno che i Comuni si sono sempre gestiti
autonomamente. Dal 2015 una consistente quota, cioè tutti i
sovracanoni per derivazione idroelettrica maturati dal 2009 in
avanti, sono stati invece destinati alle casse della Regione.
Con questo emendamento noi vorremmo che questi soldi rimanessero
di competenza dei Comuni, così come tutti gli altri sovracanoni BIM
a loro destinati, abbiamo visto che invece ci sono stati altri
tentativi di ridirezionarli. I Comuni possono essere un ente di un
certo qual valore se hanno, oltre all'autonomia riconosciuta loro
dalle norme, anche un'autonomia finanziaria. Nella misura in cui i
sindaci devono venire il martedì con il cappello in mano a Palazzo
regionale, i nostri Comuni non hanno la possibilità di
amministrarsi liberamente.
Presidente -
Vuole illustrare anche l'emendamento n. 3,
collega Vesan, che sono strettamente collegati?
Vesan (M5S) -
Grazie per la sollecitazione.
Effettivamente il parere favorevole da parte delle Finanze era
stato ottenuto per il fatto che i due emendamenti sono
inscindibilmente legati. Nella fattispecie di questi due
emendamenti uno sopprime la facoltà dell'Amministrazione regionale
di farsi carico in parte entrata di queste quote e l'altro invece è
la destinazione che in questa legge di bilancio veniva fatta.
Poiché tutta una parte di questi fondi è già non impegnata ma
prenotata, nell'emendamento trovate anche il dettaglio della quota
con cui devono essere ridotte le prossime tre annualità degli
investimenti che sono già inseriti all'interno del piano triennale
delle opere pubbliche.
Presidente -
La parola al presidente Testolin.
Testolin (UV) -
Ringrazio intanto il collega Vesan per la
dovizia di particolari nell'illustrazione dell'emendamento. Volevo
solo far presente due aspetti, che sono abbastanza anacronistici
uno rispetto all'altro, perché nei precedenti passaggi dove si
modificava l'importo complessivo assegnato ai Comuni, da 193
milioni a 198 milioni, sono compresi i 5 milioni che vengono
erogati direttamente ai Comuni e sono i 5 milioni che derivano dal
trasferimento dello Stato alla Regione per delle iniziative a
favore del territorio. Se ci fosse stata una premura determinata
dal fatto che si volevano aumentare le risorse a favore delle
Amministrazioni comunali, a mio avviso, quell'emendamento era da
votare, perché evidentemente è una scelta chiara
dell'Amministrazione che va a derogare a favore delle
Amministrazioni comunali una cifra importante, che è, se vogliamo
paragonarla, in alternativa a delle iniziative, sempre a favore dei
Comuni ma vincolate alla legge n. 5, derivanti dal BIM. In
prospettiva si poteva anche ipotizzare un percorso diverso, che
però contabilmente avrebbe provocato delle difficoltà applicative
in questo momento, quindi utilizzare per gli interventi a favore
del dissesto idrogeologico e delle sistemazioni montane le risorse
a ciò destinate derivanti dallo Stato e liberare questi soldi.
Fondamentalmente quindi il concetto poteva essere ripresentato
come: la Regione ha deciso di dare dei soldi in più ai Comuni sotto
forma questa volta di trasferimento delle risorse che arrivano
direttamente dallo Stato, cosa alla quale invece voi avete votato
contro. Poi su alcuni dei passaggi che ha fatto siamo anche in
linea, però, come direbbe il collega Chatrian,
des deux
l'une
: o si sceglie un percorso, o si vuole dare un sostegno
all'Amministrazione, oppure non si vuole dare.
Presidente -
La parola al collega Vesan.
Vesan (M5S) -
Capisco perfettamente la
ratio
della
sua posizione, però non è proprio da un punto di vista di principio
la stessa identica cosa. Se i Comuni hanno delle risorse di cui
dispongono, ancorché vincolate, ma che sono loro, godono di un
certo livello di autonomia; se i Comuni vivono di trasferimenti
dalla Regione, il loro livello di autonomia dipende dalle scelte
che sono prese in quest'aula: questa è una differenza sostanziale
che vale molto di più che non l'importo che è individuato in queste
voci. È sulla scorta di questo che, rendendoci conto che questo
avrebbe potuto portare delle problematiche contabili, ma avrebbe
dato un segnale molto forte in una direzione diversa... attualmente
tutti gli Enti locali della Valle d'Aosta, salvo tre credo, vivono
esclusivamente di una finanza derivata dall'Amministrazione
regionale; lasciare nelle loro mani delle risorse sostanzialmente
proprie invece che farle transitare anche questa volta dal bilancio
regionale sarebbe stato un importante segnale di riconoscimento
dell'autonomia dei nostri Enti locali. È sulla scorta di questo che
noi abbiamo presentato questo emendamento ed è sulla scorta di
questo che non mi riconosco nell'interpretazione che avete dato
sullo spostamento dei soldi, quindi come dichiarazione di voto
permane il nostro voto favorevole sull'emendamento.
Presidente -
Nessuno chiede la parola? Possiamo mettere
in votazione l'emendamento n. 2 del collega Vesan. La votazione è
aperta. La votazione è chiusa.
Presenti: 34
Votanti: 7
Favorevoli: 7
Astenuti: 27 (Aggravi, Baccega, Barocco, Bertschy, Certan,
Chatrian, Cognetta, Daudry, Distort, Farcoz, Favre, Ferrero,
Gerandin, Lavevaz, Luboz, Manfrin, Marquis, Marzi, Morelli, Nogara,
Peinetti, Restano, Rini, Sammaritani, Spelgatti, Testolin,
Trione)
Il Consiglio non approva.
Decade quindi anche l'emendamento n. 3. Vi è poi l'emendamento
n. 10 della II Commissione. Lo dà per letto... possiamo metterlo in
votazione. La votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Restano, Russo,
Sammaritani, Spelgatti, Vesan)
Il Consiglio approva.
Posso dare lo stesso risultato all'articolo 8? Stesso risultato.
Vi è poi l'articolo 8bis introdotto dall'emendamento n. 11 della II
Commissione. La votazione è aperta. La votazione è chiusa.
Presenti: 35
Votanti: 30
Favorevoli: 30
Astenuti: 5 (Mossa, Nasso, Pulz, Russo, Vesan)
Il Consiglio approva.
Emendamento n. 12 della II Commissione. La votazione è aperta.
La votazione è chiusa.
Presenti: 35
Votanti: 30
Favorevoli: 30
Astenuti: 5 (Luboz, Mossa, Nasso, Russo, Vesan)
Il Consiglio approva.
All'articolo 9 vi è l'emendamento n. 1 della collega Pulz. Vuole
illustrarlo?
Pulz (ADU VDA) -
Quest'emendamento propone di modificare
l'articolo 9 al fine di rivedere l'importo complessivo della
compartecipazione dei Comuni al contributo richiesto dallo Stato
alla Regione per il risanamento della finanza pubblica. Si propone
in particolare di diminuire a euro 30 milioni l'importo per
ciascuna annualità 2020-2021-2022, al fine di accogliere il
fabbisogno finanziario dei Comuni per la copertura della spesa
corrente. Abbiamo pensato per la copertura finanziaria alla
missione 1, programma "Organi istituzionali", che verrebbe
diminuito di euro 2.471.000 e passa. Rispetto a quello presentato
in Commissione, come può vedere chi magari si ricorda, abbiamo
cambiato la missione di riferimento perché quella scelta ci era
stata criticata e io vi ascolto.
Vorrei spiegare la nostra intenzione: significherebbe
sostanzialmente, nella nostra idea, togliere risorse per darle ai
sofferenti Comuni dalla
Maison du Val d'Aoste
di Paris e
dalla
Fête des émigrés
. Teniamo a precisare, e apro qui una
parentesi, che condividiamo l'obiettivo sottolineato dal presidente
Testolin in occasione de
l'Arbre de Noël
: "
de préserver
le trait d'union avec nos émigrés valdôtains sur les traces de
notre passé
". Sebbene condividere davvero ciò che siamo oggi
con la Comunità valdostana a Parigi, secondo noi - e sapete che ci
piace essere franchi -, quest'anno avrebbe voluto dire mettere
onestamente in luce la crisi politica nella quale ci troviamo e la
cui notizia è giunta persino alla Comunità brasiliana, e dire:
cette année ce n'est pas le bon moment pour nous rencontrer, au
revoir à l'année prochaine.
Noi poi non abbiamo nulla contro
les belles fêtes des émigrés
, che, anzi, abbiamo più volte
avuto modo di apprezzare, ma non ci piace quanto è stato
esplicitato, sempre
à Paris
, dal collega Alessandro Celi,
sulla cui discutibile nomina, senza bando e quindi irrispettosa di
tutti gli altri insegnanti, abbiamo già interrogato l'Assessora,
ottenendo peraltro un'infelice risposta - mi piace essere sincera e
ribadisco - cioè che pochi insegnanti hanno voglia di fare 36 ore
settimanali. Questo è inaccettabile per me. Il professor Celi, a
proposito del
Musée de l'émigration
, sottolinea: "
qu'il a
pour objectif de mieux faire comprendre l'histoire de la Vallée
d'Aoste d'hier et d'aujourd'hui
". Se davvero questo fosse
l'obiettivo dell'Amministrazione, cioè capire la storia della Valle
d'Aosta, allora si vorrebbe studiare non solo l'emigrazione
valdostana verso Parigi, per esempio, il mio bisnonno materno di
Saint-Denis, Maximilien Vuillermoz, andò in Argentina, ma si
vorrebbe studiare anche l'immigrazione calabrese e poi
l'immigrazione veneta, di cui sono figlia per la mia parte
bellunese, magari a partire dalla storia dello stabilimento Cogne,
che nessuno, in oltre cent'anni, ha mai ricostruito degnamente,
malgrado vari progetti; poi si studierebbe l'immigrazione
extracomunitaria, che già anch'essa è molto cambiata nelle sue
caratteristiche nel tempo, quindi anche quella è già storia. Questo
sarebbe il vero museo delle migrazioni che permetterebbe ai
Valdostani di capire che razza di comunità siamo oggi e di questo
credo che avremo tanto bisogno, perché ci mancano evidentemente
delle chiavi di lettura, evidentemente questa volontà non c'è e
resta tanta spessa retorica. Chiudo la parentesi un po' lunga,
scusate.
Presidente -
Nessun altro intervento? Possiamo mettere in
votazione. La votazione è aperta. La votazione è chiusa.
Presenti: 35
Votanti: 20
Favorevoli: 1
Contrari: 19
Astenuti: 15 (Aggravi, Bertin, Cognetta, Ferrero, Gerandin,
Luboz, Marzi, Minelli, Morelli, Mossa, Nasso, Peinetti, Restano,
Russo, Vesan)
Il Consiglio non approva.
Emendamento n. 13 della II Commissione. Mettiamo in votazione.
La votazione è aperta. La votazione è chiusa.
Presenti: 33
Votanti: 27
Favorevoli: 27
Astenuti: 6 (Cognetta, Ferrero, Mossa, Nasso, Pulz, Vesan)
Il Consiglio approva.
Non andava la postazione? Scusate, allora riapriamo la votazione
sull'emendamento n. 13 della II Commissione.
Presenti: 35
Votanti: 28
Favorevoli: 28
Astenuti: 7 (Cognetta, Ferrero, Mossa, Nasso, Pulz, Russo,
Vesan)
Il Consiglio approva.
Mettiamo ora in votazione l'articolo 9 nel suo complesso. La
votazione è aperta. La votazione è chiusa.
Presenti: 35
Votanti: 20
Favorevoli: 19
Contrari: 1
Astenuti: 15 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Restano, Russo,
Sammaritani, Spelgatti, Vesan)
Il Consiglio approva.
Articolo 10. Diamo lo stesso risultato? No. La votazione è
aperta. La votazione è chiusa.
Presenti: 35
Votanti: 22
Favorevoli: 22
Astenuti: 13 (Aggravi, Cognetta, Distort, Ferrero, Luboz,
Lucianaz, Manfrin, Mossa, Nasso, Russo, Sammaritani, Spelgatti,
Vesan)
Il Consiglio approva.
Articolo 11. La votazione è aperta. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Restano, Russo,
Sammaritani, Spelgatti, Vesan)
Il Consiglio approva.
Articolo 12. Vi è l'emendamento n. 14 della II Commissione.
Possiamo mettere in votazione l'emendamento? La votazione è aperta.
La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Russo, Sammaritani,
Spelgatti, Vesan)
Il Consiglio approva.
Emendamento n. 15 della II Commissione soppressivo. Posso dare
lo stesso risultato? Stesso risultato. Vi è poi l'emendamento n. 2
della collega Pulz.
Pulz (ADU VDA) -
Questo emendamento si propone di
diminuire, rispetto al disegno di legge n. 45, le Risorse
Aggiuntive Regionali (RAR) annualmente destinate al personale di
livello dirigenziale dipendente dall'Azienda USL, per cui cito:
"
le risorse di cui al comma 10 possono essere incrementate,
limitatamente alla dirigenza medica, fino a un massimo di euro
500.000 nei casi di accertata carenza nei settori
dell'emergenza-urgenza e in quelli in cui si renda necessario
garantire il rispetto dei tempi di attesa per l'erogazione delle
prestazioni sanitarie
".
Pur capendo benissimo il senso di questi aumenti, ADU VdA
ritiene che si debba avere una maggiore visione di insieme di tutto
il personale ospedaliero e delle ingiuste condizioni in cui molti
si trovano a dover svolgere le loro delicate mansioni. Si
elargiscono più fondi alla categoria dirigenziale in un contesto
però in cui il personale tecnico-amministrativo e soprattutto il
personale infermieristico invece è sottodimensionato, assunto con
contratti a tempo flessibile, a tempo determinato. Ci pare
inaccettabile ridurre la spesa tagliando sul costo del personale,
creare disuguaglianze sempre maggiori per le condizioni di lavoro e
andare ad aumentare così la forbice di differenza salariale, che sa
di vera e propria discriminazione. Non c'è inoltre - l'abbiamo già
detto più volte - la volontà di indagare gli sprechi nella sanità,
come la recente vicenda dei letti di ospedale di cui abbiamo
parlato in quest'aula. A nostro parere, l'aumento esclusivo per la
dirigenza medica non trova giustificazione sufficiente nella
strategia di attrattività, che non condividiamo fino in fondo.
Vorremmo invece destinare le risorse risparmiate con questo
emendamento per aumentare i LEA (Livelli Essenziali di Assistenza
sanitaria) per tutti i cittadini.
Presidente -
La parola al collega Aggravi.
Aggravi (LEGA VDA) -
Volevo ripetere quanto detto in
Commissione rispetto a questo emendamento e poi porre soltanto una
questione, perché non mi ritrovo riguardo a un passaggio, anzi
questo lo dico subito, così magari gli uffici possono valutare. Noi
abbiamo appena approvato l'articolo... chiedo scusa, è l'articolo
12, niente, chiedo scusa, ma seguire tutto il passaggio non è dei
più semplici.
Quello che già in Commissione avevo anticipato e detto alla
collega Pulz era che, a parte il fatto che andare a toccare i RAR,
quindi le Risorse Aggiuntive Regionali, ancorché lei vada nella sua
relazione a dire che sono triplicate senza motivazione, è una voce
che, come ci hanno spiegato i tecnici, è particolarmente
importante. Sicuramente, perché qui, se non erro, c'è stata una
correzione rispetto alla Commissione dove non si sapeva dove
andassero quelle risorse ad aumentare i LEA, può essere un
obiettivo nobile, però in realtà noi andiamo ad abbassare una spesa
importante per la sanità per alzarne un'altra per la sanità. Si
fosse fatta un'operazione diciamo rispetto al suo emendamento
precedente più positiva o comunque più logica, vado a prendere da
un'altra voce e vado a potenziare i LEA, ma questa è un'opinione e
un consiglio pro futuro. Per quanto riguarda il voto di questo
emendamento, come fatto e come ribadito in Commissione, il nostro
voto sarà contrario.
Presidente -
La parola al collega Restano.
Restano (GM) -
Anche il nostro voto sarà contrario per
una serie di motivi, collega, perché innanzitutto sulla nostra
proposta di DEFR abbiamo scritto esattamente l'opposto, vale a dire
che bisognerebbe procedere all'aumento delle RAR per ripristinare i
soldi erogati prima dei tagli effettuati alcuni anni fa. Prevediamo
sempre nel nostro DEFR altre procedure per incentivare il personale
sanitario professionale e della dirigenza medica, procedure che
sono ancora da individuare, ma soprattutto mi sembra che le RAR
vengano suddivise tra personale del comparto e dirigenza medica,
quindi questo è l'Azienda che procede a farlo. Per questi motivi
quindi noi voteremo contro la proposta.
Presidente -
Altri? La parola al collega Manfrin.
Manfrin (LEGA VDA) -
Ne approfitto per fare una piccola
dimostrazione alla collega perché, visto che parliamo di LEA,
abbiamo avuto un'esperienza diretta dei LEA all'interno di
quest'aula recentemente, una
vexata quaestio
direbbero i
latini: ovvero quella che appunto ha coinvolto la vicenda della
fibromialgia. Ebbene, all'interno di quest'aula abbiamo visto
arrivare un Assessore quasi trionfante, direi, e di concerto con
l'allora Presidente, ma questo già partì dalla Commissione che
doveva dare il parere di compatibilità finanziaria alla legge sulla
fibromialgia... inizialmente ci venne detto che siccome noi
finanziavamo la legge con 50.000 euro, loro offrivano 60, come se
fosse un'offerta al rialzo. Dopodiché arrivammo qui in aula con la
proposta di legge e la proposta, si disse, era superflua perché
loro andavano a inserire 60.000 euro in questa simpatica montagnola
dei LEA, ma senza specificare che poi si sarebbe dovuto utilizzare,
tramite appunto la parte relativa alla delibera dei LEA... coloro
che erano affetti da fibromialgia potevano avere delle tariffe
agevolate, se non proprio l'esenzione, pur prevedendo invece
l'esenzione per tutte quante le altre patologie che erano inserite
all'interno dei LEA aggiuntivi.
Si era voluto quindi chiaramente truffare tutti coloro che
purtroppo soffrono di questa gravissima patologia, ma chiaramente
sono bugie che hanno evidentemente le gambe corte. Queste bugie che
hanno le gambe corte quindi si sono rivelate in tutta la loro
pochezza, quindi tutti coloro che ad oggi purtroppo soffrono di
questa patologia devono e hanno dovuto fare i conti con la dura
realtà, che, al di là delle parole, in realtà fatti non ce n'erano.
Andare ad aggiungere queste risorse alla montagna, che poi in
realtà non verranno neanche utilizzate perché poi non si sa bene
come dividerle, anche perché c'è bisogno di specifiche
destinazioni, evidentemente per noi non va bene, quindi, come ha
già anticipato il collega Aggravi, noi siamo contrari.
Presidente -
Altri? La parola all'assessore Baccega.
Baccega (UV) -
Collega Pulz, la legge sull'attrattività è
ferma in Commissione, c'è da dire che l'attrattività è un discorso
molto più ampio e molto più complesso. Le RAR facevano parte di
quell'importante percorso, riduzione liste d'attesa, più risorse
per il comparto medico, in particolare per la dirigenza medica e
questa volta anche per la dirigenza sanitaria tecnica,
professionale e amministrativa. Sono accordi sindacali che sono
stati siglati a fine anno, non è che sono cose messe lì per caso,
tanto per dire: "facciamo delle truffe", anche perché dire che si
truffa all'interno del Consiglio regionale mi sembra un termine - e
non guardo lei - un po' forte che mi sentirei di consigliare di
evitare in questo ambito. Sarà smentito chi dice queste cose dal
provvedimento che sarà portato in Giunta rispetto alla riduzione
dei ticket, il famoso milione che c'è in questo contesto. Non
appena l'USL avrà le risorse del bilancio per poter gestire tutto
questo, anche da altri provvedimenti, allora poi faremo l'adeguata
campagna di informazione.
Presidente -
Qualcuno intende prendere la parola?
Possiamo mettere in votazione l'emendamento n. 2 della collega
Pulz. La votazione è chiusa.
Presenti: 35
Votanti: 32
Favorevoli: 1
Contrari: 31
Astenuti: 3 (Bertin, Marzi, Minelli)
Il Consiglio non approva.
Vi è ora l'emendamento n. 16 della II Commissione. Posso mettere
in votazione o qualcuno vuole intervenire? La votazione è aperta.
La votazione è chiusa.
Presenti: 35
Votanti: 23
Favorevoli: 23
Astenuti: 12 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Pulz, Restano, Sammaritani,
Spelgatti)
Il Consiglio approva.
Mettiamo in votazione ora l'articolo 12. La votazione è
chiusa.
Presenti: 35
Votanti: 19
Favorevoli: 19
Astenuti: 16 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Restano, Russo,
Sammaritani, Spelgatti, Vesan)
Il Consiglio approva.
All'articolo 13 vi è l'emendamento n. 17 della II Commissione.
Posso dare lo stesso risultato? No. Apriamo la votazione o volete
intervenire? Ha chiesto la parola il collega Restano.
Restano (GM) -
Visto che parliamo di socio-sanitario,
volevo comunicare a tutta l'aula che la prossima settimana
probabilmente daranno il bianco al poliambulatorio di Variney. Un
ringraziamento all'Assessore, dopo tutte le battaglie, perché tutti
i dipendenti sono soddisfatti e ci ringraziano.
Presidente -
Qualcuno vuole intervenire? Possiamo mettere
in votazione l'emendamento n. 17 della II Commissione. La votazione
è chiusa.
Presenti: 35
Votanti: 30
Favorevoli: 30
Astenuti: 5 (Mossa, Nasso, Pulz, Russo, Vesan)
Il Consiglio approva.
Mettiamo in votazione l'articolo 13. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Restano, Russo,
Sammaritani, Spelgatti, Vesan)
Il Consiglio approva.
Vi è poi l'emendamento n. 18 della II Commissione. La parola al
collega Manfrin.
Manfrin (LEGA VDA) -
Presidente, solo per chiedere una
brevissima sospensione.
Presidente -
Sospensione concessa.
La seduta è sospesa dalle ore 22:24 alle ore 23:13.
Rini (Presidente) -
Possiamo riprendere i lavori. Siamo
all'emendamento n. 18 della II Commissione. Qualcuno vuole
illustrarlo? La parola al collega Cognetta.
Cognetta (VDALIBRA) -
Soltanto per chiedere, a nome dei
gruppi di opposizione, la votazione nominale.
Presidente -
Ha chiesto la parola il collega Nogara.
Nogara (AV) -
Chiedo il voto segreto.
Presidente -
Qualcuno vuole intervenire prima del voto?
Ha chiesto la parola il collega Restano.
Restano (GM) -
Come ho avuto modo di dire in Commissione,
noi riteniamo che questo emendamento, così come altri emendamenti
relativi alla legge regionale n. 5, debbano fare parte di una
riforma organica dell'intero corpo normativo, quindi riteniamo poco
opportuno prevedere questo emendamento. È vero che, come ci è stato
detto, si tratta di un adeguamento a una legge del 2016: ci
chiediamo come non sia stato fatto in precedenza allora, riteniamo
altresì poco opportuno farlo in questo momento, quando è pendente
un giudizio, come ha detto l'Assessore rispondendo in Commissione,
si è in attesa di un giudizio. È per questo motivo che noi non
siamo favorevoli ad accogliere l'emendamento.
Presidente -
La parola al collega Sammaritani.
Sammaritani (LEGA VDA) -
Mi associo a quello che ha
appena detto il collega Restano, perché più volte abbiamo
affrontato il problema della sanità sotto i suoi vari aspetti e
ancora ieri sottolineavamo una delle nostre criticità: appunto
quella dell'avere un Commissario straordinario, che straordinario
dovrebbe essere ma poi non è più così. Nel momento in cui si va a
nominare un Dirigente così importante, io credo che si dovrebbe
appunto avere come presupposto una normativa organica, ben
elaborata, con tutta una serie di pensieri alla base, di indirizzi,
di passaggi in Commissione, che sono indispensabili per poter
arrivare a scegliere, per esempio nel caso specifico, il Direttore
generale secondo i criteri più opportuni. Per esempio, abbiamo
visto la normativa di Trento che ci dice a proposito di questo
strano comma quarto di questo articolo 13bis, che per noi adesso
con questo emendamento andrebbe a dire che non può essere inserito
nell'elenco dei candidati idonei chi ha ricoperto per più di dieci
anni l'incarico di Direttore generale dell'Azienda USL, che
sembrano tanto delle norme
ad personam
, che non mi piacciono
mai. Quando invece, per esempio, Trento ci dice che, per essere
nominato, deve avere fatto almeno cinque anni di dirigenza,
eccetera. Là ci dicono: "per un incarico così importante almeno
cinque anni, perché sennò probabilmente non hai l'esperienza
necessaria, insomma, è un incarico fondamentale per la sanità", noi
invece diciamo: se tu hai più di "X" anni, non devi più fare
questo. Sono queste norme inserite così
spot
in norme di
bilancio che sono proprio il modo sbagliato di fare le cose.
Continuiamo a farle così, cioè proprio non c'è verso. Questo è
proprio il simbolo, la prova chiara che non ci sarà mai cambiamento
se continuerete a governare così. Evidentemente non potete fare
altrimenti, è proprio genetica, presumo ormai, o qualcosa del
genere, quindi mi spiace. Io ribadisco che se non si dà una svolta
importante a questo sistema, a questo modo di governare, non ne
usciremo mai, quindi chiaramente voteremo contro.
Presidente -
La parola alla collega Spelgatti.
Spelgatti (LEGA VDA) -
Noi assolutamente voteremo contro.
Abbiamo sempre detto, come ben spiegato dal collega Sammaritani, ma
ci tengo a ribadirlo anch'io, che la sanità ha bisogno di
programmazione. Non è possibile fare le norme in questa maniera,
perché è fatta malissimo, e soprattutto non è possibile buttare
dentro dei provvedimenti che non c'entrano assolutamente nulla con
una riforma organica ben studiata, passata in Commissione, passata
al vaglio della Commissione competente, quindi cercare di far
passare sotto il naso del Consiglio le cose in questa maniera.
Oltretutto qui sappiamo benissimo che c'è una norma appunto
ad
personam
pericolosissima; pericolosissima perché ci sono delle
conseguenze che avranno delle ripercussioni su tutta la Pubblica
Amministrazione e che daranno sicuramente adito anche a un ricorso,
e ve ne assumete poi assolutamente le responsabilità, ve le
assumerete voi.
Presidente -
La parola al collega Ferrero.
Ferrero (VDALIBRA) -
Analogamente a quanto hanno già
precisato i colleghi, non si vede l'urgenza di inserire questa
norma decontestualizzata da un discorso che poteva essere
complessivo, a meno che - quando non ci sono motivazioni è logico
chi viene da pensar male - abbiamo assistito a dei cappottini
cuciti su misura per qualcuno e in questo caso si vuole mettere una
camicia di forza invece: questo è un metodo che ci ricorda tempi
passati, ma neanche tanto a questo punto, sono cambiati i lupi, ma
i vizi sono sempre gli stessi.
Presidente -
Altri? La parola all'assessore Baccega.
Baccega (UV) -
Sono davvero perplesso. Avete scritto sul
vostro contro-DEFR a caratteri cubitali: "
abbiamo un Commissario
da "n" anni, non c'è il nostro Direttore generale, come in tutte le
altre Regioni o in buona parte delle Regioni d'Italia
". Buona
parte delle Regioni d'Italia si sono adattate a questo percorso,
che è un percorso di trasparenza. Collega Sammaritani, questo è di
forte cambiamento rispetto al passato! Per nominare un Direttore
generale bisogna pescare i nominativi in un albo nazionale, questo
è assodato. Noi abbiamo deciso che all'interno di quell'albo
nazionale andiamo a prendere delle persone che, attraverso una
manifestazione di interesse, si mettono a disposizione di
quest'Amministrazione regionale e dicono: "io voglio andare a fare
il dirigente principale della sanità valdostana e lo voglio fare
con determinazione". Quando l'attuale Commissario ebbe la
possibilità di avere un incarico quest'estate presso l'ASL di Asti,
siamo diventati matti a telefonare a tutt'Italia per avere qualcuno
che venisse a fare il Commissario, altrimenti rimanevamo senza,
ecco che avere un elenco già predisposto ci mette al riparo da una
serie di percorsi.
Vado avanti. È vero che c'è un ricorso in itinere, ma è un'altra
strada quella! Proprio alla scadenza di quel momento avremo magari
la lista già pronta e la possibilità di scegliere in un elenco, che
deve essere comunque un elenco composto da persone che fanno parte
dell'albo nazionale. Sicuramente quindi è un provvedimento di
grande trasparenza, c'è una Commissione fatta da esperti che va a
fare delle valutazioni, valutazioni con le indicazioni che dà
ovviamente la Giunta, che sono indicazioni di professionalità, di
capacità, nonché del curriculum: questo è il senso di questo
provvedimento, colleghi! Nessun provvedimento
ad personam
,
per favore!
Presidente -
La parola al collega Restano.
Restano (GM) -
Voglio puntualizzare senza polemizzare.
Effettivamente, come ha detto lei, noi abbiamo detto che bisogna
sistemare la Direzione strategica quindi procedere alla nomina del
Direttore generale. Nella spiegazione del nostro DEFR abbiamo detto
che le cose hanno un ordine, abbiamo calcato sotto questo aspetto.
Se andiamo a vedere, noi poniamo come prioritaria la legge
regionale n. 5 ed è per questo motivo che dopo viene la nomina. È
una nostra scelta, ha una sua razionalità; poi si può fare in altre
maniere e si arriva sempre a un certo risultato, cioè alla nomina
del Direttore generale. Da parte nostra non è stato detto che
l'impianto normativo che voi proponete non sia trasparente,
l'abbiamo letto, c'è una Commissione, ma non è questo... noi
parliamo al plurale, la Valle d'Aosta che cresce...
(ilarità in aula)
... siamo noi di Valpelline... sono serio, scusate. Ho calcato o
abbiamo calcato parecchio sull'ordine che abbiamo dato al nostro
capitolo sulla sanità, perché è proprio una peculiarità del nostro
intervento e di quello che volevamo portare avanti per far capire
che all'interno di questo settore, come in altri settori, è
necessario avere una progettazione e un certo ordine e rigore,
sennò potrebbe risultare che ci siano delle mal interpretazioni: è
proprio quello che stiamo vivendo. L'obiettivo finale è di dare una
direzione strategica, poi dopo vedremo che cosa accadrà.
Presidente -
La parola alla collega Russo.
Russo (M5S) -
Solo un intervento velocissimo. Quando ho
letto la prima volta la proposta dell'Assessore per inserire questi
articoli della nomina del Direttore generale, Direttore sanitario e
Direttore amministrativo all'interno della legge di stabilità, ho
detto: ma perché qui dentro? Sono quindi andata un pochino a
ricostruire bene tutto il processo. Noi abbiamo una legge nostra,
la nostra legge del 25 gennaio 2000, n. 5, che ci dice all'articolo
13 quali erano i nostri requisiti per nominare il Direttore
generale. Noi quindi diciamo: un rapporto di lavoro di natura
privatistica e fiduciaria senza necessità di valutazioni
comparative, poi leggo la proposta, che comunque dentro una legge
di bilancio non so se ci stava, ma me la leggo e vado a leggermi
bene la legge di riferimento, che ci dà dei riferimenti molto
precisi, cioè ci dice quali sono i criteri con cui noi dobbiamo
nominare.
Sostanzialmente non capisco qual è il problema, cioè la nomina
del Direttore generale è già regolata dalla legge nazionale, molto
ben regolata dalla legge nazionale, dove dice esattamente come
devono essere nominati i Direttori generali all'interno delle
Regioni. A parer mio, quindi noi ci asterremo per questo, al di là
del fatto che è stata fatta a favore di qualcuno o a favore di
qualcun altro, questo non lo so e non lo voglio neanche sapere
sinceramente, la cosa che dico è: se noi vogliamo fare una
modifica, dobbiamo farla alla modifica della legge regionale, non
della legge di stabilità. La Regione Trento, perché volevo capire,
che cosa fa? In un secondo, cioè a un mese dopo l'emanazione della
legge nazionale, se ne fa una sua e dice esattamente come pensa di
interpretare i criteri nazionali e si mette a posto.
Presidente -
La parola al collega Sammaritani.
Sammaritani (LEGA VDA) -
Il problema, assessore Baccega,
è un altro, nel senso che non stiamo dicendo che la normativa che
state mettendo in piedi, che sicuramente è più dettagliata di
quella che preesisteva, non sia trasparente, ci mancherebbe,
prevede un sistema un po' più articolato, con la creazione di
questa Commissione che valuterà, eccetera. La Giunta quindi avrà un
ruolo determinante sempre e comunque sia nell'individuare i criteri
prerequisiti e dopo anche nel fare la nomina, però comunque
attraverso questo filtro di questa Commissione. La domanda era:
perché - è un po' la stessa cosa che avveniva quando abbiamo
discusso a lungo della legge sui segretari - si cerca di andare
controcorrente? Nel senso che se gli altri dicono... per esempio,
abbiamo detto, la Provincia autonoma di Trento ci dice che i
requisiti devono essere almeno
tot
anni di esperienza, qua
invece facciamo il discorso contrario: se hai più di
quell'esperienza, basta, non ti vogliamo. È questa la domanda ed è
questa la domanda alla quale non rispondete, è per quello che poi
possono nascere anche dei sospetti, evidentemente.
Il discorso che dicevo della norma
ad personam
qui quindi
forse sarebbe più corretto dire, come suggeriva giustamente il
collega Manfrin,
contra personam
, perché in effetti non
vorrei mai che fosse una cosa del genere. Questo è il concetto,
cioè in che direzione stiamo andando? Andiamo all'incontrario,
perché leggo proprio testualmente la norma di Trento:
"
esperienza almeno quinquennale di direzione in enti, aziende,
strutture pubbliche o private, di medie o grandi dimensioni, in
posizione dirigenziale con autonomia gestionale e diretta
responsabilità delle risorse umane, tecniche e finanziarie, svolta
nei dieci anni precedenti l'attivazione delle procedure per la
nomina
". Ecco, noi facciamo esattamente il contrario. È come
quando dicevamo: facciamo segretari comunali gli psicologi. Va
bene, allora continuiamo così e andiamo nella direzione giusta.
Abbiamo detto che la legge n. 5 è da rivedere perché è troppo
vecchia, è da riformare, invece mettiamo questi pezzettini qua e là
che generano evidentemente grande sospetto. È una norma che doveva
passare in V Commissione, una norma che doveva essere parte di un
disegno più organico, invece un'altra volta ancora, appunto,
abbiamo perso... o, meglio, in questo caso non perdiamo nessuna
occasione, in realtà facciamo qualcosa che alla fine poi crea solo
sospetto.
Presidente -
Altri? Ha chiesto la parola il collega
Peinetti.
Peinetti (UV) -
Io vorrei solo citare questa delibera: la
n. 11265 del 28 giugno 2018 della Regione Lombardia, che fa
esattamente la stessa cosa. Quello che stanno facendo le Regioni
sono manifestazioni di interesse a livello regionale, nel senso che
se tu fai parte dell'elenco nazionale, è requisito fondamentale, se
tu non fai parte dell'elenco nazionale dei Direttori generali, non
potrai in alcun modo dirigere un'azienda sanitaria. Questo l'ha
sancito la legge e questa cosa è successa proprio nel periodo in
cui noi avevamo nominato un direttore generale, che poi è decaduto
per altri motivi, e che poi non si è potuto iscrivere all'elenco
nazionale perché i requisiti non erano sufficienti per iscrivere
nell'elenco nazionale. Noi oggi siamo in questa situazione molto
strana, perché c'è un Direttore generale che ha avuto quel problema
che tutti conosciamo, c'è un Commissario per questo motivo e questo
Direttore generale non avrebbe avuto i requisiti successivamente
perché non ha potuto entrare nell'elenco nazionale, che è
subentrato dopo che lui era stato nominato.
Nel frattempo è successo che tutte le Regioni italiane hanno
adottato questo sistema uguale, identico, nel senso che gli idonei
all'elenco nazionale manifestano il loro interesse a far parte di
un elenco regionale delle diverse Regioni italiane. La cosa strana
è che a volte è successo anche che dei potenziali Direttori
generali, che quindi sono iscritti all'elenco nazionale, non
abbiano superato questa prova a livello regionale, sono stati
addirittura bocciati. In Piemonte è successo più di una volta che
dei Direttori che facevano parte di quell'elenco non siano stati
ammessi. Alla fine hanno creato degli elenchi regionali, per cui se
in Regione Piemonte manca il Direttore regionale delle Molinette,
tanto per fare un nome, vanno a prendere da questo elenco regionale
quelli che sono rimasti. In Lombardia questo elenco è formato da
100 persone, sono 100 in Lombardia che vanno a coprire tutte le
aziende sanitarie, ASO o ASL che siano. Anch'io posso essere
d'accordo con alcuni di voi che hanno detto che la norma era forse
più logico tenerla all'interno della legge sull'attrattività, ma
credo ci siano dei motivi che io non conosco, per cui fa parte di
questa legge, ma credo che non sia un problema, nel senso che non
fa altro che assolutamente uniformare la nostra Regione al resto
d'Italia, cioè se tu non hai quei requisiti, non puoi fare il
Direttore generale, questo è un dato di fatto, non si scappa da lì,
non capisco dove sia il problema.
Sul discorso che diceva il collega Sammaritani sul fatto degli
anni, proprio Regione Lombardia ha scritto che se tu hai fatto due
volte cinque anni, non puoi più partecipare. L'ha scritto la
Regione Lombardia, nella stessa ASL, puoi andare da un'altra parte
ma non puoi più rimanere in quella ASL, quindi non mi pare che sia
una cosa così... Non so neanche bene a quale persona si possa
riferire una cosa del genere, perché o fai parte di quell'elenco
dei 500 che sono in elenco a livello nazionale, elenco che viene
aggiornato, peraltro, ogni due anni... a me non risulta che ci sia
un Valdostano che faccia parte di quest'elenco, non c'è nessuno che
ha avuto i requisiti, neanche il nostro vecchio Direttore generale,
che è rimasto in carica tredici anni, ha avuto i requisiti, quindi
è tutta gente che arriva da fuori Valle teoricamente. Se tu fai una
cosa del genere, ti ritrovi poi ad avere un elenco di dieci o
quindici, non so quanti siano nella legge, non me lo ricordo, un
elenco che ti consente, nel caso in cui quel Direttore generale se
ne vada, di attingere di nuovo a quell'elenco, elenco che credo tu
possa aggiornare ogni anno, ogni due anni, ogni tre anni, quando
vuoi insomma: questo è il concetto.
Credo che questa sia una norma che invece vada proprio nella
direzione di spersonalizzare assolutamente questo tipo di nomina.
Personalmente non credo che ci siano problemi. Anche il fatto che
non faccia parte di un disegno organico, non penso che sia una cosa
così... non fa altro che uniformarci al resto d'Italia, né più né
meno, cioè qualsiasi legge che poi farai dovrei metterci queste
norme dentro e sarà uguale. Se non fai parte di quell'elenco e non
hai manifestato il tuo interesse ad andare a lavorare in quella
regione, non potrai fare il Direttore generale in quella regione:
questo è quello che è oggi.
Presidente -
Altri? La votazione segreta sull'emendamento
n. 18 della II Commissione è aperta. La votazione è chiusa.
Presenti: 35
Votanti: 29
Favorevoli: 17
Contrari: 12
Astenuti: 6
Il Consiglio non approva.
Articolo 14. Ci sono richieste di intervento? Possiamo aprire la
votazione? La votazione è aperta. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Restano, Russo,
Sammaritani, Spelgatti, Vesan)
Il Consiglio approva.
Vi è poi l'emendamento n. 2 di Vdalibra, che introduce
l'articolo 14bis; ha il parere finanziario negativo. La parola al
collega Ferrero per l'illustrazione.
Ferrero (VDALIBRA) -
Questo era un articolo che voleva
intervenire riguardo alle persone che sono in difficoltà e hanno un
animale da affezione che deve essere curato, una norma che può
sembrare apparentemente secondaria ma non lo è, perché chi si viene
a trovare improvvisamente in difficoltà economiche, o magari un
coniuge che viene a mancare, o magari una separazione e ha un
animale, in molti casi l'animale rappresenta proprio un qualcosa
che può dare un colpo di mano veramente grande. Noi prevedevamo uno
stanziamento, che era di circa 50.000 euro per quanto riguarda le
persone che erano in queste situazioni, che poteva essere veramente
un aiuto. Dove andavamo a prendere i soldi? I soldi li andavamo a
prendere su quegli adesivi che mettono agli autobus di pubblicità
della Regione, che costano circa 20.000-30.000 euro e a una
consulenza sulla meteorologia, quindi due cose apparentemente
secondarie. L'emendamento ci è stato rifiutato dal Bilancio con il
solito parere laconico: "non è indicata la missione". Adesso qui
bisogna mettersi d'accordo una volta per tutte, è indispensabile
che ci mettiate a disposizione una persona dell'Assessorato del
bilancio quando noi facciamo la stesura degli emendamenti, perché
queste finezze... o è un errore puramente... che poi non è un
errore, è semplicemente un'imprecisione formale, non può portare
all'abolizione così di un emendamento, che comunque è stato
studiato, è stato presentato. Non è la prima volta che succede
questo. Qui qualcuno si deve prendere la briga. La materia del
bilancio è una materia difficile, non potete lasciarci, nel momento
in cui dobbiamo fare gli emendamenti, a presentarli e poi vedere
che ci arriva indietro qualcosa che non è stato accolto e non
abbiamo più la possibilità di fare le correzioni. Qui bastava un
colpo di telefono, io non so la persona... mi scappava una
parolaccia, a quest'ora potrebbe anche scappare ma non me la faccio
scappare... bastava un colpo di telefono per dire: "guarda, c'è
un'imprecisione, correggi l'emendamento", invece no, te lo sbattono
sulla scrivania e ti tolgono la possibilità di approvare una cosa
che era comunque interessante. Va bene, andremo avanti con le
nostre belle pubblicità sugli autobus e con le nostre consulenze
delle "balle" sulla meteorologia.
Presidente -
Passiamo all'esame dell'articolo 15 dove vi
è l'emendamento n. 1ter del Mouv'. L'ha già illustrato, collega
Gerandin, e non si può mettere al voto. Per l'articolo 15 posso
dare lo stesso risultato dell'articolo 14? No, allora votiamo. La
votazione è aperta. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Restano, Russo,
Sammaritani, Spelgatti, Vesan)
Il Consiglio approva.
All'articolo 16 non ci sono emendamenti. Posso dare lo stesso
risultato? Stesso risultato. Articolo 17. Stesso risultato? No,
apriamo la votazione sull'articolo 17.
Presenti: 35
Votanti: 21
Favorevoli: 21
Astenuti: 14 (Aggravi, Cognetta, Distort, Ferrero, Luboz,
Lucianaz, Manfrin, Mossa, Nasso, Pulz, Russo, Sammaritani,
Spelgatti, Vesan)
Il Consiglio approva.
Articolo 18. Stesso risultato? No, apriamo la votazione. La
votazione è chiusa.
Presenti: 35
Votanti: 22
Favorevoli: 22
Astenuti: 13 (Aggravi, Cognetta, Distort, Ferrero, Luboz,
Lucianaz, Manfrin, Mossa, Nasso, Russo, Sammaritani, Spelgatti,
Vesan)
Il Consiglio approva.
All'articolo 19 c'è l'emendamento n. 19 della II Commissione.
Qualcuno vuole intervenire? La votazione è aperta. La votazione è
chiusa.
Presenti: 35
Votanti: 21
Favorevoli: 21
Astenuti: 14 (Aggravi, Cognetta, Distort, Ferrero, Luboz,
Lucianaz, Manfrin, Mossa, Nasso, Pulz, Russo, Sammaritani,
Spelgatti, Vesan)
Il Consiglio approva.
Emendamento n. 20. Stesso risultato. Emendamento n. 21 della II
Commissione. Stesso risultato. Emendamento n. 22. Stesso risultato.
Metto in votazione l'articolo 19 emendato. La votazione è
chiusa.
Presenti: 35
Votanti: 19
Favorevoli: 19
Astenuti: 16 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Restano, Russo,
Sammaritani, Spelgatti, Vesan)
Il Consiglio approva.
Articolo 20. Stesso risultato? No. La votazione è aperta. La
votazione è chiusa.
Presenti: 34
Votanti: 20
Favorevoli: 19
Contrari: 1
Astenuti: 14 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Restano, Russo, Sammaritani,
Spelgatti, Vesan)
Il Consiglio approva.
Articolo 21. La votazione è aperta. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Restano, Russo,
Sammaritani, Spelgatti, Vesan)
Il Consiglio approva.
Emendamento n. 23 della II Commissione, ma prima c'è il
sub-emendamento n. 2 del collega Aggravi a cui do la parola.
Aggravi (LEGA VDA) -
Presidente, il sub-emendamento ha un
obiettivo: quello di cercare di limitare l'applicabilità
dell'emendamento che è stato presentato in II Commissione, relativo
all'introduzione della cosiddetta "
double filière
" dei mutui
casa. Questo sub-emendamento inserisce un passaggio dove
sostanzialmente successivamente alla frase: "
le domande di mutuo
a tasso agevolato presentate ai sensi della legge 3 e delle
relative disposizioni attuative"
andiamo ad aggiungere
:
"escludendo quelle relative al Capo II inerenti la prima casa
",
quindi andando a limitare l'applicabilità della scelta del
contributo in conto interessi soltanto su tutte quelle iniziative
che non riguardano la prima casa. La
ratio
di base è legata
alle considerazioni che abbiamo già avuto modo di fare, sia in
discussione generale, sia anche nel momento in cui abbiamo discusso
il nostro emendamento sul DEFR. Riteniamo che la prima casa abbia
anche una finalità prettamente sociale e soprattutto chi si reca
presso Finaosta per la richiesta di un mutuo, ed è relativo alla
prima casa, lo faccia per il tasso vantaggioso, al di là
dell'attuale conformazione dei tassi bancari che sono favorevoli
rispetto al passato.
Detto questo, all'interno poi dell'emendamento presentato ci
sono degli elementi migliorativi che abbiamo avuto sicuramente modo
di discutere in sede di Commissione, come quello comunque di far
passare poi la delibera attuativa sotto il parere della
Commissione, come quello di inserire anche un passaggio di
chiarezza riguardo al percorso da fare. Riteniamo che però, per
quanto riguarda la prima casa, quindi proponiamo questo
sub-emendamento, comunque è bene che si limiti la sua applicabilità
alla
vielle filière
, diciamo, e soprattutto tenuto conto che
comunque, dalle cifre che ci sono state date dai tecnici e
soprattutto dalle prospettive di resa degli utili delle
partecipate, e comunque delle risorse... annuncio anche che ci sarà
un emendamento che cercherà di inserire una sorta di priorità
nell'assegnazione della quota libera dell'assestamento, a utilità
del fondo di rotazione, di cui all'articolo 68 della legge n. 3,
quindi quello sui mutui, in maniera tale da preservare questa
finalità. Riteniamo, ripeto, che debba essere data questa
possibilità su fondi pubblici gestiti con il fondo di rotazione,
soprattutto per il beneficio del tasso applicato da Finaosta.
Presidente -
La parola al collega Marquis.
Marquis (SA) -
La doppia possibilità è stata introdotta
per dare la scelta a chi fa la domanda di poter seguire l'iter che
gli risulta più vantaggioso e conveniente sia in termini di costi,
sia in termini di tempo. Riteniamo che questa sia una facoltà che
correttamente viene messa a disposizione di chi fa la domanda,
quindi riteniamo anche che limitare questa possibilità sia
sbagliato concettualmente, ma non solo concettualmente, perché
bisogna anche tener conto della situazione delle domande che sono
giacenti: su 700 domande giacenti 500 sono sulla prima casa. Ci è
stato anche detto nell'audizione della Commissione che, anche
qualora ci fossero disponibili le risorse economiche, gli uffici
non sarebbero in grado di fare le istruttorie neanche durante
l'anno. L'auspicio quindi è proprio il contrario: è quello di
riuscire a sbloccare il più possibile la situazione e, nell'ambito
della libera scelta, quanto più saranno coloro che in questa fase
sceglieranno la nuova possibilità che viene offerta, quanto prima
si riuscirà a smaltire le pratiche e dare soddisfazione alle
richieste, perché riteniamo che diversamente non basterebbero i due
anni che ci sono già di ritardo, ma ce ne sarebbe un terzo. Credo
che questo andrebbe a pregiudizio di tutti coloro che sono i
richiedenti e va nell'indirizzo quindi di dare un vantaggio di
possibile scelta e non di bloccare ulteriormente la situazione.
Presidente -
Altri? La parola al collega Gerandin.
Gerandin (MOUV') -
È inutile sottolineare che abbiamo una
visione totalmente diversa, nel senso che pensiamo che, quando si
vuole cambiare, o comunque si cerca di dare altre opportunità, non
si cambiano le regole durante la partita. Probabilmente chi ha
fatto domanda per il mutuo prima casa si è fatto quattro conti
sapendo quali erano le condizioni di Finaosta, quelle condizioni
che, sottolineo per l'ennesima volta, sono quelle condizioni più
vicine sia per quello che riguarda la possibilità concreta di avere
questi mutui, sia per quello che riguarda le garanzie che vengono
chieste. Sicuramente sono garanzie di tipo bancario, perché
Finaosta non è un ente beneficiario, ma soprattutto per quel lavoro
di prossimità che fa con coloro che magari possono anche avere - e
ci è stato detto anche in Commissione - un momento di difficoltà.
Sono molto vicini, con un colpo di telefono c'è un interlocutore,
qualcuno che eventualmente è a disposizione per vedere come
superare questi momenti di difficoltà magari nell'atto di
restituzione. Queste cose sono state dette in Commissione e ce ne
ricordiamo bene. Voglio sottolineare l'ennesima volta il costo
della pratica, perché lì veramente siamo su un altro pianeta. Io
pertanto sono assolutamente dell'idea che per quella funzione anche
di aiuto, diciamo, con soldi pubblici, ma quella funzione più di
carattere di aiuto verso quelli che magari sono meno navigati,
quelli che magari hanno meno possibilità di fare riferimento a
istituti di credito o quant'altro, proprio per questa funzione
diciamo anche di prossimità e di aiuto, debba mantenere per il
discorso prima casa questo tipo di aiuto, vale a dire mutuo con
Finaosta. Anche perché, e l'ho già detto, mi pare che questo sia
più che altro uno
spot
, perché chi si fa quattro conti
rimarrà col mutuo prima casa in Finaosta, rischiamo pertanto di
creare una
double filière
che di fatto crea chissà che tipo
di attese, ma poi avrà un effetto pratico pari a zero o molto
vicino allo zero.
Perché creare questo momento di confusione tra tutte queste
persone che stanno aspettando e che vogliono con sacrifici
costruirsi magari la casa o comprarsi la casa? Vogliamo fare questa
double filière
? Facciamola per quelli che eventualmente
devono intervenire su una seconda casa, lì è già una scelta di tipo
diverso, per cui ha un senso logico. Davvero non mettiamo
confusione in più a chi magari è l'unico mutuo che farà nella
propria vita, nel senso che si rivolge a Finaosta perché comunque è
un soggetto di prossimità dove, se uno non ha capito qualcosa,
prende il telefono e parla con un funzionario e fissa un
appuntamento. Se devo parlare con un istituto di credito magari a
livello nazionale o quant'altro, le mie pratiche magari vanno a
finire a Milano o a Torino, se non più distante, e lì non c'è un
interlocutore, non c'è qualcuno che magari può dare un consiglio a
quelle persone che, torno a dire, per l'unica volta nella vita
faranno un mutuo: quello per comprarsi casa.
Presidente -
La parola al collega Marquis per
dichiarazione di voto.
Marquis (SA) -
A seguito di quest'intervento volevo
chiarire un po' come funziona l'iter, perché è stata ripetuta più
volte in questi giorni qual è la differenza dei costi delle
istruttorie, la perizia da parte della filiera regionale costa 100
euro, in banca effettivamente costa qualcosa di più. Il problema
non è questo, perché volevo spiegare come funziona l'iter
attualmente anche per chi vuole fare il mutuo prima casa. Si fa la
domanda in Regione, si consegna tutta la documentazione, poi,
finché non viene finanziata, rimane lì ferma in attesa. Nel
frattempo, quando il Valdostano, il cittadino, la famiglia vuole
comprare un appartamento, fa il compromesso, non può però aspettare
due anni per andare a fare il rogito, perché non c'è nessun
interlocutore che aspetta tutto questo tempo, quindi deve andare in
banca. Va in banca, fa una procedura di mutuo, chiaramente deve
pagare l'istruttoria, che costa qualcosa in più: 400-500 euro in
più rispetto a quello che costa con la Regione e poi arriva il
rogito. Deve fare il rogito che costa, tra rogito e tassa di
trascrizione, 2.000 euro. Quando la Regione ha istruito la pratica,
comunica l'esito positivo, a quel punto il cittadino cosa fa?
Chiama il notaio, chiede di togliere l'ipoteca che è stata messa
dalla banca, annulla il mutuo, va a stipulare il mutuo con
Finaosta, paga altri 2.000 euro di notaio e trascrizione. Questa
spesa, nessuno l'ha ancora detto, è una spesa che sopporta il
cittadino e tutte le famiglie che devono attivare il mutuo, e
questo va tutto nel conto che va considerato.
Detto questo, che credo è solo per dettagliare una situazione,
quando si prevedono due strade, è il cittadino che sceglie. Qual è
il problema? Se la strada della Regione sarà efficiente, avrà le
risorse a disposizione, prevarrà questa via; qualora ci fosse un
vantaggio a seguire l'altra strada, il cittadino, nelle sue
libertà, sceglie, quindi mettere una limitazione... sembra quasi ci
sia un timore o una paura che la misura funzioni. Abbiate pazienza,
ma viene letta così, quindi lasciamo scegliere ai cittadini e la
concorrenza migliora anche la qualità del servizio. Credo sia una
cosa positiva rispetto a una situazione con cui non si possono fare
neanche dei raffronti, questo credo che possa aiutare il servizio
finale a favore del cittadino. Il cittadino non ha bisogno di un
tutore, non possiamo essere noi il suo tutore, il cittadino state
tranquilli che sa capire quali sono le condizioni di maggiore
vantaggio per lui. Nessuno butta via i soldi, se ci sarà
convenienza in termini di costi e di tempi, quindi si rivolgerà
alla Regione, diversamente si rivolgerà nell'altra via. Noi
speriamo che sia possibile con queste due misure in parallelo
risolvere una situazione che ad oggi è bloccata.
Presidente -
La parola al collega Gerandin per
dichiarazione di voto.
Gerandin (MOUV') -
Volevo solo sottolineare che la
ricostruzione che ha fatto il collega Marquis è chiaramente una
ricostruzione legata a chi sceglie di fare il doppio mutuo, è
chiaro che se io comincio...
Voce fuori microfono.
... attenzione, no! Io non l'ho interrotta, se permette. Questa
era una delle motivazioni per cui i mutui prima casa sono stati
elevati, perché noi effettivamente nel passato coi soldi, coi
limiti che dava Finaosta, c'era questo doppio passaggio perché
probabilmente chi non aveva la differenza, i soldi erogati da
Finaosta erano minori, per cui uno faceva il muto con la banca.
Adesso con il mutuo più elevato è un caso diciamo che può
succedere, per carità, io non ho detto che non può succedere, ma
non è la prassi normale. Perché se uno ha magari quattro risparmi,
aspetta di avere l'
okay
della graduatoria e magari non
inizia subito... certo che se uno vuole iniziare subito, è un altro
ragionamento, ma se aspetta i sei mesi, un anno, magari anche un
anno e mezzo, ne fai uno solo, non è che ne fai due, per cui la
prassi non è obbligatoria, ne fai uno solo, è una scelta, ci
mancherebbe.
Sottolineo ancora che con 100 euro presso la banca probabilmente
non ti alzano neanche la cornetta quando fai la telefonata per
chiedere se ti fanno un preventivo: questa è la verità. Con 100
euro si paga l'istruttoria, si pagano gli stati di avanzamento e si
pagano anche i sopralluoghi, è una differenza veramente forte. Io
lo dico solo perché mi pare che questo sia un fatto ineludibile.
Sul fatto di creare un'opportunità... per carità, io non ho detto
che non è un'opportunità, ma può essere anche un momento di
confusione perché non è che tutti navigano tutti i giorni, sono in
contatto con le banche, si fanno fare preventivi o quant'altro.
Probabilmente una famiglia normale dice: "so che in Finaosta ho un
tasso fisso, so quanto mi costa una pratica", per cui immagino che
il riferimento voglia essere questo, ma proprio perché
probabilmente per qualcuno è l'unico mutuo che farà in tutta la
vita.
Presidente -
Altri? Ha chiesto la parola la collega Pulz
per dichiarazione di voto.
Pulz (ADU VDA) -
Non vorrei offendere nessuno dopo la
mezzanotte, ma questo emendamento, secondo noi, è emblematico dello
stato di confusione di questa maggioranza. I mutui prima casa sono
stati cambiati nel 2017. Io non ero qua, forse non ricordo bene,
ma, andando un po' a scavare nella memoria, mi sembra che ci fosse
la Giunta a guida Marquis, se sbaglio, correggetemi. In ogni caso è
in quel periodo che si sono ampliati i criteri per far accedere ai
mutui regionali una platea più ampia, si è quindi giocato al
rialzo. In un periodo di tassi oggettivamente molto bassi già
allora, noi non abbiamo capito come mai si dovesse far accedere al
mutuo agevolato chi con un reddito abbastanza elevato avrebbe
potuto sostenere tranquillamente, o comunque sostenere, anche se
non tranquillamente del tutto, i tassi bancari. Il fatto che adesso
ci siano, mi pare di ricordare da quanto abbiamo detto in
Commissione, anche più di 700 nuclei in attesa da quasi due anni è
esattamente figlio di quella decisione di allora.
Questo emendamento in Commissione è stato cambiato due, tre,
quattro volte, ho perso un po' il conto, ho già detto stamattina
che è stato molto difficile lavorare seriamente così, soprattutto
per chi non è così addentro alla materia, come il mio caso, e, da
quanto alla fine abbiamo capito, la Regione, invece di erogare
mutui tramite Finaosta, si limiterebbe, sempre tramite la
finanziaria, a coprire le differenze di tassi, con la "libertà" dei
richiedenti di andare a farsi il mutuo in banca. È già così in
parte, perché chi ha i requisiti per ottenere il mutuo bancario non
aspetta due anni, se lo fa e poi surroga se e quando gli arriva. Le
banche comunque sono aziende private, fanno quello che vogliono, si
muovono in base a logiche che non sono di sicuro accoglienti, che
non sono sociali e ci chiediamo quali garanzie vengono date ai
cittadini meno abbienti e poi ci chiediamo: siamo sicuri che con
Finaosta, che copre gli
spread
bancari, le banche poi non
avranno la tentazione di aumentare i tassi, in teoria fissi? Non lo
so, mi pongo questi dubbi, sicuramente il collega potrà
rispondere.
L'ultima variante dell'emendamento, che a me è sembrata più
contorta delle precedenti, mi pare abbia complicato ulteriormente
le cose, perché lasciare aperte le due possibilità, lungi
dall'ampliare quella che poteva sembrare una comodità per i
cittadini, aumenterebbe, secondo noi, la burocrazia, diminuirebbe
la trasparenza a favore di quelle zone d'ombra delle quali invece
ci dovremmo finalmente liberare. Agevolare l'accesso al mutuo ai
giovani o a chi cerca di acquistare la prima casa è un principio
sacrosanto, ma quest'emendamento non va, secondo noi, in quella
auspicata direzione. Il voto di ADU VDA quindi è di astensione.
Presidente -
La parola al collega Aggravi.
Aggravi (LEGA VDA) -
Io volevo soltanto ricordare alla
disorientata collega Pulz che si sta parlando del mio emendamento.
Non abbiamo ancora votato il mio, non so che cosa voterà, non
voglio neanche saperlo, guardi, faccia lei a quest'ora... Io, visto
che abbiamo messo insieme le due cose, ne approfitto solo per dire
solo un aspetto in più. Pensi, le darò anche un pizzico di ragione,
ma solo proprio perché sono buono vista l'ora e vista la
situazione, però è un argomento importante, siamo finiti a
mezzanotte a parlarne, colleghi, cioè rendiamocene conto, ne
abbiamo parlato già moltissimo.
Ci sono due cose. Non voglio entrare nelle spese e quant'altro
di perizie, però è bene tenere presente due aspetti che volevo
sottolineare: il primo, e qui è il pizzico di ragione che le do,
non tanto che le banche sono degli enti diciamo caritatevoli, è
ovvio, fanno
business
. Lo so che questo nella sua concezione
non esiste, però nella concezione normale di persone normali di
tutti i giorni, che dobbiamo far quadrare i conti questo esiste. È
vero però quello che lei diceva sul discorso dei tassi, cioè è
molto probabile, perché voglio comunque credere anch'io a quanto
diceva il collega Marquis sulla concorrenza. Sappiamo tutti come
funziona il mutuo prima casa, l'abbiamo già detto, in parte ha
inciso sul valore delle case e sull'attrattività di questo prodotto
a livello bancario. Il problema è che, sapendo le banche che c'è
comunque una base di partenza dell'1,5, sicuramente i tassi
verranno influenzati e sicuramente nella definizione delle
convenzioni, che non sarà sicuramente una passeggiata di salute per
la Regione, o come si valuterà il percorso per definirle, sarà
comunque una contrattazione che verrà fatta con degli enti, ripeto,
non caritatevoli, e che comunque hanno delle difficoltà, perché,
l'abbiamo detto, devono far quadrare i conti ma devono soprattutto
far quadrare il patrimonio. Per carità di Dio, sicuramente i tassi
in parte verranno influenzati.
Un aspetto su cui però vorrei focalizzare l'attenzione è il
fatto della soluzione di breve e brevissimo termine. La copertura
finanziaria viene comunque data dai fondi giacenti sul fondo di
rotazione. Questo che cosa vuol dire? Che comunque sia la
double
filière
è tenuta in piedi da fondi che stanno nello stesso
contenitore, quindi sia per quanto riguarda in parte il contributo,
quindi la spesa secca, sia quando ovviamente dovranno poi essere
erogati gli ulteriori mutui. Nell'emendamento ovviamente c'è un
comma dove si va a fare una stima sui trent'anni di 37.400.000 euro
circa, ovviamente una stima ad oggi. Quello che io voglio comunque
evidenziare però è il fatto che, al di là di tutto, è vero che ci
sarà potenzialmente un effetto leva, perché se andrà a buon fine,
ripeto, se andrà a buon fine, e non fatevi false aspettative - quei
pochi che ci state ancora ascoltando, temo, ma comunque al massimo
nel
podcast
qualcuno magari mi ascolta - perché è un
percorso che deve essere costruito, bisogna stare comunque attenti
al fatto che le risorse, ripeto, per quanto riguarda la quota parte
di tasso e l'erogazione, vengono prese dallo stesso contenitore,
quindi le risorse bisognerà metterle.
Quello che poi avremo modo di affrontare quando arriveremo
all'emendamento sull'assegnazione, e ne approfitterò lì, non vi
tedierò ancora di più sulla parte di quota libera
dell'assestamento, è comunque il fatto che sicuramente io penso che
i calcoli qualcuno se li sia fatti e che l'utilizzo di questa
double filière
consenta di liberare delle risorse che,
ahimè, temo verranno destinate alla spesa.
Presidente -
Possiamo mettere in votazione il
sub-emendamento n. 2 del collega Aggravi? La votazione è aperta. La
votazione è chiusa.
Presenti: 35
Votanti: 11
Favorevoli: 11
Astenuti: 24 (Baccega, Barocco, Bertin, Bertschy, Certan,
Chatrian, Daudry, Farcoz, Favre, Lavevaz, Marquis, Marzi, Minelli,
Morelli, Mossa, Nasso, Nogara, Peinetti, Pulz, Rini, Russo,
Testolin, Trione, Vesan)
Il Consiglio non approva.
Metto ancora in votazione l'emendamento n. 23 della II
Commissione prima di chiudere i lavori. La votazione è aperta. La
votazione è chiusa.
Presenti: 35
Votanti: 21
Favorevoli: 19
Contrari: 2
Astenuti: 14 (Aggravi, Distort, Gerandin, Luboz, Lucianaz,
Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
Chiudiamo qui i lavori, che riprenderanno domani mattina alle
ore 9:00. Buonanotte.
---
La seduta termina alle ore 00:18.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK