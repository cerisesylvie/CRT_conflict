Consiglio Regionale della Valle d'Aosta - Oggetto del Consiglio n. 2599 del 20 giugno 2023 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SANITARIA E OSPEDALIERA
Piano socio-sanitario regionale
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2599 del 20 giugno 2023 - Resoconto
OGGETTO N. 2599/XVI - Discussione generale congiunta
sull'approvazione, ai sensi dell'articolo 2, comma 5, della l.r.
5/2000, del piano regionale per la salute e il benessere sociale
2022-2025 e sulla mozione: "Impegno dell'Assessore alla sanità,
salute e politiche sociali a superare le varie criticità legate al
piano regionale per la salute e il benessere sociale
2022/2025".
Bertin (Presidente) -
Punti n. 3.01 e n. 4, che, come
detto, sono affrontati congiuntamente. Ha chiesto la parola
l'assessore Marzi, ne ha facoltà.
Marzi (SA) -
Il Piano per la salute e il benessere
sociale è un documento di programmazione regionale che stabilisce
quali debbano essere nel periodo di riferimento le priorità di
intervento strategiche in ambito sanitario e sociale da realizzare
in Valle d'Aosta. Tali priorità sono conseguenti alla definizione
di fabbisogni rilevati a seguito delle analisi di contesto e
applicano al contesto regionale, stante le sue specificità, le
riforme della programmazione nazionale ed europea sulle quali
l'autonomia della Regione può connaturare le modalità di attuazione
più idonee alle proprie esigenze territoriali.
L'ultimo PSBS, approvato con legge regionale 34/2010, fa
riferimento al triennio 2011-2013, per cui è evidente l'urgenza con
la quale oggi la Valle d'Aosta si trova a dover colmare un divario
di potenzialità di sviluppo e di diritti di accesso al
welfare
regionale per la salute e il benessere sociale
rispetto all'evolversi dei bisogni e del contesto.
A livello sanitario la spinta alle riforme è stata condizionata
dalle molte criticità emerse durante la pandemia: il PSBS infatti è
il contenitore nel quale sono esplicitate le nuove strategie di
politica sanitaria e sociale.
Stanno discendendo, in maniera coerente e conforme, gli atti del
Governo regionale in considerazione delle risorse necessarie e di
quelle disponibili in termini economico-finanziari di personale e
di tecnologia.
Siccome molte delle linee di indirizzo programmatorio nazionale
sono di pertinenza della Regione, nell'ultimo anno - quindi
dall'aprile 2022 all'aprile 2023, da quando cioè il piano è stato
approvato con delibera di Giunta regionale 394/2022 - sono stati
numerosi gli atti della Giunta stessa che hanno dato applicazione a
obiettivi previsti dal PSBS oggi in discussione per attuare i nuovi
orientamenti nazionali, adeguare i servizi e incentivare le
possibilità di sviluppo e di assistenza del sistema di
welfare
regionale.
Prima però di arrivare al dopo, è opportuno parlare del percorso
condiviso e aperto che ha portato a definire il PSBS. Il PSBS
infatti è stato predisposto secondo una metodologia di
programmazione partecipata e indicata come "buona pratica" anche da
AGENAS e già applicata con efficacia in alcune Regioni quali
Trentino Alto Adige, Toscana ed Emilia Romagna. La partecipazione
del cittadino è infatti riconosciuta quale principio fondante del
Servizio sanitario nazionale, affidando alle Regioni il compito di
definirne le modalità. Sul metodo di predisposizione e
partecipazione al PSBS, in rispetto al principio della trasparenza,
sono state approvate due DGR dedicate alle modalità di
predisposizione: la prima, la 52/2019 del collega Baccega, si è
resa necessaria a causa della pandemia; la seconda delibera, la
928/2021 del collega Barmasse, ha spostato le modalità di incontro
e proposta in presenza a quelle
on-line
.
Di seguito descrivo sommariamente le quattro fasi di costruzione
del piano al netto degli approfondimenti avuti con gli organi
consiliari politici.
Nella prima fase viene istituito un gruppo di lavoro ristretto
interno al Dipartimento e composto dai dirigenti regionali
competenti.
Nella seconda fase questo primo documento è sottoposto alla
prima consultazione pubblica con gli esperti e gli addetti ai
lavori.
Nella terza fase si avvia la consultazione pubblica e il
percorso di programmazione locale partecipata più ampio che
coinvolge i cittadini, i portatori di interesse, chiunque desideri
fornire un contributo alla stesura del documento attraverso
l'accesso alla piattaforma democratica
on-line
. La
piattaforma è rimasta aperta dal 17 novembre al 17 dicembre 2021, i
contributi sempre per trasparenza sono stati presentati al pubblico
in una serata di istituzione pubblica nel salone di Palazzo
regionale il 17 febbraio del 2022 con un intervento da parte del
collega Barmasse.
La quarta e ultima fase impegna nuovamente il gruppo di lavoro
sui contenuti pervenuti sulla base della loro rilevanza e
fattibilità selezionando e recependo quelli che saranno stati
valutati come ricevibili e quindi integrabili nel documento del
piano. In un mese sono stati registrati oltre 500 accessi alla
piattaforma con 50 contributi segnalati.
Il recepimento di tali contributi è stato reso dall'Istituzione
pubblica attraverso lo strumento della piattaforma democratica
on-line
, concludendo quindi il percorso partecipativo con la
rielaborazione tecnica e la stesura finale del documento, poi
formalizzato con atto della Giunta e inviato al Consiglio regionale
per l'approvazione.
La prima versione del documento è stata quindi aperta alla prima
consultazione (giugno 2021), quella riservata agli addetti ai
lavori e ai principali portatori di interesse, associazioni dei
cittadini, secondo modalità "in presenza" conforme alle procedure
prescritte in corso di pandemia. Consultazione nello specifico con:
la Direzione strategica dell'Azienda USL, il Direttore di direzione
medica di presidio territoriale e prevenzione degli Enti locali
(giugno 2021); medicina convenzionata (luglio 2021); terzo settore
(ottobre 2021); organizzazioni sindacali del personale dipendente
del Servizio sanitario regionale (ottobre 2021); organizzazione dei
rappresentanti dei cittadini (novembre 2021); per ricevere da tutti
contributi e arricchimenti all'interno di una discussione politica
e non solo tecnica. Questa fase si conclude infatti con una
rielaborazione tecnica della prima bozza del documento di piano da
parte del gruppo di lavoro intra-assessorile che procede declinando
le macroaree strategiche in obiettivi di salute e benessere
sociale.
Il lungo percorso di predisposizione del lavoro si è
caratterizzato nell'ultimo periodo anche da elementi quali, da un
lato, la fine della pandemia e, dall'altro, l'azione di rilancio
del servizio sanitario. Quest'ultimo in particolare, per quanto
attiene i servizi sanitari territoriali, a seguito
dell'approvazione del DM 77/2022 anche con gli investimenti avviati
grazie ai finanziamenti del PNRR e dell'ambito sociale con
l'applicazione del Piano sociale nazionale e relativi Livelli
Essenziali delle Prestazioni Sociali, che poi definiremo LEPS,
divenuti per tutte le Regioni oggetto di diritto esigibile da
SDI.
Il Piano regionale per la salute e il benessere sociale
2022-2025, che per oltre un anno è stato all'esame della
Commissione consiliare competente, traccia un percorso e definisce
la cornice per affrontare, con successivi atti di carattere
politico e amministrativo, le sfide lanciate dall'attuale contesto
sanitario, ma soprattutto sociale ed economico.
Il principale problema oggi è per la sanità la difficoltà dei
cittadini nell'ottenere risposte in tempi consoni al bisogno
sanitario espresso con la priorità clinica assegnata. Ciò è dovuto
in parte alla difficoltà di reperimento di alcune figure sanitarie
e in parte a processi di riorganizzazione da avviare sui quali
l'Assessorato, in collaborazione con l'Azienda USL, sta lavorando
seguendo quanto il precedente piano propone in termini di linee
strategiche.
Per le politiche sociali siamo impegnati a concretizzare un
insieme di misure volte a fronteggiare l'aggravarsi delle
situazioni di povertà ed esclusione sociale, aggravate dall'impatto
della pandemia e che hanno avuto esito nell'approvazione del Piano
regionale per la misura a contrasto della povertà e dell'esclusione
sociale 2023-2025.
Elemento sostanziale del PSBS è senz'altro la piena attuazione
dell'integrazione socio-sanitaria attraverso la realizzazione dei
Punti Unici di Accesso (PUA), quale interfaccia per la
manifestazione dei bisogni di assistenza sanitaria e sociale dei
cittadini, comportando una necessaria collaborazione e un costante
confronto tra operatori della sanità e dell'ambito dei servizi
sociali.
Anche la recente approvazione del Piano per la non
autosufficienza 2023-2025 costituisce l'avvio di un percorso di
strutturazione dei livelli essenziali delle prestazioni, cioè dei
LEPS, per le fasce più fragili della popolazione e realizza la
piena inclusione sociale attraverso il coinvolgimento di tutti i
portatori di interesse che fanno parte del terzo settore.
Tutto ciò premesso, di seguito sono elencati alcuni dei punti
che costituiscono la strategia del rilancio per ciascuna delle
macroaree di riferimento. Il principio che è alla base del Piano
pluriennale e strategico infatti è che la salute e il benessere
sociale devono costituire attenzione e impegno comune per condurre
ogni decisione e ogni azione determinanti per il potenziale di
sviluppo sostenibile di una società. Ha due finalità evidenti: la
prima, il miglioramento della condizione di salute e di benessere
delle persone, questo è riferito in assenza e presenza di malattia,
indipendentemente dalla loro età, genere o condizioni sociali; la
seconda, il miglioramento del complesso sistema di offerta
organizzata integrata di servizi pubblici e privati convenzionati
atta ad assicurare la migliore condizione di salute e benessere
sociale e assicurando qualità e sostenibilità nel tempo al sistema
regionale. A queste due finalità corrispondono le cinque macroaree
in cui il piano è strutturato, da declinare all'interno di
specifici ambiti di intervento e obiettivi. Fanno seguito,
attraverso appositi atti della Giunta regionale e dirigenziali,
delle azioni collegate da realizzare nell'arco del periodo di
riferimento del piano. Come avrete modo di vedere in tal senso,
tanti di questi atti che declinano il PSBS sono naturalmente del
2022, da cui il nome "Piano della salute e del benessere sociale
2022-2025". Il piano individua infatti quattro macroaree tematiche
e una macroarea a valenza trasversale: la prevenzione, al centro
delle politiche per la salute e il benessere sociale; una nuova
rete territoriale dei servizi come risposta integrata per la salute
e il benessere dei cittadini; l'assistenza sanitario-ospedaliera in
una nuova logica produttiva e funzionale di rete; la programmazione
dei servizi sociali in una logica di
welfare
integrativo e
generativo; la
governance
trasversale e il sistema regionale
per la salute e il benessere.
Tutto ciò premesso, di seguito elenchiamo gli atti regionali,
che, da un lato, hanno già recepito le indicazioni nazionali ed
europee e, dall'altro, hanno definito le peculiari strategie
regionali stabilite nel PSBS relativamente alle singole
macroaree.
Macroarea 1, la prevenzione: va riorganizzato il Dipartimento
prevenzione nelle sue funzioni e nella sua efficacia di risposta ai
problemi in fase ordinaria come dimostrato in un'eventuale fase
pandemica. Strumenti di programmazione adeguati, come il Piano
pandemico regionale e il Piano regionale della prevenzione, sono
alla base del percorso di riordino e riqualificazione di un ambito
strategico nel contrastare l'insorgenza delle malattie acute e
croniche trasmissibili e non. Strategico in quest'area sarà il
ruolo che il Dipartimento di prevenzione assumerà a supporto e
collaborazione con i distretti e l'Azienda USL sia in termini di
analisi epidemiologica, sia in termini di progettazione di
interventi mirati ed efficaci sui rischi per la salute della
popolazione. Il PSBS formalizza inoltre la collaborazione con ARPA
VdA per l'analisi di malattie che hanno determinanti certi di
origine ambientale. Questo, da un punto di vista sostanziale, a
dimostrazione che il piano è in piena declinazione e vanno
ricordate la DGR 240/2022 e la DGR 1119/2022.
Per quanto riguarda l'assistenza territoriale è sicuramente la
macroarea più rilevante, assieme a quella ospedaliera. Il PSBS
delinea gli obiettivi di riorganizzazione dell'assistenza
territoriale, che garantiscono la capillarità dei servizi e
garantiscono una maggiore equità di accesso agli stessi,
individuando nell'attività degli ambulatori dei medici di
assistenza primaria e medici di medicina generale - che comprenderà
gli ex medici di base e gli ex medici di continuità assistenziale o
guardia medica e in quella dei medici e dei pediatri di libera
scelta - lo strumento cardine per garantire il servizio in un
territorio complesso come quello valdostano, costituito in
prevalenza da aree interne e di montagna. Vi sarà l'istituzione
delle aggregazioni funzionali territoriali o AFT dei medici di
medicina generale e dei medici pediatri di libera scelta, già
approvate dalla Giunta nel dicembre dello scorso anno, queste
opereranno infatti in collegamento e in collaborazione con i
servizi assistenziali delle quattro case di comunità adibite ad
alta e media intensità. Questa prospettiva renderà ancor più
strategico il ruolo dei medici di assistenza primaria ai quali
saranno dedicati nuovi percorsi formativi.
È inoltre in fase di realizzazione l'iter di approvazione degli
atti costitutivi dell'AFT a seguito dei quali saranno discussi con
le organizzazioni sindacali dei medici di medicina generale gli
accordi integrativi regionali per la loro attivazione. Questi
prevederanno la disciplina dei servizi ad accesso diretto, la
definizione dei nuovi modelli organizzativi e associativi dei
medici del ruolo unico di assistenza primaria e la costituzione di
un tavolo di lavoro con l'obiettivo di avviare un processo
finalizzato alla semplificazione prescrittiva e alla riduzione
dell'eccessiva burocratizzazione dell'attività dei medici del ruolo
unico di assistenza primaria.
La riorganizzazione dell'assistenza territoriale prevede inoltre
- e qui arriviamo a due termini che hanno accompagnato l'ultimo
anno - la struttura territoriale denominata "ospedale di comunità",
che prevede ricoveri brevi e che svolge una funzione intermedia tra
il domicilio e il ricovero ospedaliero, con la finalità di evitare
ricoveri ospedalieri inappropriati per i pazienti cronici. È
prevista la realizzazione di due strutture in Aosta e a Verrès. Le
case della comunità, che verranno fisicamente ristrutturate a
partire dagli attuali poliambulatori, prevederanno prestazioni a
bassa, media e alta intensità; queste avranno la funzione di
integrare i servizi sanitari e quelli sociali garantendo forme di
assistenza organizzata in modo tale da permettere un'azione
multidisciplinare e in
équipe
tra i medici di medicina
generale, pediatri di libera scelta, gli specialisti ambulatoriali,
gli specialisti ospedalieri, gli infermieri e gli altri
professionisti della salute. Il mantenimento dei servizi resi alle
comunità, con riordino in due distretti dei servizi territoriali
sanitari, socio-sanitari e socio-assistenziali, integrati tra di
loro e con l'Ospedale - servizi quindi che crescono, non
diminuiscono, anche se i distretti diminuiscono - permetterà di
affrontare adeguatamente la sfida delle malattie croniche tipiche
di una comunità che invecchia, come quella valdostana, diminuendo
le ospedalizzazioni e fornendo una maggiore cura alla fragilità con
un ruolo attivo delle farmacie di servizi. L'area di riferimento,
quindi l'area territoriale, conta quattro DGR già approvate per
raccontare tutto quello che ho appena finito di dire, sempre in
linea con il tema che il PSBS è già in attuazione, partendo dalla
DGR 1609/2022, la 338/2022 e poi la 1012 e la 1272/2022.
Per quanto riguarda la macroarea 3, l'assistenza ospedaliera,
l'Ospedale non deve più rappresentare il primo luogo di cura perché
è una struttura a elevata intensità assistenziale dedicata ai casi
acuti e gravi, soprattutto quando decongestionato da una quota di
casistica inappropriata e più pertinente all'assistenza
territoriale per sicurezza e umanizzazione. Per garantire qualità e
sicurezza dell'assistenza ospedaliera, è infatti necessario
proseguire l'iter con il nuovo Ospedale regionale, come stiamo
facendo, e i lavori sin qui realizzati per il nuovo Ospedale
regionale e la sua totale copertura a livello finanziario sono la
dimostrazione di come, di fatto, i contenuti del piano nell'area
sanitaria che stiamo individuando sono assolutamente già declinati.
Il Consiglio regionale infatti, con legge di assestamento 7 del
maggio 2023, ha stanziato 60 milioni di euro in gran parte resesi
necessari per l'adeguamento dei prezzi, per garantire il
completamento dell'opera.
Per quanto riguarda le DGR di riferimento, relativamente
all'area ospedaliera, sicuramente la 1180, che abbiamo analizzato
durante l'analisi dell'assestamento n. 1 del maggio scorso, è la
più importante.
Veniamo alla macroarea 4, che riguarda i servizi sociali e che,
di fatto, indica in maniera molto chiara il concetto di
integrazione socio-sanitaria, risultando essere assolutamente
corposa in termini di atti.
Il PSBS infatti avvia da subito un percorso condiviso con gli
Enti locali in merito alla soluzione gestionale e ottimale delle
competenze collegate stabilendo fasi e tempi di transizione al
nuovo modello gestionale valdostano. La riforma comporterà inoltre
la definizione delle modalità di raccordo tra la funzione
programmatoria, l'attività di gestione dei servizi e
l'individuazione degli interventi e servizi sociali garantiti in
Valle d'Aosta e le modalità di attuazione dei famosi LEPS di cui
abbiamo parlato poc'anzi esigibili e definiti dal Piano sociale
nazionale e dal Piano nazionale per la non autosufficienza. Con la
DGR 5 giugno 2023 la Giunta ha approvato infatti due piani
regionali di rilievo, cioè il Piano regionale per gli interventi e
servizi sociali di contrasto alla povertà 2023-2025 e il Piano
regionale per la non autosufficienza 2023-2025. Inoltre con la DGR
693 del 19 giugno 2023, cioè di ieri, la Giunta ha approvato
l'istruttoria pubblica per la coprogettazione e gestione dei PUA
(Punti Unici di Accesso), integrati con il servizio di pronto
intervento sociale. In questi punti i cittadini potranno trovare un
riferimento unico di accoglienza e di ascolto per i propri bisogni
sociali e socio-sanitari e il servizio sarà articolato su più sedi
regionali e garantito da operatori sociali e animatori di comunità
che aiuteranno gli utenti ad accedere in modo integrato alla rete
dei servizi e di sostegno locali. L'area di riferimento che, di
fatto, risulta essere la novità del PSBS per la sua rilevanza,
conta complessivamente una decina di delibere nel periodo della
presenza del PSBS in Commissione.
Per quanto riguarda l'ultima area, la
governance
, per
permettere al PSBS di realizzare gli obiettivi individuati nelle
precedenti macroaree tematiche occorrono nuove e innovative
strategie di sistema capaci di modificare nella sostanza non solo
l'assetto organizzativo e funzionale dei servizi, ma anche il
principio stesso della governance e il sistema della salute per il
benessere sociale. Si tratta soprattutto di valorizzare il capitale
umano che opera in ambito sanitario e sociale, sia per adeguare e
riorganizzare le dotazioni regionali delle attuali sfide, sia per
adeguare le competenze alla complessità dei problemi che ci
attendono. Il PSBS prevede azioni specifiche volte a motivare il
personale e accrescere il benessere organizzativo e aziendale.
La condivisione con gli Enti locali è sempre più necessaria per
la rilevanza di atti conseguenti le riforme nazionali e i progetti
avviati dal PNRR, tradotta in interlocuzioni politiche di pari
dignità e ha visto un momento di sintesi con l'incontro tenutosi il
16 maggio 2023 a cui ha fatto seguito la nostra proposta di porre
all'attenzione della V Commissione un emendamento in adesione a
quanto richiesto dal CPEL con proprio parere di astensione espresso
in merito al PSBS il 13 maggio del 2023, il parere 15 del 2022. I
componenti dell'assemblea hanno preso atto favorevolmente della
proposta di emendamento che accoglie le richieste avanzate dalla
stessa; tale proposta di emendamento è poi stata portata
all'attenzione della Commissione di riferimento lo scorso 14 giugno
e in quella sede la stessa ha approvato l'emendamento dando atto
dell'avvio dell'iter di approvazione.
Con tale emendamento, nell'accogliere il senso delle istanze del
CPEL, si è ribadita la volontà politica, dando rilievo all'apposita
Cabina di regia costituita per seguire un modello organizzativo,
gestionale e di monitoraggio condiviso, sostenibile e adeguato alla
nostra realtà regionale con gli Enti locali.
In questa seduta, dedicata al Piano regionale della salute e
benessere sociale, intendo rivolgere un sincero ringraziamento
all'assessore Barmasse e alle strutture dell'Assessorato non solo
per aver elaborato un documento di elevato livello tecnico i cui
contenuti sono stati condivisi anche con l'Agenzia nazionale per i
servizi sanitari, ma anche per il supporto che mi hanno fornito per
giungere alla piena consapevolezza dell'importanza e della valenza
strategica che tale documento porta in sé e senza il quale diviene
difficile realizzare un sistema di
welfare
capace di
rispondere ai bisogni della comunità valdostana.
Per concludere, vorremmo evidenziare alcune scelte importanti
già effettuate nel PSBS volte alla salvaguardia della
valorizzazione delle peculiarità regionali, quali:
- la costituzione di una cabina di regia per la funzione in
ambito sociale di competenza regionale composta da rappresentanti
regionali a vario titolo coinvolti in base dei temi trattati, con
particolare riferimento ai portatori di interesse tra i quali gli
enti del terzo settore;
- la costituzione di una seconda cabina di regia per le funzioni
in ambito sociale di competenza degli Enti locali, che sarà
composta con pari dignità dai rappresentanti della Regione e degli
Enti locali e, in base alle necessità, da soggetti a vario titolo
coinvolti;
- la realizzazione inoltre di un secondo ospedale di comunità
rispetto allo standard numerico previsto dal DM 77/2022 localizzato
presso il comune di Verrès al fine di garantire la presenza di una
struttura intermedia prossima alla popolazione della Media e Bassa
Valle;
- la realizzazione di case della comunità a bassa intensità
assistenziale, oltre quelle ad alta e media, in aggiunta sempre
allo standard numerico previsto dal DM 77/2022, al fine di
garantire una maggiore capillarità e soprattutto la ricomposizione
dei servizi esistenti in modo più accessibile su tutto il
territorio regionale;
- un'evidenza circa possibili forme di contrattazione
integrativa concernente il personale sanitario, sia dipendente che
convenzionato.
Informiamo infine che, a seguito dell'approvazione del PSBS,
come riportato nel documento stesso alla fine della macroarea 5,
ogni anno sarà approvato con deliberazione della Giunta regionale
il POA (Piano Operativo Annuale) contenente le azioni attuative
delle attività già richiamate nel Documento di Economia e Finanza
regionale, cioè il DEFR, per individuarne i destinatari e gli
indicatori di monitoraggio e le correlate esigenze rese disponibili
a tal fine dalla legge di bilancio della Regione.
Con deliberazione della Giunta regionale, inoltre, su proposta
del sottoscritto, sarà approvata la costituzione di un tavolo di
monitoraggio e valutazione del piano che annualmente verifichi lo
stato di avanzamento delle azioni definite nelle schede inserite
nel POA e tale organismo sarà costituito dal rappresentante della
Regione Autonoma Valle d'Aosta e degli Enti locali, oltre che dalle
rappresentanze sindacali.
Nel ringraziare tutti per l'ascolto, e nella sintesi di un piano
di riferimento che ha visto un "pre" molto articolato e condiviso,
un'approvazione in Giunta che oramai risale, con la DGR 394,
all'aprile del 2022, una serie di atti, di fatto sono decine gli
atti che sono stati approvati, mentre il PSBS svolgeva una funzione
assolutamente legittima di consultazione in sede di V Commissione,
è assolutamente fondamentale ricordare anche che tutto ciò si è
reso possibile grazie alla copertura del sistema, io preferisco
chiamarlo servizio sanitario regionale, in particolar modo degli
ultimi anni.
Ad oggi la percentuale di risorse che noi destiniamo alla sanità
regionale e al comparto di riferimento, quindi quello delle
politiche sociali a copertura del nostro PSBS, è assolutamente
molto sopra la media nazionale; di fatto viene chiaramente espresso
che sopra il 6-6,5% dei rapporti dello stanziamento pubblico alla
sanità pubblica ha senso avere un servizio sanitario nazionale, al
di sotto no. Con i nostri 407 milioni di euro, 332 soltanto alla
sanità e soli 332 sono sopra il 7% rispetto al PIL della Regione
Autonoma Valle d'Aosta, noi manteniamo un'assoluta peculiarità e
un'attenzione e accuratezza nei confronti delle necessità sanitarie
e sociali della nostra comunità. In questo momento abbiamo tanti
problemi che ci accomunano alla sanità nazionale ma in termini di
attenzione, di risorse e di lavoro posto in essere per rendere
attuativo questo piano, assolutamente abbiamo dimostrato di saper
stare con i piedi per terra e di guardare con tranquillità e
serenità senza montarci la testa a un futuro complesso, ma che va
affrontato giorno per giorno.
Presidente -
La discussione generale sui due punti è
aperta, chi vuole intervenire si prenoti. Ha chiesto la parola il
consigliere Aggravi, ne ha facoltà.
Aggravi (LEGA VDA) -
Approda oggi in Consiglio Valle il
piano regionale per la salute e il benessere sociale - non riesco a
chiamarlo PSBS, Assessore - un percorso iniziato ufficialmente il
12 aprile 2022 con il deposito del piano e proseguito poi con le
varie audizioni in V Commissione, a partire da quella del 7 giugno
del 2022, che, a sua volta, era iniziato con una prima
presentazione di una bozza che era datata novembre 2021; un
percorso che ha permesso, a chi ha eseguito i lavori della
Commissione, di andare oltre alle notizie di stampa, alle
statistiche varie, alle promesse, ai
rumor
e cose altre, e
sentire dalla prima persona dei referenti del settore quali siano
le problematiche, le criticità e anche le speranze di un settore
fondamentale per la nostra comunità.
Tra le varie audizioni vi è stata anche quella dei referenti del
Comitato Vallée Santé, che hanno fornito una versione dei fatti
altra che ha permesso di poter ragionare e sviluppare alcune
ulteriori considerazioni che riguardano il nostro sistema
sanitario, e concordo con l'Assessore il servizio sanitario forse è
la definizione più corretta.
Lo dicevo poco fa, la prima versione del piano è quella di
novembre 2021, almeno quella messa a disposizione di tutti noi, una
versione che partiva dall'analisi del contesto di riferimento,
analisi che oggi nella versione finale, se si può così chiamare,
finisce in allegato al piano.
Su questo punto che per molti pare banale è bene fare una prima
considerazione: il piano per la salute e il benessere sociale è
molto simile a un DEFR della sanità, lo diciamo un po' tutti, e
dovrebbe basare le proprie considerazioni su una base statistica di
contesto che non si può trattare come un semplice allegato, vero è
che per qualcuno quanto sto dicendo può sembrare banale e
superfluo, ma così non è. Si può programmare, perché la
pianificazione è altra roba, su un arco triennale senza avere la
base delle considerazioni statistiche forti, aggiornate e che
permettano anche considerazioni prospettiche non di poco conto?
Resto piuttosto stranito dall'ultimo emendamento presentato
dall'Assessore, che va a integrare, se così si può dire,
l'
incipit
storico del piano; sinceramente non saprei come
leggere questa scelta e oggi la vedo come una sorta di doppia
presentazione in cui si danno alcuni numeri aggiornati
par-ci
par-là
, il presentatore medesimo ha scritto: "riteniamo
corretto aggiornare brevemente alcuni dati di contesto che
alleghiamo perché ci permettono di cogliere l'aspetto fondamentale,
prospettico, che un documento come il piano deve avere e sta già
avendo a partire dalla sua presentazione". Basta qualche dato
aggiornato in più per aiutare a meglio comprendere le scelte fatte
nel piano? Ma soprattutto se questo piano sta già avendo, e l'ha
detto anche lei nel numero di delibere che già stanno attuando gli
obiettivi e, come scrive anche nella stessa breve presentazione
nuova, perché oggi siamo qui a discutere qualcosa che, di fatto, si
sta già applicando dalla sua presentazione?
Nota bene: queste non sono critiche a sé stanti di mera parte ma
vogliono nel complesso significare e rassegnatamente dire che, come
avrebbe detto qualcuno in Oriente: "Grande è la confusione sotto il
cielo", e forse questa frase si sarebbe per l'appunto fermata qui a
differenza di quanto la nota citazione invece sentenzia.
Non c'è prefazione, commento, considerazione, analisi o critica
che oggi non inizi dicendo che le cose sono cambiate e hanno subito
gli effetti nefasti della pandemia da Covid-19, anche la duplice
presentazione di questo piano lo dice e lo ribadisce. Sinceramente
- parlo in senso lato e non specificatamente sull'oggetto di questa
discussione - mi chiedo se questa scelta, ormai sclerotizzata dai
tempi, non finisca sempre di più per diventare non tanto l'ovvia
considerazione di apertura di ogni aspetto della nostra vita
post
Covid, ma piuttosto una sorta di giustificazione di
ufficio rispetto a quello che poi si scrive, si dice o si fa e vale
anche al negativo.
Sinceramente, l'ho già detto in più occasioni, la pandemia,
oltre che essere ricordata per quella che è stata, per gli errori e
anche le cose giuste che si sono fatte, avrebbe dovuto, nel bene e
nel male, insegnarci qualcosa e permetterci di imparare a evolvere;
mi pare invece - lo dico molto modestamente - che così non sia, non
soltanto nel campo sanitario, bensì anche in altri settori di cui
ci occupiamo. Fa davvero specie che quanto è avvenuto sembra non
avere influenzato, né inciso realmente sui problemi che già
conoscevamo prima dell'arrivo della pandemia, sembra come se oltre
alle soluzioni contingenti di contrasto all'evento pandemico, le
altre si vogliano comunque risolvere con soluzioni passate che non
tengono conto di quello che effettivamente è successo. Cito un
esempio per tutti, e lo uso come esempio... chi mi conosce sa che
all'epoca del referendum sull'Ospedale ho partecipato attivamente
per difendere la linea di concentrare in un unico polo delle
strutture ospedaliere regionali. Agli inizi dell'evento pandemico -
l'ho anche scritto - ho ritenuto che la soluzione migliore fosse
quella che consentisse di realizzare una nuova struttura nel più
breve tempo possibile, e quindi anche là dov'era o dove lo si vuole
fare, ma ora ragionando - ed è un ragionamento ad alta voce - su
quello che avrebbe dovuto insegnarci la pandemia e considerando il
contesto di riferimento attuale e anche prospettico, e anche le
incertezze, mi chiedo se non avesse avuto più senso oggi, quindi
dopo quello che è successo, valutare una riorganizzazione dei
servizi considerando l'opportunità di salvaguardare e potenziare
anche dal punto di vista specialistico gli attuali siti anche per
tenere separate strutture che la pandemia ci ha insegnato essere
assai complicate da difendere da agenti invisibili, come, ad
esempio, nel caso dei virus. Ripeto: è un esempio e un ragionamento
ad alta voce per spiegare e per dire che forse la pandemia ha
qualcosa in più, qualche ragionamento in più ce lo doveva far
fare.
Qualcuno sarà perplesso, qualcun altro ha cambiato idea in
maniera diametralmente opposta alla mia, qualcun altro è
sicuramente più esperto di me, qualcun altro si crede anche più
esperto di chiunque, ma questo purtroppo è tipico della natura
umana, ma abbiamo considerato tutti i rischi e le relative
conseguenze? L'ho già detto in altre sedi e ne ho anche parlato
alcune altre volte con il precedente Assessore alla sanità e oggi
credo sia giusto ribadire questo concetto: più che un "Libro dei
sogni", e forse la definizione è stata infausta, non valeva forse
la pena a predisporre un piano più operativo, più snello, ma
concreto anche in termini di azioni tempistiche, realizzazione,
risorse, che portasse la sanità valdostana fuori dal pantano in cui
è finita? Una sorta di piano di transizione che non dimenticasse
che la pandemia altro non è stata che un terribile intermezzo
rispetto a una crisi delle criticità che la nostra sanità, e non
soltanto la nostra evidentemente, aveva già sviluppato
endemicamente. Proprio in tal senso nel giugno 2022, proprio a
seguito delle prime audizioni sul piano, come gruppo consiliare,
avevamo presentato una mozione intitolata: "Impegna ad adottare un
programma delle priorità di intervento", da attuare nei primi cento
giorni dall'adozione del piano regionale, con l'obiettivo di
sollecitare la controparte di Governo a dare un maggior livello di
concretezza a molti degli assunti scritti nel piano. Un piano con
molti obiettivi condivisibili e che sicuramente possiamo trovare in
molti programmi di partiti presenti e non in quest'aula ma che
necessitano di un concreto livello di pianificazione, al di là del
piano annuale che viene citato.
L'ho già detto a suo tempo e lo ripeto, non si può mettere sul
tavolo un piano di questo genere e dire in modo semplice: "La sua
attuazione la capirete dalle delibere di Giunta", in realtà la
stiamo già vedendo la sua attuazione e oggi siamo qua a parlare di
una cosa che si sta già attuando. Non è questo il modo di fare le
cose perché in queste parole c'è nuovamente quello che dicevo
prima: grande confusione sotto il cielo. Sinceramente mi sarei
almeno aspettato delle rettifiche laddove evidentemente c'erano
cose già che si stavano facendo. Spesso poche e semplici ma chiare
idee sono più forti di tanti e confusi sogni e prospettive, anche
se mediaticamente fanno, almeno all'inizio, poca notizia. Questa
proposta oggi viene ripresentata in una forma rinnovata ma comunque
con lo stesso spirito, almeno sulla facciata; all'epoca fu accolta
con qualche modifica di rito, ma accolta e legata a quello che
sarebbe stato poi il successivo DEFR, parlo dell'impegnativa che
facemmo all'epoca e che rivedremo rinnovata in seguito.
Sappiamo poi come sono andate le cose, crediamo però che oggi
questa necessità, questa chiarezza di intenti e di scelte debba
esserci con ancora più forza perché il piano, come ho detto, già
nel titolo parte vecchio, e nel contenuto, oltre a tanti numeri
anche non più attuali o, meglio, dovrebbero essere attualizzati con
quelli aggiornati, potrebbero finanche rischiare di non essere più
in linea con quanto si sta facendo o si vorrebbe fare.
Mi si permetta di contribuire a questa discussione con qualche
ulteriore considerazione su alcuni contenuti del piano, altri
saranno poi oggetto di trattazione con gli ordini del giorno. Anche
su questo punto ho avuto modo di anticipare con un'iniziativa
discussa in Consiglio la tematica, nell'ambito dello sviluppo della
macroarea 2 si dice che "il piano intende ridefinire e
riqualificare la
governance
dell'assistenza sanitaria
territoriale potenziando il ruolo dei distretti e delle risorse
umane - ho citato il pezzo del piano - distretti che rappresentano
l'ambito territoriale ottimale dove assicurare l'assistenza
territoriale integrata in tutte le sue componenti. Il piano
riorganizza gli attuali quattro distretti in due tenendo conto di
tre fattori sostanzialmente: che la Valle d'Aosta con poco più di
123 mila assistiti mal si congegna con le prerogative nazionali che
indicano come bacino di utenza ottimale la popolazione servita a
quello di circa 100 mila, "il nuovo distretto 1 è caratterizzato da
una popolazione tra le più giovani, quella dell'Alta Valle,
congiuntamente anche da quella tra le più anziane residenti nella
zona di Aosta e della
Plaine
attratta dalla maggior presenza
di reti e di servizi. Il nuovo distretto 2 vede come principale
criticità la vicinanza con il Piemonte e quindi, in estrema
sintesi, la necessità di potenziare il livello di offerta di
servizi e prestazioni per contrastare l'aumento delle forme di
mobilità sanitaria passiva". Considerazioni ed evidenze che hanno
il loro giusto fondamento ma mi chiedo se abbia davvero avuto senso
concentrare circa il 70% dell'utenza all'interno di un solo
distretto: il primo, in cui Aosta e la
Plaine
di fatto
concentrano il 50% dell'utenza regionale. Questa situazione
determinerà ulteriormente la centralità del capoluogo regionale e
la fondamentale importanza di quello che saranno le case e gli
ospedali di comunità, di cui la realizzazione e relativa
attivazione ci risulta spesso ancora non del tutto chiara. Di
seguito a questo punto abbiamo appreso ieri, l'ha detto anche
l'Assessore, del via del bando di gestione dei PUA, che avranno
sede nelle case di comunità "Hub and spoke". Ma quando e come si
faranno le case della comunità? Perché a leggere la relativa
sezione del piano, pagina 44, si può dedurre che saranno ben altra
cosa rispetto agli attuali poliambulatori; non è chiaro che cosa
debba accadere da qui all'avvio dei PUA, ad esempio, agli
ambulatori per diventare case della comunità. Cito un esempio che
conosco: a Courmayeur è prevista una casa di comunità a bassa
complessità, dove sarà realizzata? Si sta parlando del centro
traumatologico, l'attuale struttura è funzionale ad accogliere il
centro e la casa della comunità?
Ho letto invece con interesse la sezione denominata "Il
finanziamento del sistema salute e benessere sociale" in cui sono
riportati alcuni interessanti dati che sarà bene considerare
pro
futuro e - perché no? - anche necessariamente
aggiornare. Nel 2019 la spesa sanitaria pubblica pro capite in
Valle d'Aosta è superiore a quella media nazionale di 133 euro a
persona, 2.037 contro i 1.904, sono dati riportati nel piano ed è
la quarta più alta a livello nazionale. Analizzando però il
trend
2011-2019, il livello medio nazionale della spesa
sanitaria pubblica pro capite è cresciuto del 2,6% e in Valle
d'Aosta invece si è ridotto di quasi il 9%. La spesa sanitaria
privata in Valle d'Aosta è la più alta a livello nazionale e decede
del 65% il valore medio nazionale. Rispetto al cittadino italiano
ogni Valdostano spende privatamente circa 411 euro in più in un
anno: 1.040 contro 629.
Qui trovo che l'interpretazione data nel piano sia un po'
salomonica, perdonate ma non ho trovato una definizione migliore,
perché sicuramente il fenomeno è complicato ed è difficile anche da
leggere, ma dire che un cittadino con reddito medio annuo ha una
propensione alla spesa più alta anche nell'ambito delle questioni
sanitarie è una cosa, dire poi che forse questo fenomeno può anche
essere generato dalla non adeguatezza del servizio sanitario
pubblico a coprire l'intero fabbisogno regionale è un'altra. Io
penso che sia necessario farci un ragionamento sopra, perché quello
che ho letto mi sembra... forse abbiamo superato anche il Re
Salomone.
Va detto però che la spesa pro capite privata anche a livello
italiano è in crescita nel periodo 2011-2018, peccato che alcuni
numeri siano sul 2018 e altri sul 2019, passando da 560 euro a 629,
come si diceva prima, in Valle d'Aosta è passata nello stesso
periodo da 990 a 2.040 euro. Vero è che il trend di crescita è meno
sostenuto ma questo non giustifica certo la spiegazione basata
sulla questione del maggior reddito dei cittadini valdostani.
Sul lato dei costi sostenuti dall'Azienda USL, sempre nella
parte di pagina 199-200, sarebbe stato utile aggiornare i dati sul
2021 chiuso, che comunque c'è, e forse avrebbe dato anche qualche
elemento di valutazione in più, perché, tra l'altro, lì abbiamo i
numeri di finanziamento e ci manca una gamba, lo dico anche a chi è
stato Assessore al bilancio non solo della Regione Autonoma.
Come si fa ad avere un piano già così vecchio in partenza?
Ripeto: lo dico sulla base di quello che è riportato, poi al di là
del fatto che uno dice: "lo stiamo già attuando", ma almeno i
numeri si potevano aggiornare? Forse grande è la confusione sotto
il cielo.
Chiudo questo mio intervento riportando una considerazione sul
discorso del finanziamento del servizio sanitario, l'Assessore ha
chiuso la sua presentazione facendo una considerazione che cerco di
sintetizzare e che, di fatto, è un po' il
leitmotiv
di tutti
i documenti di programmazione sanitaria, noi teniamo in piedi con
le nostre gambe il servizio sanitario regionale, per certi versi,
alcuni servizi, se seguissimo le logiche nazionali, lo sappiamo
benissimo con i numeri che abbiamo, dovrebbero avere un altro tipo
di gestione e quindi il nostro fidanzamento è importante ed è
fondamentale e lo diciamo ogni volta in bilancio che effettivamente
il pezzo della torta più grosso è quello destinato alla sanità e
alle politiche sociali.
Io voglio solo riportare un'ultima considerazione che riguarda
in chiave prospettica quello che ho già detto nella relazione di
minoranza dell'ultimo bilancio di previsione, perché giustamente
qua ci sono all'interno del piano tutta una serie di numeri. Ecco,
un'altra cosa magari da considerare qual è? Se noi andiamo a vedere
il valore previsionale, e sto parlando soltanto del programma
13.001, 13.002, quindi quello del finanziamento LEA
(incomprensibile) e sto prendendo i numeri da bilancio, sul 2025,
rispetto al 2023, abbiamo una differenza di 29 milioni circa; io
questo l'avevo già detto nella relazione di minoranza al bilancio.
Di questi, se andiamo a spaccarli, 19 milioni sono appunto riferiti
al programma 13.001, 13.002. Questo cosa vuol dire? Che
prospetticamente abbiamo una differenza notevole, quindi delle due
l'una: o c'è una programmazione a livello di bilancio a due anni,
quindi 2023 e 2024, quindi sul 2025 poi si vedrà e magari lo
vedremo in questo bilancio, oppure ci saranno delle cose che non
sono considerate qua. Ci potranno essere delle ulteriori risorse
che arriveranno, magari c'è chi ha maggiori certezze rispetto alle
nostre, io questa considerazione, rispetto a quella fatta - ripeto
-nella parte di finanziamento del servizio sanitario, l'avrei
fatta, perché altrimenti quest'anno o il prossimo anno sul 2024
avremo un piccolo problema, e questo lo dico perché - ripeto - 29
milioni non sono poca roba.
Presidente -
La parola alla consigliera Erika
Guichardaz.
Guichardaz E. (PCP) -
Il piano della salute e del
benessere sociale è il documento più importante della
programmazione sanitaria e sociale, uno strumento di alta
programmazione che avrebbe dovuto e dovrebbe dare sostanza al
programma di legislatura, consentendo di programmare, sulla scorta
delle esigenze del territorio, delle disponibilità di risorse
finanziarie, delle priorità e delle scelte politiche, gli obiettivi
da perseguire nel prossimo triennio, e qui già abbiamo le prime due
anomalie, non parliamo da qui al prossimo triennio, ma parliamo
dall'anno scorso al 2025, e non capiamo se gli obiettivi sono di
questa maggioranza o di quella che c'era prima. Ecco quindi qui la
prima anomalia. Discutiamo poi un piano della vecchia Giunta di più
di un anno fa, con delibere e atti che nel mentre hanno di fatto
modificato, ampliato o, peggio ancora, applicato il piano senza che
il Consiglio lo avesse votato e in questo l'Assessore è stato molto
puntuale a elencarci tutte le delibere che sono già state fatte
prima di capire che cosa stava pensando il Consiglio, ad esempio,
la 1609, quella del 22 dicembre. In quella ritroviamo già la
riorganizzazione dell'assistenza territoriale basata sì su questo
piano, ma un piano che non avevamo votato. Ecco, come per altre
cose si tira dritto con arroganza e senza confronto, con un nuovo
Assessore e questa maggioranza, che hanno, di fatto, ritenuto di
non prendere nemmeno in considerazione i tanti rilievi che sono
arrivati dalle professioni sanitarie, dai sindacati, dagli enti del
terzo settore, dai cittadini, limitandosi invece a inserire due
righe di premessa per dire che oggi c'è un nuovo Assessore, quindi
forse troveremo i due nomi e facendo di nuovo tre passi indietro
rispetto alla gestione dei servizi sociali e la separazione tra
programmazione e gestione. Quel modello di autonomia decentrata che
prevedeva di lasciare agli Enti locali, attraverso un ente
strumentale nuovo, tutta la gestione dei servizi sociali e di
prevedere all'interno invece dell'Azienda USL una direzione della
parte integrata socio-sanitaria, se vogliamo forse la parte più
innovativa di questo piano, ce l'ha detto anche il dottor
(omissis)
quando è venuto in Commissione, anche
perché è ormai noto a tutti come l'aspetto sociale e la salute
siano due facce della stessa medaglia.
È passato oltre un anno ma ad oggi, dal punto di vista
operativo, non conosciamo rispetto ai vari ambiti la fattibilità
tecnica, la valutazione economica, la valutazione delle risorse
umane necessarie, la loro reperibilità e le valutazioni
organizzative del caso. Ancora una volta programmazione e visione
non tengono conto della realtà, e lo dico terra terra, prendendo
proprio un parallelismo fattoci in Commissione. È come se avessimo
programmato di preparare una torta Sacher e ci trovassimo senza il
cioccolato. Vorrei capire che cosa possiamo fare. In questo senso
ho apprezzato quanto diceva l'assessore Barmasse, che giustamente,
presentando il piano oltre un anno fa, lo definiva un "Libro dei
sogni", perché ben sapeva che non c'erano le risorse umane per
attuarlo, mentre oggi l'assessore Marzi lo definisce la cornice di
un quadro, invertendo quindi completamente quel punto di vista e in
qualche modo anche contraddicendosi. È una cornice a partire dalla
quale possono essere concretizzati obiettivi specifici, azioni e
risorse, quindi ad oggi non è stato fatto nulla? O, peggio ancora,
si sono già portate avanti azioni senza avere indicazioni chiare
sugli obiettivi specifici e le risorse disponibili?
È quindi evidente che per qualcuno questo era un documento di
alta programmazione, per chi lo mette in votazione oggi è invece un
mero adempimento formale e questo lo si evince anche dal fatto che
nessuna delle proposte emerse nell'audizione è stata presa in
considerazione, eppure - l'ha detto l'assessore Marzi - sono venuti
gli Ordini degli psicologi, degli assistenti sociali, delle
professioni infermieristiche, i referenti regionali delle varie
professioni tecnico-sanitarie, di radiologia medica, fisioterapia,
tecnici di prevenzione, la Dirigenza sanitaria non medica, i
sindacati, il Direttore di area territoriale dell'Azienda USL Valle
d'Aosta, il Comitato Vallée Santé, che proposte ne hanno fatte,
eccome! Ne cito una, proprio del Comitato, che avrebbe dovuto,
secondo noi, portare a un emendamento di questo piano ma, proprio
alla luce di quella delibera 1609, non lo abbiamo presentato...
l'ha accennato anche il consigliere Aggravi prima di me... la
riorganizzazione della sanità su due distretti, cosa che noi
abbiamo contestato dal primo momento, cosa che è stata riportata
dal Comitato Vallée Santé, cosa che è stata appoggiata anche dal
Direttore di area territoriale che all'interno della Commissione ha
detto che anche per lui era un problema dal momento che il 70%
della popolazione sarà concentrato su quel primo distretto. Allora
perché non abbiamo fatto l'emendamento? Perché abbiamo visto che è
semplicemente un modo per dire: "Da quattro teste passiamo a due",
perché poi vengono mantenuti gli ambiti, cioè ci saranno otto
ambiti territoriali, quindi sinceramente perché non esplicitare in
quel piano questa parte di programmazione?
Oggi quindi andiamo a discutere e a votare un documento vecchio,
possiamo dire, come ho già detto, che sarà un mero adempimento
formale, solo per dire che lo abbiamo votato. Evitate quindi
annunci roboanti per dire che è stato votato il piano, perché il
fatto di averlo tenuto bloccato un anno, vuoi per le lumache, vuoi
per i colonnelli, questo non lo sapremo mai, senza aver preso mai
in considerazione nessuna delle persone ascoltate - e il panorama è
sotto gli occhi di tutti - farebbe emergere l'incongruità fra
quanto sta accadendo e quanto si vuole narrare.
Questo documento non può dare e non dà risposte ai Valdostani
perché come si può pensare di programmare i prossimi tre anni di
attività ed esplicitare con chiarezza l'azione di governo se
continuiamo a dire che mancano le risorse umane ad Aosta come in
Italia e in Europa, se 260 medici se ne sono andati in dieci anni
dalla Valle d'Aosta? Se dobbiamo ricorrere ai gettonisti per
rispondere ai LEA? Se le persone che ricoprivano i ruoli di
responsabilità fino a ieri rimangono le stesse? Se le stesse liste
di attesa continuano a essere eterne?
E non accetto la continua narrazione che la minoranza stia a
guardare sperando che tutto vada male per fare delle iniziative
ispettive, lo dico perché sia all'assessore Barmasse, sia al
Direttore generale, come gruppo PCP, abbiamo presentato le nostre
proposte, proposte illustrate anche in un evento pubblico del
settembre 2021, rielaborate alla luce dell'approvazione del piano.
Basta poi riprendersi le iniziative fatte in questi anni per
smontare questa narrazione. Tra le tante iniziative del nostro
gruppo, ricordo la valorizzazione delle USCA, poi diventate UCA,
che da due anni aspettano ancora un ecografo e ormai sappiamo anche
che forse il loro ruolo potrebbe anche sparire; la richiesta
dell'attivazione del 116-117, che viene continuamente rimandata; le
proposte sulla medicina territoriale; la visione alternativa
rispetto alle strutture sanitarie e alla necessità di un presidio
unico e moderno, anziché i continui rattoppi al Parini; la
richiesta di chiarezza rispetto a personale e pazienti del G.B.
Festaz reiterata ormai da mesi e mesi; la necessità di ampliare e
di estendere la deroga sull'accertamento della lingua francese
anche per i posti a tempo indeterminato; le tante sollecitazioni
sulla questione dell'emergenza e sugli aspetti sociali.
Ancora una volta questo documento in ritardo ha contenuti poco
convincenti e rassicuranti. Ancora una volta, come dicevo, non dà
risposte e non affronta i gravi problemi che emergono dall'analisi
dei dati che troviamo in fondo, in appendice, dove diciamo che c'è
una diminuzione della popolazione per il nono anno consecutivo con
5 mila residenti in meno, un aumento dell'indice della vecchiaia,
una riduzione del tasso di natalità, un eccessivo consumo di
alcool, il maggior tasso di ospedalizzazione, il maggior tasso di
ospedalizzazione per disturbi psichici e cerebrovascolari, maggior
tasso di mortalità complessiva nei maschi specie a svantaggio delle
persone più fragili, un tasso di mortalità legata ai disturbi
psichici, e quindi anche ai suicidi, doppi del dato nazionale, una
mobilità ospedaliera passiva superiore a quella attiva.
Ricordo che quando avevo elencato questi dati, l'allora
presidente Lavevaz mi diceva: "Non siamo il Burundi", questi sono i
dati che trovate in quel piano. Non dimentichiamo poi che i
risultati della relazione relativa al monitoraggio dei LEA
dell'anno 2021 rilevano che le uniche due Regioni ad avere punteggi
inferiori alla soglia in tutte le macroaree analizzate sono proprio
la Valle d'Aosta e la Calabria. Tutto questo a fronte di una spesa
pro capite maggiore della media nazionale, tanto che lo stesso
Direttore generale nella manifestazione sulla sanità pubblica a cui
abbiamo partecipato diversi di noi venerdì ci ha detto e ha
riconosciuto che non vi sono problemi di risorse economiche in
Valle d'Aosta, quindi i problemi stanno altrove.
Come prima considerazione, secondo noi, era importante ribadire
nella premessa il valore insostituibile del sistema sanitario
pubblico come garanzia per la tutela e la promozione della salute,
seguendo i principi di universalità, eguaglianza ed equità di
accesso, nonché criteri di efficacia, efficienza ed economicità.
Sempre più la questione di fondo si riconduce ad affrontare le
disuguaglianze di salute, il sistema sanitario e sociale regionale
si deve rivolgere a tutti per essere di qualità, ma insieme si deve
porre l'obiettivo di ridurre la forbice tra le famiglie più
avvantaggiate e quelle meno e diminuire le disuguaglianze di
salute. Nel fare questo deve anche considerare poi la peculiarità
del nostro territorio e quindi la diversità tra i servizi di chi
vive a Gressoney e chi abita ad Aosta.
Andavano presi maggiormente in considerazione i portatori di
interessi, al di là della piattaforma partecipata, che, come più
volte abbiamo evidenziato, aveva diversi limiti, a partire dal
fatto che si poteva mettere un numero di caratteri estremamente
limitato.
A queste si aggiungono altre criticità del piano, che fin dalla
sua stesura andava pensato con scelte forti di cambiamento, a
partire da quella che si definisce una stesura a silos. Questo
piano è pensato a comparti stagni, a macroaree separate: Ospedale,
territorio, prevenzione, sociale, non con al centro il luogo di
cura, mentre, a nostro avviso, e vi invito a vedere il piano della
Regione Toscana, non dovevano essere tenute separate le parti
relative alle politiche sanitarie da quelle sociali, la parte
descrittiva della rete ospedaliera da quella descrittiva della rete
territoriale.
Vi è poi un approccio semplicistico alle singole patologie, alle
strutture fisiche: ospedale di comunità, case di comunità, alla
visione dell'Ospedale ancora come fabbrica di prestazioni.
Affinché vi sia una vera integrazione socio-sanitaria, è
necessario ragionare in modo trasversale, sia sul versante degli
operatori e delle strutture pubbliche, sia sui bisogni che
provengono dai cittadini. Analogamente la necessità di integrazione
organizzativa tra le componenti assistenziali ospedaliere e quelle
territoriali non può essere affrontata in parti diverse del piano o
attraverso la copertura oraria, cioè dire che è H12 o H24 delle
strutture, viste semplicemente come filtro agli accessi in Pronto
Soccorso, ma deve essere vista la necessità di creare criteri di
organizzazione che abbraccino tutto il percorso del paziente,
garantendo una presa in carico reale e definitiva attraverso
percorsi diagnostico-terapeutici, assistenziali, sociali chiari
dove andavano definite in modo chiaro le competenze della medicina
generale, il cronoprogramma delle azioni e delle priorità da
mettere in campo. Manca quindi la centralità sulla persona e sul
progetto di cura e di vita nella comunità. In questo senso doveva
essere affrontata e rilanciata la prevenzione in tutti gli ambiti
sanitari in modo trasversale, uscendo anche dalla stretta influenza
sanitaria con l'obiettivo della salute in tutte le politiche.
Mancano poi gli indicatori, riducendo i dati epidemiologici a
qualche pagina e soprattutto affrontando la loro analisi solo
rispetto alla situazione attuale. Avere una visione prospettica e
cercare di effettuare delle proiezioni statistiche riferite al
periodo di validità del piano erano elementi indispensabili per una
vera programmazione, ma, come sappiamo, sono anni che parliamo di
un Osservatorio epidemiologico senza avere risposte e scarichiamo,
su dati forniti in modo incompleto o sbagliato, le bocciature che
continuano ad arrivarci dal Ministero.
In molti piani approvati da altre Regioni troviamo analisi di
contesto, approcci, schede operative, con l'indicazione dei
soggetti coinvolti, dei risultati attesi e dei relativi indicatori
per il monitoraggio, nonché la valutazione dello stato attuale che
qui non si ritrovano.
La parte dedicata agli aspetti sociali enuncia poi il principio
della non riduzione di tutto a semplice assistenzialismo quando, di
fatto, tutti gli obiettivi che ci si pone all'interno di questo
piano sono di quel tipo. Dove sta il passo avanti? Dove sta la
visione?
In sintesi avremmo preferito:
- un piano con un approccio trasversale, con al centro la
persona e i suoi bisogni, integrato con l'aspetto sociale;
- una maggiore attenzione alle risorse umane, quindi alla
carenza di personale, alle forme di attrattività, alla
valorizzazione delle figure professionali e delle loro competenze,
al miglioramento del clima interno a partire proprio dal
coinvolgimento nella stesura del piano di queste figure e a
un'analisi delle criticità e proposte degli operatori partendo dal
loro vissuto;
- una visione dell'Ospedale come parte di un territorio che non
si prende in carico solo la prestazione ultra specialistica o della
procedura, ma si fa carico di un paziente che arriva dal territorio
e che poi ci dovrebbe ritornare;
- una definizione chiara delle forme aggregative della medicina
territoriale, delle necessità di un Dipartimento di cure primarie
di coordinamento, formazione,
governance
delle cure
primarie, della rimodulazione del servizio di continuità
assistenziale nell'ottica di integrazione e non solo di copertura
oraria notturna, ma di presa in carico corretta dei bisogni;
- una pianificazione delle azioni da intravedere con priorità e
un calendario della successione delle fasi attuative,
identificandolo anche con un periodo di transizione per la riforma
del territorio;
- la definizione, infine, di un elenco di indicatori di esito e
di processo su cui poter valutare di volta in volta.
Il declino della sanità è purtroppo sotto gli occhi di tutti, lo
denunciano gli stessi operatori che evidenziano l'inadeguatezza dei
modelli di organizzazione sanitaria, ma non si capisce in questo
piano né la visione a breve, né quella a lungo termine rispetto ai
modelli proposti. Manca quell'approccio trasversale che metta al
centro la persona e, come dicevo, manca un cronoprogramma.
La nascita di un ente strumentale della Regione per le attività
di gestione dei servizi e degli interventi socio-assistenziali, che
poteva essere un'innovazione, ora subisce un brusco
stop
.
È poca cosa pensare poi a indennità per non far scappare medici
e infermieri quando il problema riguarda tutte le figure
professionali operanti nel sistema sanitario e socio-sanitario e
non solo legato alla retribuzione ma soprattutto legato alla
qualità del loro lavoro, come è distruttivo pensare a un contratto
regionale che ritroviamo in questo piano, quando sono sotto gli
occhi di tutti i disastri delle varie regionalizzazioni: i vigili
del fuoco e il Corpo forestale che non sono equiparati a livello
contributivo e pensionistico ai loro colleghi nazionali, i
dipendenti regionali che aspettano ancora gli arretrati dal 2019, i
capi dei servizi di segreteria che, pur svolgendo lo stesso lavoro
dei loro colleghi, non vengono equiparati, la Motorizzazione, il
Centro per l'impiego e chi più ne ha più ne metta. Oltre ai
riconoscimenti economici, che, ripeto, devono essere previsti per
tutti, bisogna prevedere contestualmente anche altre azioni a breve
e lungo termine per migliorare il lavoro di chi già opera in quel
settore, non basta attrarre, bisogna anche valorizzare il personale
che c'è.
Diverse le strutture finanziate attraverso il PNRR ma quale
personale verrà utilizzato e quali servizi verranno erogati? Quanto
sta avvenendo rispetto alle scelte su Variney e G.B. Festaz
dimostra in modo chiaro che non basta costruire la scatola, ma
bisogna aver prima programmato anche come reperire adeguato
personale, non del personale che poi facciamo formare al G.B.
Festaz perché è inadeguato, e anche su questo non so se possiamo
farlo. L'esternalizzazione dei medici a gettoni o in libera
professione dovrebbero essere l'
extrema ratio
, ma senza
programmazione questo, purtroppo, sta accadendo sempre più
spesso.
L'avvio imminente dei lavori delle centrali necessarie per
l'ampliamento dell'Ospedale Parini, di cui ancora ad oggi nemmeno
conosciamo la variante... ci dovrebbe essere l'avvio nel corso del
2023 ma intanto altri soldi sono stati stanziati per tacconare al
Parini, l'ultimo riguarda il Pronto Soccorso, e vi invito ad andare
a vedere cosa sta succedendo rispetto a quei pavimenti... per
l'adeguamento sismico del Beauregard, per prevedere nuove camere
mortuarie presso il cimitero di Aosta, con tutti i disagi annessi e
connessi di stazionare e trasportare i cadaveri dai reparti. Le
promesse del presidio unico svaniscono.
Ci iniziamo a porre i problemi oggi sulla viabilità e sulla
cantierabilità di quell'immenso cantiere che ormai dal 2007
continuiamo a vedere.
I cinque Consiglieri del mio gruppo che votando sulla petizione
di Vallée Santé... non ci avevano detto che senza questo dato,
quello proprio sul costo complessivo delle opere, non si sarebbe
mai andati avanti... guardate, nel piano è scritto chiaramente:
"Grazie al voto di quella risoluzione si è andati avanti come dei
treni" e ve la prendete tutta questa responsabilità. Se ne saranno
accorti che hanno votato poi in Giunta e in Consiglio per
l'ampliamento del Parini? E nel piano, vedete, c'è la
regionalizzazione del contratto, voterete per la regionalizzazione
del contratto sanità? Il PD nazionale ha annunciato che sabato sarà
in piazza per la difesa e il rilancio del servizio sanitario
nazionale pubblico e universale, mentre ad Aosta qui si porta
avanti altro.
Negli ordini del giorno che presenteremo entreremo maggiormente
nel dettaglio dei singoli argomenti ma il nostro giudizio rimane
fortemente critico.
Questo documento, presentato
tel quel
oltre un anno fa,
che voterà questa maggioranza non fa altro che dimostrare quanto
poco si considerino documenti così importanti.
Per privatizzare la sanità, non servono delibere, basta non far
funzionare la sanità pubblica e questa maggioranza questo sta
facendo, perché se sono scappati questi medici, se le liste
d'attesa continuano a essere quelle che vediamo, se per i medici di
medicina generale abbiamo alzato il tetto a 1.800 pazienti, le
agende non risultano più chiuse ma temporaneamente indisponibili o
in galleggiamento... le strutture ospedaliere che erogano servizi
essenziali con medici a gettone, come il Pronto Soccorso, la
Radiologia e da poco anche la Neurologia... l'esternalizzazione di
strutture come Variney e Perloz, persone stazionate in Pronto
Soccorso per giorni in attesa di un posto letto. Il diritto della
salute in questo momento in Valle d'Aosta non è uguale per tutti e
anche a livello sociale si sta prestando veramente poca attenzione
a quanto sta avvenendo. Come diceva il collega Aggravi... riprendo
quella frase di Mao che lui non ha citato: "Grande è la confusione
sotto il cielo".
Presidente -
Ha chiesto la parola il consigliere
Baccega.
Baccega (FI) -
È arrivato il grande giorno,
l'approvazione del piano salute e benessere sociale approda in
Consiglio con tutte le criticità che sono state ovviamente
evidenziate in Commissione nei vari confronti che ci sono stati sul
territorio e ancora oggi dagli interventi che mi hanno preceduto.
Avevo intenzione di partire in modo
soft
, ma i toni da
podestà della sanità dell'Assessore in qualche modo mi hanno un po'
messo in confusione.
L'Assessore è partito parlando di documento che ha priorità di
intervento e poi ha citato tutta una serie di sigle, ci ha
illuminati con numeri di delibere, con sigle AFT, MMG, PLS, LEPS,
UCA, AI, PUA. Noi che abbiamo letto quattro o cinque volte il
documento sappiamo di che cosa si tratta, quei poveri ascoltatori,
ammesso che ce ne siano, in qualche modo hanno fatica a star dietro
a considerazioni di questo tipo. È vero che le delibere di Giunta
dicono che si fanno dei passi avanti rispetto a quanto è scritto
alle 277 pagine di questo documento e la messa in campo di queste
delibere va in quella direzione, qualcuno sostiene spesso che la
Pubblica Amministrazione parla per atti e gli atti, in realtà,
vengono messi in campo.
L'Assessore ci ha anche parlato di (lo dice il piano)
costituzione di tavoli e di cabine di regia; la verità, colleghi -
e questo potrebbe essere la chiosa di un intervento ma non lo sarà
-, è che il percepito è un vero problema, è esattamente il
contrario di tutto quello che ci dirà la maggioranza rispetto a
questo percorso che si è avviato. Un servizio sanitario regionale
che, come è stato detto e va ribadito, è ad appannaggio del
finanziamento del bilancio regionale: 406 milioni in questo 2023,
che andranno a ridursi nel triennio di 29 milioni, si riducono le
risorse e si incrementano i servizi, è un po' una questione che va
valutata attentamente.
Tornando a quella che voleva essere una riflessione proprio su
tutto il piano e ritornando al servizio sanitario nazionale ricordo
la legge 833/1978, sulla base di principi di mantenimento della
salute fisica e psichica, nel rispetto della dignità e della
libertà della persona umana, senza distinzione di condizioni
sociali e in uno spirito di uguaglianza dei cittadini, quella fu
davvero un'importante sfida, 45 anni che hanno visto la sanità
valdostana e la sanità italiana crescere e migliorare e il fronte
della sanità del nostro Paese è stato sicuramente acclamato anche a
livello europeo. Negli ultimi anni molto è cambiato, purtroppo non
ancora in meglio, quindi mi sento ancora una volta di affermare,
l'ho già detto un paio di volte in questo Consesso e anche in altri
ambiti dove si parlava di sanità, la sanità è un sistema complesso
che va governato e niente di più vero perché drammaticamente in
quell'ambito la richiesta è sempre più alta e, per governarlo,
bisogna prendere atto che negli anni c'è stata una significativa
involuzione della quale non possiamo non prendere atto: riduzioni
di fondi in passato, ma dal 2018 anche lì c'è stata un'inversione
di tendenza, sono cresciute le risorse a favore della sanità
valdostana. Sicuramente un disagio creato e alimentato da crisi
politiche e amministrative, certamente dalla pandemia, ma che non
può essere un alibi, perché quello che è successo in Valle d'Aosta
è successo in tutte le altre Regioni in Italia e nel resto
d'Europa.
Ritorno a dire che questo documento di 277 pagine, appunto il
piano salute e benessere sociale, accompagnato dalle oltre 100
pagine riferite alle audizioni in V Commissione, ho la sensazione
che farà la fine del documento redatto da altra Cabina di regia
condotta dal professor
(omissis)
, questo era il
documento, e dal professor
(omissis)
, l'esperto
epidemiologo, al quale hanno collaborato ben tredici professionisti
della sanità valdostana tra dirigenti, medici, l'Azienda,
l'Assessorato, oltre un gruppo di lavoro per la prevenzione, che
coinvolgeva altri nove professionisti tra cui anche medici privati
che hanno collaborato in quel momento difficile. Quel documento
dava misure specifiche per le residenze socio-sanitarie pubbliche e
private, per l'assistenza domiciliare che ritroviamo anche nel
piano salute e del benessere sociale, quindi la sanità territoriale
e da lì erano nate le USCA, prime in Italia a mettere in campo
quell'indicazione ministeriale, ora saranno trasformate in UCA, e i
gruppi medici referenti di comunità. Si prendeva anche atto di un
piano di riorganizzazione della rete ospedaliera con la previsione
di realizzare il tormentato edificio C1, prima annunciato e poi
bocciato dalla stessa maggioranza politica. Con dispiacere nel
tempo abbiamo dovuto prendere atto che le indicazioni e gli
indirizzi precisi di quel documento di programmazione molto
condiviso sono rimasti quasi, non sempre e non tutto, lettera
morta. Ora ci viene proposta una nuova programmazione, ancora più
corposa, che prende spunto e ricopia in parte il documento
realizzato dagli uffici dell'Assessorato e dell'USL nel 2019, che,
a differenza di questo documento, aveva cinque anni di validità,
traguardava a cinque anni, fino al 2025, e che non fu mai approvato
in quanto le quattro giornate, l'ha detto l'Assessore, di
condivisione pubblica organizzate sul territorio della Regione sono
state annullate perché siamo stati poi aggrediti dal Covid-19, era
marzo 2020. Il piano salute e benessere sociale quindi ci parla di
programmazione 2022-2025 quando siamo a metà del 2023 e anche
questo sarebbe stato più opportuno e necessario che il documento
traguardasse almeno al 2027.
È stato assegnato alla V Commissione consiliare il 15 aprile del
2022 e, dopo le numerose audizioni dei soggetti professionisti
della sanità, spesso - lo hanno detto loro - mai coinvolti nella
stesura del documento, su sollecitazione delle forze di opposizione
approdano all'ultimo secondo alcuni aggiornamenti sugli indicatori
presenti nel piano, ma ci mancherebbe, era doveroso e necessario
affinché si possa andare a fotografare una situazione reale; oltre
agli emendamenti proposti dall'Assessore, emendamenti ovviamente di
sostanza, è stato richiamato anche dai colleghi che mi hanno
preceduto, e che cambiano completamente il paradigma, quindi un
documento di sostanza, fin da subito definito il "Libro dei sogni"
da noi, ma anche dall'allora Assessore, che ripresenta le quattro
macroaree e la macroarea a valenza traversale e che sottolinea i
due principi fondamentali: il miglioramento delle condizioni di
salute e di benessere delle persone, il miglioramento del complesso
sistema di offerta organizzata e integrata di servizi pubblici e
privati convenzionati per assicurare una migliore condizione di
salute e benessere sociale. Mai come in questo momento, lo dicono
in tutta Italia, la sanità pubblica e la sanità privata devono fare
squadra, devono avere un riferimento e devono andare nella
direzione di dare servizi ai cittadini. Ora, nonostante i numerosi
convegni e i confronti di gruppi politici sindacali e partiti che
si sono tenuti in questo periodo, visti i comunicati e quant'altro,
ma soprattutto tenuto conto delle problematiche che i cittadini
evidenziano quotidianamente sui
social
e con lettere ai
media
, ma anche le associazioni di consumatori... ieri al
Pronto Soccorso era nuovamente un delirio, avevamo proposto
l'
admission room
, penso che nei prossimi giorni sia una cosa
buona se lo fanno... le cose non vanno assolutamente
migliorando.
Ci avventuriamo in questo corposo documento e subito siamo
chiamati, colleghi, a fare delle riflessioni che in qualche modo
richiamano inevitabilmente i tanti provvedimenti ispettivi che
nell'arco di questi due anni e mezzo abbiamo portato all'attenzione
del Consiglio. Avremmo dovuto predisporre un numero imprecisato di
emendamenti, ma tutto questo sarebbe stato improduttivo; il collega
Marquis e io ci siamo in qualche modo divisi alcune tematiche che
sono state nell'arco del tempo i nostri momenti di confronto sulla
sanità.
Parliamo subito della bocciatura della sanità valdostana nel
pessimo risultato nel
report
del Ministero della salute sui
livelli essenziali di assistenza, del quale si è già discusso in
Consiglio: prevenzione, Ospedale, territorio. Il problema sono i
dati, la trasmissione dei dati? Il tema vero è già stato
evidenziato nel 2019, quando la nostra Regione si trovava in quella
fase di recupero rispetto ai LEA ma non raggiungendo la sufficienza
piena, eravamo al 62% e la sufficienza si raggiungeva al 62,6%, ma
che adesso è degenerata e non si è voluto proseguire un percorso
virtuoso, che, a suo tempo, era stato proposto per individuare le
cinque strutture sul territorio, le microcomunità regionali, che
dovevano essere trasformate in strutture socio-sanitarie affinché
quei dati potessero davvero essere trasmessi a Roma e al Ministero
e potessero essere parte integrante della raccolta dati per
determinare i livelli di assistenza sanitaria nella nostra regione,
cosa che ancora adesso non i riesce a fare e non si fa ed ecco i
risultati! Questi sono i risultati oggi come allora e non si vuole
cambiare il metodo, questo lo si raccoglierà sempre. Rendiamoci
solo conto che un semplice sopralluogo, e invito tutti i colleghi
della Giunta a farlo, e un confronto con gli assistenti di
struttura ci consentiranno di capire che la maggior parte degli
ospiti delle microcomunità valdostane sono interessati da percorsi
di cronicità piuttosto gravi, questo lo ha recentemente affermato
anche il dottor
(omissis)
nell'intervento di Verrès
la settimana scorsa. Microcomunità che ancora oggi non hanno il
collegamento alla fibra nonostante le risorse che sono state messe
a disposizione, progetto di INVA approvato e poi stoppato, ma
perché? Poi un'altra opportunità con un progetto condiviso con la
Regione Lazio che si poteva fare ma non si è fatto, tutto fermo;
quindi le cinque strutture da socio-assistenziali a socio-sanitarie
erano ben individuate: Morgex è pronta ma è chiusa, manca il
personale, due ad Aosta, tra cui Brocherel, i lavori non vanno
avanti, si dorme, due anni e mezzo, Variney, Châtillon e Perloz,
questi erano i cinque obiettivi di allora.
Furono proprio le
Unités
, in virtù di un'incomprensibile
autonomia gestionale, a essere contrarie a quel processo che doveva
poi traguardare, da una parte, all'istituzione dell'Azienda
regionale per i servizi socio-assistenziali e socio-sanitari alla
persona... quello studio che aveva realizzato l'UNI VdA a firma del
professor
(omissis)
, oppure anche affidando tutto il
pacchetto di servizi all'Azienda USL opportunamente organizzata e
quindi superando l'attuale disagio di frammentazione esistente...
che non si rubino le OSS uno con l'altro, questo sta succedendo!
Che non si portino via le infermiere uno con l'altro! Vogliamo dare
una chiarezza anche a quest'aspetto? Ora viene riproposto ancora
una volta, nuovamente modificato, cancellato il percorso della
società unica di gestione, quindi abbiamo degli emendamenti da
approvare che noi certamente noi non condividiamo. Al via i
poliambulatori delle case di comunità, alta, media, bassa intensità
da gestire, da
team
multidisciplinari, le case della
comunità Morgex, G.B. Festaz, Châtillon, Donnas, l'Ospedale di
comunità ad Aosta e Verrès, i consultori, cioè un trasferire
risorse e cambiare nome a strutture che sono già esistenti, a parte
l'Ospedale di comunità di Verrès che dovrà essere realizzato,
capiremo poi quando. Tutto quanto è previsto dal nuovo modello
determinato dal decreto ministeriale 72/2022 con le AFT, i medici
di medicina generale, le aggregazioni dei medici, ma tutto questo
quando? Finirà con il 2025? Siamo consapevoli di questo? E poi gli
specialisti... perché queste strutture territoriali non possono
essere gestite... solo dai medici di medicina generale e per le
patologie che richiedono l'intervento degli specialisti si debba
prevedere che siano gli specialisti a recarsi sul territorio,
anziché richiamare i pazienti e affollare l'Ospedale se si fanno
strutture di questo tipo sul territorio? È una delle domande che mi
sono posto e continuo a pormi, me le sono poste in un tempo passato
e che continuo a cercare di valutare, come lo guido il sistema
regionale, come fare per costruire un progetto ambizioso e
migliorativo per la sanità valdostana? Come disegno il progetto
nuovo ed efficace programmando magari per
target
, come ci ha
suggerito recentemente il professor
(omissis)
,
fondato sui veri bisogni delle persone per avere servizi
efficienti? Poteva essere un'idea, una proposta su cui potevamo
confrontarci.
La Valle d'Aosta è una Regione ricca con popolazione contenuta e
può diventare un laboratorio di rilancio e di innovazione... ecco
che, per cambiare le cose, bisogna costruire, bisogna avere idee,
bisogna portare avanti i percorsi intrapresi, come la telemedicina,
la telepsichiatria, la teleassistenza, il teleconfronto sanitario
dove nuove e più attuali esperienze di ICT applicate alla sanità
possono dare delle risposte a un territorio di montagna come quello
della Valle d'Aosta.
Non abbiamo ancora, lo ribadisco, le micro collegate alla banda
larga. Su questo percorso siamo decisamente indietro, il piano
sanità connessa di cui abbiamo letto qua e là, che dovrà chiudere i
lavori entro il 30 giugno 2026 con le risorse del PNRR non è
nemmeno nel piano sanitario benessere sociale, non compare, o è
mascherato ce lo direte. Tanti obiettivi fumosi in questo corposo
documento di 277 pagine, tante parolone, nessun cronoprogramma, non
sappiamo quando comincia e quando finisce un percorso, non c'è
niente sui tempi e sulle risorse da impiegare nelle specifiche
quattro macroaree.
La Valle d'Aosta deve creare alleanze fra tutti gli attori:
operatori sanitari, sindacati, terzo settore, politica e invece
leggiamo, finalmente, che si prende atto in un consesso assembleare
della sanità, tutto gestito da sanitari e dall'USL, che esiste la
conflittualità in Valle d'Aosta, finalmente lo si dichiara. "In
Valle d'Aosta il clima lavorativo è particolarmente conflittuale",
l'ha detto il Direttore generale dell'Azienda USL, noi lo diciamo
da quando abbiamo avuto il modo di conoscere questo mondo, era il
2018.
Parliamo di un altro tema a noi caro, bisogna far entrare nel
sistema scolastico la sanità, l'educazione sanitaria deve entrare
nei programmi scolastici, un'inevitabile sintonia sanità e scuola
in termini di prevenzione può dare risposte importanti ai nostri
giovani per guardare a una salute e a un benessere per tutti,
iniziando proprio dai giovani. Recentemente ho richiesto e ho avuto
i dati sui pazienti che sono in carico al SERD per patologie legate
rispettivamente al consumo di sostanze stupefacenti, al consumo di
bevande alcoliche, al gioco d'azzardo nei pazienti che sono seguiti
dal Dipartimento di salute mentale e dal Centro dei disturbi
alimentari, i dati, colleghi, sono davvero preoccupanti e non
voglio citarli per una certa sensibilità.
Entrando nel vivo di altri temi trattati nel piano salute e
benessere sociale e da noi sollecitati in Consiglio regionale, ma
non accolti, proseguirei con il Dipartimento di salute mentale in
merito al quale abbiamo presentato un ordine del giorno. La
pandemia ha certamente aggravato il numero di pazienti che si sono
rivolti al Dipartimento di salute mentale della Valle d'Aosta e,
analizzando il tema proposto nel piano salute e benessere sociale,
rileviamo che in Valle d'Aosta l'unica struttura residenziale per
disabili, una struttura privata chiamata "La Maison des Bons
Sentiments" è stata accreditata come socio-assistenziale, anziché
essere accreditata, avendone i requisiti, come socio-sanitaria e
convenzionandola con l'USL affinché si possa ricoverare e inserire
gli utenti con disabilità mentale ed evitare che questi vengano
inviati in strutture fuori Valle con maggiori spese per l'Azienda e
soprattutto per le famiglie. Un altro capitolo dello stesso tema
riguarda lo scenario di operatività del volontariato nell'ambito
della formazione degli Utenti Familiari Esperti: gli UFE, altra
sigla. Nella risposta a una nostra interpellanza l'Assessore ci
aveva comunicato che della formazione si sarebbe occupato il
privato sociale, e poi chi li paga? Sempre il terzo settore? Non mi
pare che su questo ci sia convergenza, quindi presenteremo anche in
quest'ambito un ordine del giorno affinché si definisca chi fa che
cosa. Si parla anche di istituire un centro di salute mentale in
ogni distretto, ma anche questa mi sembra una sfida impossibile
considerata la difficoltà a recepire i medici specialisti in
psichiatria, è molto più complicato che in altre specialità, anche
perché pochi accedono a quella specialità dopo l'Università.
Assessore, mi segua per favore... infine questa è una domanda
importante, dove sarà collocato il Centro di salute mentale, parlo
degli ambulatori, valutato che il reparto dovrà essere trasferito
al Parini, o comunque in ambito ospedaliero, come previsto dalla
legge... non se ne parla, così non si programma.
Due riflessioni sulle politiche della famiglia e la natalità,
presenteremo un quarto ordine del giorno... le due paginette dicono
tante cose, ma non danno spazio a risposte concrete per ottenere
l'obiettivo di essere amico della famiglia. Vi è la diminuzione
della popolazione, con una perdita complessiva di 5 mila residenti
e la conseguente riduzione del tasso di natalità, che quest'anno è
sceso dal 7,28 nati ogni mille abitanti a 6 nati ogni mille
abitanti. Doveva favorire un'attenzione particolare per
incrementare la natalità e pianificare un'inversione di tendenza,
vero che il Beauregard è ancora un fiore all'occhiello essendo
indicato come l'Ospedale del bambino, ma nel 2023, in prospettiva
di questo piano, bisogna fare di più per la famiglia e per le donne
che diventano mamme e favorire la natalità: per esempio,
consentire, laddove è possibile, l'allattamento sul posto di
lavoro, lo faranno nel nuovo regolamento del Parlamento italiano,
prevediamolo laddove è possibile, studiamoci su questa cosa.
Occorre costituire l'agenda di gravidanza, un documento
importante che accompagna la futura mamma in tutto il suo percorso
di gravidanza e costituisce un efficace confronto e un'adeguata
informazione anche tra operatori sanitari, l'ostetrica, il
ginecologo, il medico di medicina generale e il pediatra di libera
scelta. L'agenda dovrebbe mettere a disposizione della futura mamma
le schede cliniche per registrare il decorso della gravidanza, le
impegnative per gli esami e tutto quanto previsto in vista di
un'assistenza addizionale e specialistica, tutto questo secondo le
indicazioni del Ministero della salute e dell'Istituto superiore di
sanità, si prevede che i percorsi di nascita, nel caso di
gravidanze fisiologiche, debbano essere gestite dal personale
ostetrico. Questo sarebbe un efficace supporto all'ambulatorio
dedicato alle gestanti che però parte dalla trentaseiesima
settimana di gravidanza e che è già presente, mentre l'agenda
ripercorre tutto il percorso di gravidanza.
Non possiamo non fare un passaggio regionale sulle liste
d'attesa, dopo diverse interrogazioni, la risoluzione approvata
all'unanimità dal Consiglio regionale che prevedeva di presentare
in V Commissione le strategie del nuovo programma attuativo
aziendale del governo delle liste d'attesa, non c'è stata questa
condivisione, c'è stata la crisi politica, quindi capisco che la V
Commissione non ha potuto convocare per un tema così specifico.
Credo che la priorità sia stata data al piano salute e benessere
sociale, che per voi è il documento cardine ma che di risposte
concrete ne dà poche; peraltro abbiamo preso atto da diversi
comunicati di cosa si è fatto in termini di interventi chirurgici,
in termini di visite specialistiche e prestazioni di diagnostica
per immagine, di prestazioni riabilitative, qualche risposta in più
- bisogna essere seri e corretti - è stata data, c'è stata una
leggera inversione di tendenza, anche e soprattutto - va ribadito -
grazie alla collaborazione con il privato accreditato. Tutte le
strutture private accreditate hanno dato risposte importanti e per
questo richiamiamo il principio fondamentale che fin da quel 1978,
con l'avvio del servizio sanitario nazionale basato su
universalità, uguaglianza ed equità... che dice che "le Aziende
sanitarie locali erogano i servizi attraverso le aziende locali, le
aziende ospedaliere ma anche le strutture private convenzionate".
Sono state attivate le liste di galleggiamento, anche queste
sperimentali per Neurologia e per Gastroenterologia, sappiamo che
mancano medici specialisti e infermieri. In Svizzera hanno fatto
una chiamata per infermiere pagandole 72 mila euro all'anno, questo
è un dato di questi giorni, e quindi abbiamo, anche da questo punto
di vista una grossa preoccupazione. Ora dobbiamo affermare con
convinzione che la collaborazione tra sanità pubblica e sanità
privata è funzionale a dare risposte sanitarie ai cittadini. È
necessario incrementare il budget a favore del privato accreditato
per garantire risposte concrete in termini di tempi e di qualità
del servizio ai cittadini. Ormai visti i momenti e gli esodi, la
sanità privata e la sanità pubblica hanno iniziato un serio
confronto non solo in Valle d'Aosta ma anche a livello nazionale
con l'obiettivo di garantire risposte concrete in termini di sanità
e di benessere dei cittadini.
Noi continueremo a fare un ragionamento rispetto alle risposte
che saranno date sui quesiti che abbiamo posto all'attenzione del
Consiglio da parte della maggioranza e ci riserviamo nella
dichiarazione di voto di dare ulteriori suggestioni.
Presidente -
Ha chiesto la parola il consigliere Manfrin,
ne ha facoltà.
Manfrin (LEGA VDA) -
È particolarmente arduo aggiungere
qualcosa a quanto già è stato detto dai colleghi, che hanno,
secondo me, già fatto una fotografia particolareggiata del famoso
PSBS, io ho imparato questa sigla grazie a lei, assessore Marzi, e
con questa mi ricordo anche qual è l'acronimo che compone questo
piano, un piano che ha suscitato un po' la mia curiosità perché
siamo andati a verificare anche visto che si è detto in queste
settimane, in questi mesi, in questo più di un anno di lavoro che
chiaramente questo piano arrivava dopo un periodo in cui non c'era
stato.
Ebbene, quando e quali sono stati i periodi coperti da questo
piano? Un primo piano è stato quello per il triennio 1997-1999,
quindi quello è il primo piano a cui ci possiamo riferire, che ha
dato il via poi a quello che è l'ultimo e che stiamo esaminando.
C'è un però, perché nel 1999 poi non si è più approvato un
ulteriore piano fino al 2002, quindi c'è un buco dal 1999 al 2002.
Il piano del 2002 ovviamente, essendo triennale, è stato valido
fino al 2004 e qui troviamo un altro buco fino al 2006, dopodiché
troviamo il piano 2006-2008 e qui un altro buco tra il 2008 e il
2011. Al piano 2011-2013 non è seguito niente per circa dieci anni
e questo è quello che oggi andiamo a esaminare. Ecco che quindi ci
si chiede se tutta la fretta con la quale si è voluto poi andare a
discutere dopo un anno di questo piano in quest'aula è così
giustificata, perché se un piano come questo, che appunto viene
definito il piano fondamentale per quanto riguarda la salute e il
benessere sociale della nostra Regione, può avere dei buchi di
programmazione che sono quelli che abbiamo evidenziato, le domande
sorgono, quindi la domanda che ci facciamo è: ma se sono state
sollevate così tante criticità, così tanti problemi, così tante
proposte di soluzione, perché non ascoltarle, non fermarsi un
attimo, provare a recepirle e poi dopo avere un piano con tutti i
crismi? E questa domanda ovviamente non ha risposta.
Un'altra criticità però che posso rilevare nel piano è proprio
il fatto che alcune delle previsioni, alcune delle disposizioni
contenute in questo piano sono già realizzate, quindi vengono già
realizzate; ora il problema qual è? Il problema è proprio questo,
che se io ho bisogno di un piano per pianificare una serie di
azioni e prima che questo piano venga approvato io metto già in
campo quelle azioni che questo piano prevede, allora probabilmente
o questo piano è inutile o arriva inutilmente in ritardo, perché
avrei dovuto approvarlo prima per realizzare le azioni dopo. Su
questo però obiettivamente non abbiamo sentito una motivazione,
l'abbiamo sollevato in Commissione, non ci è stata data alcuna
spiegazione rispetto a questo.
Arriviamo quindi, dopo un anno e mezzo di discussione, a un
piano che nasce già vecchio, è già stato sottolineato, un piano che
viene chiamato con il suo titolo 2022-2025 quando però siamo nella
seconda metà del 2023, quindi evidentemente approviamo un piano che
nasce già vecchio, al punto che addirittura i dati contenuti sono
talmente vecchi che vengono aggiornati tramite emendamento e tutto
il piano, che si origina e viene esplicitato proprio basandosi su
quei dati, inevitabilmente risulta basato su quei dati che però, in
realtà, sono aggiornati, quindi non sappiamo quanto siano centrati.
Ancora: arrivano degli emendamenti importanti da parte del Governo,
e ne dico uno su tutti: l'emendamento che riguarda la creazione
dell'ente strumentale va a mutilare la parte delle politiche
sociali nella sua parte più importante, cioè si era impostato il
piano per la salute e il benessere sociale in una maniera,
immaginando un ente strumentale, poi lo si cancella tramite
emendamento e si cerca di raffazzonare quello che rimane.
Obiettivamente questo non mi sembra un segnale di buona
organizzazione, con tutto che sono assolutamente felice che si
cancelli l'ente strumentale assolutamente pericoloso.
Il problema - ed è chiaro per tutti quelli che lo hanno
esaminato - è che effettivamente questo piano manca di concretezza,
io vorrei davvero invitarvi a compiere la titanica impresa di
leggerlo tutto in maniera approfondita, e non a volo d'uccello, e a
soffermarvi su quelle riflessioni che a volte si trovano
all'interno del piano, come "questa cosa è assolutamente brutta",
che so... la povertà, il problema delle liste d'attesa, prendete
voi un problema qualsiasi, "questo problema è molto brutto e quindi
noi riteniamo che sia importante affrontarlo e lo affronteremo
secondo noi perché si deve affrontare prima questo aspetto, poi
questo e poi quest'altro", sul come, il perché, quando, con quali
risorse non c'è scritto niente! È chiaro che di questi documenti ne
possono essere fatti a bizzeffe, mettendo tutti i problemi in fila
e dicendo: ci sono questi problemi, sai che c'è? Adesso poi li
risolviamo, ma come non si sa, lo si lascia a chi segue.
Ho visto, Assessore, che lei ha parlato e ha esaltato quello che
è stato il percorso condiviso e aperto sulla piattaforma, non le
sarà sfuggito che se è vero... e sono assolutamente concorde nel
dire che il percorso di condivisione che è stato fatto sulla
piattaforma è un percorso utile e importante che ha apportato delle
modifiche direttamente dai portatori d'interesse, dall'altra non
posso non evidenziare che nel percorso di approfondimento che è
stato fatto in V Commissione l'allora presidente Restano ha fatto a
tutti i portatori di interesse una domanda, soprattutto a quelli
che rappresentavano le professioni, e a tutti i rappresentanti
delle professioni: "Scusate, ma voi siete stati coinvolti nella
stesura del piano?", con accento meno piemontese di quello che ho
usato io, però questa domanda è stata fatta. La risposta è sempre
stata: "No", però se noi parliamo del documento più importante che
riguarda la programmazione della salute e del benessere sociale e
non vengono interpellate le persone che quel piano dovranno
applicarlo e che su quel piano dovranno lavorare, credo sia un
grosso problema. Davvero è stato un coro unanime di "No": "No, non
siamo stati interpellati", "No, non ci è stato chiesto niente",
"No, non l'abbiamo neanche visto". Addirittura il rappresentante
che è stato convocato per quanto riguarda l'Edilizia Residenziale
Pubblica - avremo modo poi di parlarne durante un ordine del giorno
che abbiamo presentato - ci ha detto che la convocazione per
parlare di Edilizia Residenziale Pubblica era giunta a ciel sereno
perché "nella Commissione di politiche abitative di questa cosa non
ne abbiamo mai parlato". Lui si è messo a disposizione dicendo:
"Fatemi delle domande, se volete, vi spiego come funziona
l'Edilizia Residenziale Pubblica, sennò io non so cosa dire".
Obiettivamente sono cadute parecchie paia di braccia, parecchia
paia anche di altri ammennicoli, però questo è un dato di fatto,
quindi purtroppo questo confronto è mancato, è stato ampio sulla
piattaforma sì, ma
in nuce
è mancato rispetto alle
professioni.
È sufficiente, per esempio, guardare alcune parti, adesso io non
vorrò andare nello specifico e non vorrò dilungarmi troppo con i
particolari, ma nella rete integrata per una presa in carico di
comunità delle persone con disabilità non si dice nulla se non
generici accenni a un potenziamento e a una presa in carico delle
persone con disabilità. Abbiamo esposto più volte all'interno di
quest'aula delle criticità riguardanti proprio questo servizio, un
accenno assolutamente generico.
La sanità penitenziaria: abbiamo anche qui parlato numerose
volte dei problemi, delle criticità che coinvolgono la sanità
penitenziaria e qui cosa si dice, di cosa si parla? Banalmente del
protocollo di intesa, Stato, Regione, ma quali sono i problemi non
viene rilevato. Come si vanno a risolvere non viene rilevato. Io so
che sono stati fatti degli incontri anche con la Presidenza della
Regione, sia quando c'era presidente il collega Lavevaz, sia con il
presidente Testolin rispetto alle criticità del carcere e rispetto
alla forte presenza, per esempio, di detenuti con problemi
psichiatrici, che evidentemente creano un pericolo e un danno per
gli altri detenuti e anche per le Forze di Polizia, neanche un
accenno all'interno del documento...
Sulla creazione di un ente strumentale abbiamo già detto, ma la
parte che rimane io ritengo sia assolutamente importante. Anche qui
io vorrei citare quella che è stata la presa di posizione da parte
del dottor
(omissis)
, che ci ha spiegato una cosa
importante, cioè si parlava di ente strumentale ma si parlava anche
di cabina di regia e, per fortuna, le dichiarazioni del dottor
(omissis)
sono a verbale; lui stesso ci dice:
"Attenzione a convocare, a coinvolgere gli enti del terzo settore
nella Cabina di regia, perché la Cabina di regia, che deve
determinare quali e quanti servizi e di quale entità e per quali
importi devono essere proposti dalla Regione, non può contenere le
stesse persone che poi quei servizi li dovranno erogare perché c'è
un conflitto di interessi grosso come una casa! Perché è
esattamente come andare dentro un bar e chiedere al barista: "Ma
secondo te quante birre dovrei bere? "; io sospetto che il barista
direbbe che dovrei berne tante, perché ovviamente più ne bevo e più
lui guadagna. Questa è la stessa cosa che rischia di accadere con
la cabina di regia. Attenzione a inserire i soggetti che poi devono
erogare quei servizi tra chi li deve decidere, li deve
quantificare. Questo è un grosso problema per quanto riguarda il
conflitto di interessi che si viene a creare".
Ancora: servizi per la povertà e la marginalità estrema, a me fa
piacere, ho visto tutta una serie di iniziative messe in campo e
promulgate in pompa magna, io credo che lei abbia avuto modo però
di ricevere la
mail
che ho mandato, l'ho mandata al suo
Segretario particolare, l'ho mandata al Coordinatore, l'ho mandata
a un Responsabile dei servizi sociali e ho presentato un caso
scuola: il caso di una persona che ha un ISEE su cui pesa un
immobile di cui lui non può disporre e che quindi gli alza
inevitabilmente l'ISEE. Questa persona quindi ha, purtroppo, un
immobile che ha ereditato, questo immobile è gravato da un'ipoteca
ma sull'ISEE risulta, quindi lui risulta avere quasi 20 mila euro
di ISEE, lui però l'anno scorso ha guadagnato 700 euro in un anno,
quindi soldi in tasca zero, ISEE 20 mila, problema perché è in
procinto di essere sfrattato, chiede aiuto alla Regione, qualche
interlocuzione e poi: "Ah, mi dispiace ma non possiamo fare
niente". E come si deve fare per chi si trova in questa situazione,
in questa condizione? Che è la stessa condizione di chi si trova
appunto a essere sfrattato non perché non paga, ma perché non ha i
soldi per pagare, così come tantissime altre questioni in cui
evidentemente una Pubblica Amministrazione dovrebbe intervenire per
garantire un livello di vita accettabile, per evitare e prevenire
il disagio economico e sociale e su questo non c'è niente, solo
riferimenti su chi è già senza dimora, cioè aspettiamo di buttare
la gente per strada per poi forse dargli delle risposte? Non
bisognerebbe prevenire? E che prevenzione diamo? Perché c'è un
capitolo che si dilunga enormemente sulla parte della dimora
fittizia che viene data alle persone senza dimora? Cioè la famosa -
non so se la conoscete - via della Casa comunale. Se io non ho un
alloggio dove stare, per avere una tessera sanitaria e quant'altro,
mi viene dato un alloggio in Comune, via della Casa Comunale, lì
arrivano le comunicazioni e con quella residenza io posso avere
accesso ai servizi sanitari. Qui ci si dilunga lungamente quando,
in realtà, la cosa è molto semplice, o faccio richiesta nel Comune
in cui "vivo" su una panchina o sotto un ponte, oppure nel comune
in cui sono nato, è già codificato, però come si previene il fatto
che queste persone vadano sotto i ponti? Abbiamo avuto la plastica
dimostrazione che non ci sono soluzioni.
Non parlo ovviamente dell'edilizia residenziale pubblica
completamente ignorata all'interno di questo documento, lo ha
dimostrato l'intervento illuminante del rappresentante degli
affittuari, delle politiche abitative, che non ho capito per quale
motivo è un sindacalista, non è uno che viene dalle case popolari,
a meno che non sia un sindacalista che vive nelle case popolari,
allora mi farei delle altre domande, però comunque è stata una
situazione particolarmente curiosa. Nessuna risposta quindi anche
da questo capitolo che coinvolge migliaia di nuclei familiari,
niente, nessuna idea, nessuna proposta, nessuna soluzione... molto
curioso.
Non riprendo le definizioni: "Libro dei sogni" o quant'altro,
giustamente è stato detto: "la cornice, poi si deve fare il
quadro", ma qui mi sembra un quadro di
(omissis)
più
che un quadro di artisti più famosi e quotati.
Credo che la parte sul
report
nazionale, la bocciatura
che è arrivata proprio a livello nazionale sia assolutamente
definente la situazione attuale, cioè, da una parte, si dice:
"Guardate che avete tutta una serie di carenze e a quelle carenze e
su quelle carenze dovete intervenire"; dall'altra, si dice: "No, ma
non è vero che abbiamo delle carenze, sono sbagliati i dati
nazionali, sono sbagliati i parametri, abbiamo sbagliato a mandare
i dati. Ah no, lì non abbiamo abbastanza gente", cioè c'è un
rifiuto a prendere in carico le problematiche, non lo si fa con
questo documento, non si propongono delle soluzioni.
Io obiettivamente mi auguro davvero che vi sia lo sforzo da
parte sua, Assessore, e da parte di tutto il Governo di cui fa
parte e di questa maggioranza di valutare le proposte che abbiamo
voluto formulare per migliorare questo testo e per darvi degli
impegni che siano impegni concreti perché così com'è questo piano
obiettivamente risposte ne darà poche.
Presidente -
Ha chiesto la parola il consigliere Marquis,
ne ha facoltà.
Marquis (FI) -
Dopo aver ascoltato con attenzione gli
interventi dei colleghi che mi hanno preceduto, faccio anch'io
alcune considerazioni rispetto a quest'importante documento che
abbiamo in discussione e che è all'ordine del giorno.
È un piano strategico direi, un piano pluriennale, che dà le
indicazioni della direzione in cui la sanità sociale valdostana
deve andare per dare delle risposte alla nostra comunità nel
triennio 2023-2025. Siamo già a 2023 inoltrato, quindi è stretto il
limite temporale di attuazione di queste iniziative, che in parte,
come è già stato detto prima, sono state anche già anticipate,
qualcuna attraverso delle delibere di Giunta, non è neanche facile
avere quindi contezza chiara della situazione attuale, di quello
che è già stato fatto e dei contenuti che riguardano la prospettiva
della sanità e del sociale valdostano.
È un disegno direi anche originale sotto il profilo della
pianificazione, perché come è stato detto prima dal collega
Baccega, non c'è un cronoprogramma ma andrei anche oltre, non si
parla di costi, non si parla di come si fa a raggiungere un
obiettivo, si dice: "cominciamo a fare un po' di delibere, andiamo
avanti, poi ci accorgeremo lungo la strada di cosa succede".
Ebbene, questo non è un metodo per lavorare e per raggiungere degli
obiettivi concreti e che siano sostenibili sia sotto il profilo
dell'interesse pubblico ma anche sotto il profilo dell'interesse
economico. Qui stiamo approvando dei documenti che non sappiamo
quali ricadute avranno a livello di impatto economico sul
territorio. Mi sembra di rivivere l'esperienza del 2011 quando si
parlava di assegnare le funzioni alle
Unités des Communes
.
Ricordo che all'epoca partecipai a un incontro dove a un certo
punto dissi: ci sono due modelli che sono stati presentati, quale
dobbiamo privilegiare? Bisognerebbe sviluppare il modello per
capire qual è l'impatto economico. Qualcuno mi ha risposto: "Mah,
l'impatto economico lo vedremo alla fine". Ebbene, a distanza di
dodici anni hanno tutti visto qual è stato l'impatto economico, in
aula qui dentro più volte si è detto che è stato un mezzo disastro,
bisogna correre ai ripari. Mi sembra di rivivere la stessa
esperienza. Oggi non c'è un quadro di riferimento economico, è
sicuramente questo un programma che stravolge la situazione
attuale, se lo leggiamo con attenzione, che richiede parecchi
investimenti, ma non sappiamo di che entità, non sappiamo come
verranno realizzati. Oltretutto richiede grandi competenze per
territorializzare una risposta.
Nelle audizioni ci è stato detto: il modello territorializzato
richiede più professionalità del modello centrato sull'Ospedale, e
siamo in un contesto che non ci sono professionalità. Mi chiedo:
come si fa a mettere in piedi un progetto che richiede maggiori
professionalità, più risorse umane quando le risorse umane che ci
sono non bastano a soddisfare la progettualità che abbiamo oggi con
un modello completamente diverso e richiede meno persone? Queste
sono delle risposte che mi piacerebbe avere dall'Assessore
competente che si trova a gestire questa materia.
Leggendo con attenzione questo piano, si vede che trae origine
più da motivazioni esterne alla Regione che da motivazioni interne
perché si richiamano i vari DM nazionali che sono stati predisposti
in questi anni: piano nazionale del sociale 2021-2023, il PNRR,
quindi sono tutte condizioni di input che arrivano dall'esterno
adattate un pochettino alla nostra situazione e settore per settore
si vede in modo chiaro che sono stati fatti un po' di "copia e
incolla" delle varie iniziative che sono previste a livello
nazionale alle quali si dice: "Daremo seguito anche noi e poi
vedremo come con le delibere di Giunta".
Credo quindi che il quadro di confusione che qualcuno prima di
me ha detto che c'è in questo documento sia del tutto evidente.
Potrei fare alcuni esempi, basta prendere questa tabella a pagina
163 della macroarea 4, dove vengono declinati gli obiettivi da
perseguire secondo delle priorità, la raccolta dati e analisi è al
quinto posto, al primo posto c'è la definizione della
governance
. Io mi chiedo: come si fa a definire una
governance per vedere a quale modello improntare la gestione se non
si conoscono i dati che vengono presi poi due anni dopo magari con
altre iniziative che non hanno carattere di priorità? Io me lo
chiedo, mi sembra che sia questo un modo di procedere che è
contrario a quello che impone la logica.
Sotto il profilo dei servizi sociali, è stato detto che veniva
creato un ente strumentale, io voglio solo evidenziare due
affermazioni del Direttore generale dell'Azienda USL in occasione
dell'audizione riguardo a questo argomento: "questa è una scelta
originale direi rispetto alle mie esperienze, almeno quelle che io
conosco di altre Regioni, che hanno scelto di integrare invece
fortemente i due elementi sanitari e sociali, nel senso che c'è la
scelta di lasciare agli Enti locali, attraverso un ente strumentale
nuovo, tutta la gestione dei servizi sociali e di prevedere
all'interno invece dell'USL una direzione da parte integrata
socio-sanitaria. Le Regioni che conosco io hanno fatto una scelta
diversa rispetto a quella che disegna la Valle d'Aosta. Va pensato
bene e verificato se ci sono altre esperienze, io non so se ci
siamo rifatti a qualche esperienza specifica di Regioni che io non
conosca oppure sia davvero un modello innovativo". Tradotto:
facciamo anche gli inventori adesso, in un momento in cui tutti
parlano d'integrazione, la parola più utilizzata su questo
documento è l'integrazione tra il sanitario e il sociale, noi
immaginiamo una scelta che va tutta in una direzione diversa
rispetto a quella dell'integrazione. Andiamo avanti su creare
binari diversi, che ci saranno trattamenti diversi del personale,
quindi personale che non sarà soddisfatto, che non sarà contento,
che non sarà messo nelle condizioni di poter lavorare meglio, che
non vanno altro che a replicare in modo forse un po' più
semplificato la situazione che vivono oggi. Faccio solo un esempio
banalissimo che è stato evidenziato anche nelle audizioni: quando
parliamo di assistenti sociali professionali, ce ne sono circa una
cinquantina in Valle d'Aosta, fanno capo a quattro contratti di
tipo diverso... ma quattro contratti, cinquanta persone, non so se
ci rendiamo conto! Ci sono quelle assunte dall'USL, quelle che sono
assunte dal Comune di Aosta, quelle della Società dei Servizi e
quelle della Regione. Come delle persone che si occupano della
stessa materia e che sono in capo a quattro datori di lavoro
diversi possono lavorare con la dovuta serenità per garantire i
risultati che la nostra comunità necessità? Io mi pongo queste
domande, credo che bisogna fare attenzione quando si disegnano dei
percorsi nuovi, devono essere dei percorsi razionali, mi sembra che
a volte si prendano un po' con sufficienza delle scelte senza
rendersi conto poi dell'impatto che avranno sul territorio
successivamente.
Viviamo una situazione di estrema difficoltà, io credo che, al
di là dei livelli essenziali o dei dati che vengono pubblicati su
"Il Sole 24Ore" o gli altri giornali di carattere nazionale, la
prima persona che potrebbe esprimere dei risultati di soddisfazione
è il cittadino. Ritengo che oggi, se dovesse dare delle pagelle,
non darebbe la sufficienza, anzi, penso che il voto sarebbe più
basso che il 5 o il 6, ma questo perché, al di là di tutto,
cerchiamo di affrontare i problemi dando sempre delle
risposte-tampone. Partiamo dal territorio, io oggi voglio vedere
chiunque si trovi nella condizione di avere qualche problema di
salute come fa a iniziare a farsi prendere in carico da qualcuno il
suo problema. Comincia a telefonare al medico di medicina
generale... adesso è stata data in qualche modo la copertura non
aumentando i medici perché non ce ne sono, ma attraverso
l'incremento del numero degli assistiti per ogni medico, ma, di
fatto, in teoria è stato affrontato e risolto un problema, ma nella
pratica non è così, perché nella pratica prima di arrivare a poter
parlare con il medico magari ci va qualche giorno e, siccome ci va
qualche giorno, se il cittadino ha un problema serio, cosa fa? Deve
partire verso Aosta e andare al Pronto Soccorso. Magari era anche
una questione che non era da Pronto Soccorso... e quindi c'è un
sovraccarico verso questo strumento che abbiamo a disposizione per
affrontare le problematiche, e poi succedono dei problemi anche lì
perché magari ci sono delle code infinite. I problemi che hanno i
cittadini sono una priorità che bisogna affrontare, non basta fare
della teoria, perché alla fine i risultati si vedono se si
semplificano le cose, se c'è una soddisfazione nel servizio, senza
poi andare a vedere le cose più complesse, perché dove entriamo
nella complessità ci possono essere dei ragionamenti che sono molto
più articolati da fare.
Rimanendo sul livello generale, credo che ci sia la necessità di
approfondire con più attenzione le scelte che vengono fatte perché
perlomeno all'Aula dovrebbe essere chiaro il percorso che si va ad
affrontare quando si approva un documento. Io sfido chiunque di noi
in questo Consesso ad avere le idee chiare sulla base di questo
piano che ci è stato presentato. È stata fatta anche una richiesta
da parte dei gruppi di opposizione di avere un documento che fosse
aggiornato per avere maggiore chiarezza rispetto al documento che
abbiamo in mano per poter capire quali sono le azioni di
prospettiva e quelle che sono già state messe in essere, ma
purtroppo non c'è stata questa disponibilità ad oggi da parte della
maggioranza. Noi abbiamo presentato, come gruppo, diversi ordini
del giorno sui quali entreremo invece nel dibattito, affrontando
poi delle questioni puntuali per vedere se c'è la disponibilità a
trovare delle soluzioni e soprattutto dare attuazione a degli
indirizzi di carattere generale su diversi temi, sul tema anche
della disabilità, del sociale, dei volontari del soccorso. Ci sono
delle situazioni che vanno affrontate nel dettaglio per capire qual
è la volontà dell'Amministrazione perché non è comprensibile dalle
poche parole che vengono spese nel documento in fase di discussione
qual è l'obiettivo finale. Per noi è importante avere queste
risposte dal Governo per cercare di contribuire a dare
un'attuazione concreta a dalle parole che ci paiono abbastanza
nebulose e prive di una visione di insieme.
Presidente -
Ha chiesto la parola il consigliere Ganis,
ne ha facoltà.
Ganis (LEGA VDA) -
Come è stato evidenziato nella
presentazione del piano regionale per la salute e benessere sociale
in Valle d'Aosta, o PSBS, la pandemia da Covid ha causato una serie
di problemi e disagi nel sistema economico, sociale e sanitario a
livello mondiale. In particolar modo la nostra Regione, vista la
sua posizione orografica diversa rispetto ad altre Regioni
d'Italia, ha dovuto fronteggiare l'emergenza pandemica in maniera
più massiva, sollecitando e congestionando l'unica struttura
territoriale presente e con il personale sanitario già ridotto ai
minimi termini.
Perché dico questo? Pensiamo infatti al
gap
che si è
venuto a creare nel corso degli anni dovuto al taglio di assunzioni
di medici e infermieri e che ha portato al collasso il Sistema
sanitario nazionale e, di riflesso, quello regionale. Tra l'altro,
il personale sanitario a disposizione si è dovuto accollare un
consistente carico di lavoro per far fronte all'emergenza
sanitaria, una situazione che ha causato malessere e sfiducia
generale nel sistema organizzativo sanitario. Questa realtà è ben
rappresentata nella nostra Regione dal fatto che i medici e
infermieri, ma anche molti cittadini valdostani preferiscono
lavorare o ricevere assistenza sanitaria nelle regioni limitrofe e
oltralpe. Una situazione che si è accentuata in seguito alla crisi
pandemica ma già presente nel nostro territorio a causa
dell'instabilità politica che non ha permesso una programmazione
sanitaria e duratura consolidata e aggiornata nel tempo. Questo a
dimostrazione che oggi nel piano strategico sanitario regionale
manca una puntuale programmazione sulla prevenzione in diversi
ambiti di competenza sanitaria, una mancanza più volte evidenziata
anche dai colleghi in Consiglio.
Ricordo che altre Regioni, come la Lombardia e il Veneto, hanno
reagito prontamente, anche attraverso linee guida; temi questi che
affronterò in questo Consiglio regionale con diversi ordini del
giorno finalizzati alla prevenzione e alla programmazione.
Per quanto riguarda l'ospedale di comunità, non posso che
ritenermi soddisfatto della scelta fatta, ossia quella di
realizzarlo nel comune di Verrès, ma ricordo più volte che il
nostro gruppo ha evidenziato questa possibile soluzione in più
iniziative consiliari, forse questa volta siamo stati un po'
ascoltati. Tenuto conto che la salute è un diritto fondamentale di
ogni persona sancito dalla Costituzione, è importante che venga
attuato al meglio; i cittadini valdostani oggi sono particolarmente
delusi e scontenti da come viene gestita la sanità valdostana e
questo piano, a nostro avviso, presenta ancora molte complessità. I
nostri ordini del giorno potrebbero, se votati, completare al
meglio il piano di salute per il benessere sociale come ha ben
ricordato il collega Manfrin nelle sue conclusioni.
Presidente -
Consigliere Restano, a lei la parola.
Restano (GM) -
Chi mi ha preceduto ha analizzato
puntualmente e dettagliatamente il piano, io quindi partirò da un
punto di vista forse un pochino diverso per poi magari arrivare
anche ad analoghe conclusioni.
La prima domanda che vorrei porre come pregiudiziale, se
vogliamo, è chiedere al Presidente, che ringrazio per essere
rientrato, se lui ha letto il piano e se lo ha letto tutto, e non
me ne voglia, Presidente, perché se lei non l'ha fatto, io la
capisco perché ha tante altre cose da fare ed è un Assessore
delegato, mi basta un cenno con la testa, l'ha letto o non l'ha
letto, Presidente, il piano? Bene, e perché le chiedo questo?
Perché lei ha una responsabilità politica sul Governo, può anche
delegarla all'Assessore di turno, ma è importante, perché il piano
è un documento politico di programmazione e da questo punto vorrei
partire.
Mi sono dilettato, come magari hanno fatto altri colleghi, ad
andare a rileggere chi vi ha preceduti, in particolar modo
l'assessore Lanièce, che era un Assessore tecnico all'epoca, non
rivestiva i panni dei politici, ma nella presentazione del piano
scrisse delle parole importanti, lui affermava che "la condivisione
unanime di un percorso da compiere insieme responsabilmente, a
tutela della salute e del benessere della popolazione valdostana,
potrà rappresentare in questi anni un punto di forza di eccellenza
anche in sede nazionale nel difendere le prerogative della nostra
autonomia". Continuava dicendo: "la consapevolezza della
specificità del sistema Valle d'Aosta delle sue numerose
potenzialità e valori ci hanno portato a tracciare questo documento
che potrei chiamare programmatorio". L'allora Assessore ha
richiamato le nostre prerogative statutarie che sono poi quelle che
ci danno l'autonomia nel settore specifico. Ora cosa avviene?
Andando a guardare la presentazione di questo piano, non viene
fatto un esplicito riferimento alle nostre prerogative statutarie.
L'argomento, se vogliamo, viene poi ripreso nella macroarea 5, dove
si parla della
governance
, e lì si inizia a fare tutta una
disquisizione sulla situazione attuale, che credo sia una giusta
analisi del contesto fatta in coda al documento però riportata, ci
sarà un motivo per questo.
Si parte quindi nel dire che siamo una popolazione molto
limitata: 125.500 abitanti, un territorio interamente montuoso,
siamo la Regione più piccola d'Italia e anche quella più alta di
quota, quindi l'esiguo bacino di utenza dei servizi sanitari,
sociali regionali, uniti appunto alla morfologia territoriale,
pongono da sempre, all'attenzione di chi deve programmare il piano
della salute e del benessere sociale, questioni di scelte molto
importanti: prima fra tutte la difficile realizzazione di economie
di scala e un vincolo indotto sul modello organizzativo e
funzionale appunto da questo numero limitato di utenti e dalla
particolarità del nostro territorio. Questo ha portato nel tempo la
nostra Regione ad assumersi determinate responsabilità e finanziare
interamente la spesa sanitaria, quindi l'autonomia statutaria che
qui viene richiamata ci ha permesso di mantenere e garantire una
personalizzazione elevata dell'offerta dei servizi e prestazioni
standard. È chiaro che viene subito da chiedere: ma come mai? Oggi
noi non siamo in grado di mantenerle? Eppure ci mettiamo 407
milioni, guardo il mio collega qua a fianco che è stato Presidente,
all'epoca la sanità ci costava 270 milioni, in un altro periodo un
pochino di meno e poi si è partiti con alzare il finanziamento
della spesa sanitaria e sociale. Tutto questo cosa ha portato? La
nostra autonomia ci ha portato a essere esenti da un sistema di
controlli nazionali basati sugli esiti della salute e delle scelte
programmatorie che non diventavano obbligatorie, ma ci avrebbe
permesso di confrontarci con altre realtà, ci avrebbe permesso di
crescere. Paradossalmente stiamo affermando che la nostra
autonomia, per certi versi, ci ha penalizzati nella crescita o sono
intervenuti altri vincoli di natura extra regionale, per un
decennio circa la crisi economica, le politiche di limitazione del
reclutamento che abbiamo tutti vissuto, ahimè!
Poi si segnala che c'è stato un ulteriore limite: la mancanza da
parte del Governo nazionale di programmazione, siamo senza il piano
sanitario nazionale, però il Governo nazionale ci ha imposto dei
vincoli che sono quelli di monitoraggio dei LEA. Praticamente
stiamo vivendo, si afferma un nuovo centralismo da parte dello
Stato che vuole accentrare la gestione della sanità e lo fa a
maggior ragione oggi perché nella gestione dei fondi PNRR ci impone
determinate scelte.
Da tutto quanto raccontato, quindi si afferma la natura
monolitica dell'apparato di
governance
valdostano: un
Governo regionale, una sola Azienda sanitaria e un solo Ospedale...
ci hanno impedito di sviluppare determinate dinamiche e quindi un
confronto nell'individuazione del
benchmarking
che altri
soggetti erogatori di servizi utilizzano e che permette loro di
crescere. Certo che uno si chiede: ma noi non possiamo confrontarci
lo stesso? In tutto questo uno dice: ma alla fine con tutte queste
considerazioni dove ci volete portare? Dove volete arrivare? E nel
capitolo "Programmazione nazionale, adeguamento normativo
regionale" viene un pochino chiarito questo aspetto, si dice: "lo
Stato non ha un piano sanitario nazionale però ha messo in atto una
serie di accordi, di intese, di patti per la salute e di decreti",
dicono anche condivisibili, perché portano a un sistema di garanzia
sanitaria nazionale che ci conduce tutti su questa linea, tutto
accentuato, anch'io lo richiamo, dalla pandemia. Allora un
autonomista dovrebbe dire: "Ahi, io non ci sono, non sono d'accordo
con questo", si guarda attorno e dice: "Cosa fanno le altre
Regioni? ". Andando a vedere cosa fanno le altre Regioni, Signori
miei, si parla di autonomia differenziata e uno dei punti
dell'autonomia differenziata è l'autonomia differenziata in sanità,
quindi troviamo su importanti quotidiani e riviste che parlano di
sanità un'analisi critica e non di quello che è uno dei venti punti
dell'autonomia differenziata, appunto la gestione della sanità, su
richiesta di Regioni a statuto ordinario, che spingono molto in tal
senso. Noi - adesso lo posso dire - abbiamo, a mio modesto modo di
vedere, scritto un documento molto importante e corposo, ma di
adeguamento al DM 70 E DM 72, abbiamo rinunciato a quelle
prerogative politiche, è per questo che avevo chiesto del
presidente Testolin, per scrivere il piano della salute e del
benessere sociale 2022-2025, senza ricordarci quello che è stato
scritto alla macroarea 5, che il nostro è un territorio diverso da
tutti gli altri, che le nostre vallate non sono neppure
paragonabili a quelle del Trentino Alto Adige da quanto sono
piccole e strette, hanno caratteristiche differenti. Che noi ci
mettiamo 407 milioni, mi sono dilettato a guardare un po' di dati e
di statistiche, però vado a memoria, dai famosi 270-300 milioni
abbiamo aumentato le risorse e con tutto questo non siamo riusciti
a pensare un modello valdostano.
A mio modo di vedere, la Valle d'Aosta potrebbe essere un caso
di studio, l'ho detto anche all'epoca della pandemia, potremmo
avere veramente un modello nostro e potremmo far valere le nostre
prerogative, battere i pugni sul tavolo, poi si può perdere ma
dovevamo e dobbiamo battere i pugni sul tavolo. Presidente e
Assessore, perché se noi ci adeguiamo così a quanto ci detta lo
Stato centralista e nemico, facciamo male, quando altre Regioni,
ahimè, quando c'è stato il decreto Bindi 502, hanno fatto una
levata di scudi tantissimi anni fa, perché lì sì che lo Stato ha
cercato di centralizzare. Poi è intervenuta una sentenza che ha
annullato parte del decreto Bindi ma, al di là di sentenze e
annullamenti, di fatto vi sono delle Regioni - permettetemi il
termine - che se ne infischiano, molto più grosse della nostra, ma
hanno avviato delle forme di autonomia sulla sanità, le stanno
percorrendo e noi con orgoglio politicamente, perché questo è un
piano politico, dovremmo affermare la nostra identità e il nostro
particolarismo. A mio modo di vedere, con questo documento non lo
facciamo e questa è la parte dell'intervento a cui tengo di più,
perché poi se andiamo ad analizzare il piano, e ce l'hanno detto
tutti gli intervenuti, le 270 pagine di piano, non possiamo
sbagliare, non è stato dimenticato niente. Ce l'hanno detto i
medici, i tecnici, il personale sanitario che ha partecipato alle
audizioni, è che non abbiamo fatto una scelta, non una! Forse
l'unica che avevamo fatto, l'Agenzia dei servizi, ce la siamo poi
rimangiata con un emendamento. Abbiamo fatto anche la scelta della
regionalizzazione del contratto, un piccolo inciso, per quello che
conto, un dipendente della sanità che ha sentito i sindacati e il
personale... "Siamo fermamente contrari, non ci vogliamo adeguare
al contratto regionale, poi facciamo la fine dei vigili del fuoco e
del Corpo forestale". Il contratto regionale, a sentire i
regionali, non so l'ultimo contratto, quindi non chiamo in causa
questo Governo, è un contratto a ribasso rispetto ad altre Regioni.
A tal proposito ho presentato un emendamento che prevede il
mantenimento del contratto nazionale integrato da una trattativa
che prevede un'indennità sanitaria regionale, poi questo sarà
oggetto di un discorso a parte.
Cosa dire delle quattro macroaree? È stato scritto tutto, va
benissimo la prevenzione, è stato un cavallo di battaglia; ahimè,
arriviamo in ritardo. Nel 2018 - per chi era presente - ho fatto
una "capa tanta" a tutti i colleghi sulla riforma del Dipartimento
di prevenzione e sull'epidemiologia, sul servizio di epidemiologia
e sull'Osservatorio epidemiologico era stata fatta anche una legge
che andava in deroga all'atto aziendale. Purtroppo aspettiamo
ancora oggi ma ben venga tutto quanto scritto.
Solo un piccolo inciso, oggetto anche questo di un ordine del
giorno, abbiamo scritto: "i luoghi di lavoro, promozione della
salute, sanità animale, sicurezza degli alimenti rivolti agli
animali per la questione delle zoonosi". Dell'alimentazione umana
ce ne siamo dimenticati? Ci sono due piccoli incisi... poi dopo
nell'ordine del giorno vi farò l'elenco di tutti i contaminanti
chimici e principi attivi che portano ai tumori che ho visto nelle
statistiche, da noi sono abbastanza altini e una ricerca
epidemiologica, quando ancora si facevano le ricerche
epidemiologiche, ha evidenziato le nicchie dove incidevano
maggiormente, cosa si consumava in quelle nicchie; serve quindi
l'epidemiologia, è una cosa importante e la stiamo aspettando.
Per quanto riguarda i distretti, i poliambulatori, le unità
complesse, ho detto già prima, è stato scritto tutto, non sono in
grado oggi di parlare di due distretti, quattro distretti; credo
che ci sia il tecnico, ha fatto degli studi, peccato che non li
abbiamo visti... e poteva esserci indicato cosa era meglio
scegliere e fare.
Certo che sull'ospedale di comunità una riflessione la faccio,
anche in questo caso non ho visto dei dati, delle proiezioni sui
posti letto, magari riflette, la butto lì... di fare anche un punto
di primo soccorso male non farebbe, per una questione di distanze,
anziché farli andare a Ivrea, magari li prendiamo lì, abbiamo
quattro letti in più, tanto di soldi mi sembra che non ne manchino,
non ne spenderemo tantissimi.
Per tutto il resto va bene. Per quanto riguarda il nuovo
Ospedale, la mia posizione è nota, quindi è inutile che la
ribadisca. Andiamo avanti di corsa, se possibile, e cerchiamo di
porre fine a questo eterno cantiere. Per quanto riguarda la
governance
, ho già detto tutto. La questione è che viene
sovente richiamata l'efficienza e l'efficacia, due delle tre,
l'economicità non si può richiamare. Non sono parole mie, sono
parole di altri, ma probabilmente si potrebbero coniare le due "i":
irrealizzabile e inefficace. Speriamo che così non diventi.
Presidente -
Ha chiesto la parola il consigliere
Barmasse, ne ha facoltà.
Barmasse (UV) -
È un po' di tempo che non parlo in
quest'Assemblea, ovviamente nella nuova veste di Consigliere,
quindi sono un po' emozionato per questa nuova situazione.
Prima di leggervi un po' quello che ho scritto, un po' a difesa
di questo piano di cui ho in parte la paternità, volevo solamente
dire - così in maniera molto simpatica e per nulla critica ma sulla
storia sempre del "Libro dei sogni" che ogni tanto viene tirato
fuori - che è stata una frase che io ho detto, quindi non rinnego
assolutamente nulla, ma è stato un incontro con gli Enti locali su
una domanda specifica di un amministratore locale che mi diceva:
"Tutte queste cose vanno benissimo, Ospedale, eccetera, però se poi
non avremo gli infermieri e i medici, rimarranno nel libro dei
sogni". Su questo penso che qualsiasi struttura che noi metteremo
in piedi, a meno che noi non si voglia programmare nulla, nel
momento in cui non ci fosse il personale sanitario, medici e
infermieri... ma io temo che il problema - e il Direttore generale
l'ha già detto più volte - sia ancora più grave per gli infermieri,
sapete che dal 2020 noi laureiamo più medici che infermieri?
Mancano medici quindi ma la mancanza di infermieri sarà un problema
e lo diventerà sempre più nei prossimi anni, è un problema che non
abbiamo solo noi, che c'è in tutte le Regioni, in tutta Europa.
Molte Nazioni stanno facendo ricorso a medici e infermieri
soprattutto che arrivano anche dall'Asia, dall'India, dalle
Filippine, quindi è un problema molto serio. Io penso che sia
onesto da parte di tutti noi, dal punto di vista intellettuale, non
fare dei riferimenti per la serie: "Non siamo riusciti a fare
quello perché non abbiamo i medici, non siamo riusciti a fare
quello perché non abbiamo gli infermieri" perché queste figure in
questo momento non ci sono da nessuna parte.
C'è un bellissimo articolo anche del presidente Cirio, che è
uscito oggi, in cui egli ribadisce effettivamente quest'enorme
problematica, problematica che se è importante per una Regione come
la Valle d'Aosta, lo è ancora di più in Regioni molto più grandi
per una questione proprio di numeri, di abitanti e di servizi che
devono essere dati.
Quando alla fine del mese di ottobre 2020 sono stato nominato
alla guida dell'Assessorato della sanità, salute e politiche
sociali, ho trovato un Assessorato la cui vita era stata
caratterizzata da una forte discontinuità e da una rapida
alternanza di molti Assessori in pochi anni, questo era dovuto a
un'instabilità politica che abbiamo avuto in questi ultimi anni e
questo non ha permesso sicuramente ai miei predecessori di fare
molta programmazione, anche perché la durata degli Assessori era
relativamente sempre purtroppo breve. Questo è un danno, a mio
avviso, è un danno indipendentemente dalla forza politica perché si
può anche sbagliare, ma è giusto fare una programmazione di almeno
cinque anni e la mia visione politica è che si lavora per cinque
anni, dopo cinque anni l'elettore valuterà se è stato fatto bene o
se è stato fatto male e, se è stato fatto male, farà delle altre
scelte ma bisogna dare un arco di tempo per poter fare un lavoro e
vedere se i risultati ci sono o no. Questo quindi aveva fatto sì
che nel corso degli anni fossero state appunto, dicevo, lasciate in
sospeso numerose questioni sia in ambito sanitario ma ancor più in
ambito sociale. È per questo che, pur trovandomi nel pieno di una
situazione di guerra - perché adesso un pochettino ce la stiamo
dimenticando ma la seconda ondata, ancora più della prima, è stata
un dramma per la sanità ed è stata una vera e propria guerra, anche
se pur giocata sul terreno e della malattia e non sul terreno delle
armi - ho creduto, oltre a cercare di gestire al meglio insieme
all'Azienda USL tutte le attività necessarie ad affrontare la
pandemia da Covid-19, di indicare quale priorità alle strutture
dell'Assessorato di lavorare al documento di pianificazione e
programmazione per eccellenza in ambito sanitario e sociale e in
pochi mesi in effetti, grazie a un lavoro molto intenso insieme
agli uffici dell'Assessorato abbiamo prodotto un primo testo. Ho
ritenuto infatti allora, e continuo a esserne convinto, che il
ruolo principale dell'Assessorato non debba essere quello della
gestione sanitaria che spetta all'Azienda USL, ma quello di
programmazione e ciò che abbiamo fatto con questo piano è stato
quello di descrivere una proposta di sviluppo a medio e lungo
termine del sistema dei servizi sociali e sanitari nella nostra
regione, cosa che, come è stato detto, manca da dieci anni, e non
di immaginare invece degli interventi finalizzati unicamente a
risolvere problemi contingenti che pure vanno affrontati, ma con
altri strumenti amministrativi, che non sono quelli di un piano per
la salute e il benessere sociale.
Con questo piano, che ha saputo anticipare le indicazioni che
sono state formalizzate a livello ministeriale con il decreto
77/2022, che si intitola: "Nuovi modelli standard per lo sviluppo
dell'assistenza territoriale nel sistema sanitario nazionale",
sfruttando l'opportunità fornita dai finanziamenti del PNRR e
attraverso l'attuazione di specifica formazione utile a innescare
un cambiamento di mentalità degli operatori sociali e sanitari, si
rivoluziona l'attuale organizzazione dei servizi sanitari del
territorio integrandolo ai servizi sociali, non solo a parole ma
attraverso un grosso sforzo teso a realizzare la reale
collaborazione tra diversi operatori dando attuazione alla vera
integrazione socio-sanitaria e ponendo davvero il cittadino al
centro dei servizi, indicando nei PUA, che sono i Punti Unici di
Accesso, un riferimento chiaro per tutte le istanze di natura
sociale e sanitaria dei cittadini. Le case di comunità quindi non
sono un centro in cui si deve fare solo della salute in termini
sanitari ma deve essere il benessere a 360 gradi. Anche la proposta
di istituire in seno alla Direzione strategica dell'Azienda un
Direttore socio-sanitario va nella direzione di promuovere una
nuova mentalità che ponga i bisogni del cittadino nel suo complesso
al centro dei servizi e non veda invece il cittadino disorientato
tra un servizio e l'altro.
Come già l'assessore Marzi ha ricordato, i contenuti del piano
sono stati condivisi prima della sua approvazione con delibera di
Giunta regionale con gli addetti ai lavori, con i principali
portatori di interesse e, infine, con tutti i cittadini attraverso
la piattaforma di consultazione pubblica
on-line
.
L'Assessore ha già elencato le tappe di consultazione effettuate ma
vorrei ripeterle proprio perché più volte sento dire che nessuno è
stato ascoltato, proprio per evidenziare che al contrario di quanto
qualcuno sostiene, a mio avviso in maniera un po' pretestuosa, i
contenuti del piano sono stati illustrati ampiamente prima che
questo venisse approvato con delibera di Giunta regionale. Il piano
quindi è stato presentato alla Direzione strategica dell'Azienda
USL, al Direttore di Direzione medica di presidio territoriale e
prevenzione e degli Enti locali a giugno del 2021, medicina
convenzionata luglio 2021, terzo settore ottobre 2021,
organizzazioni sindacali del personale dipendente del servizio
sanitario regionale ottobre 2021, organizzazione dei rappresentanti
dei cittadini a novembre 2021. Aggiungendo a questi incontri la
possibilità di intervenire e inviare contributi direttamente
all'Assessorato tramite lo strumento della piattaforma
on-line
si è voluto proprio fornire a tutti i cittadini la
possibilità di dire la loro su un documento così rilevante. Tutti
quei contributi che contenevano istanze coerenti con il livello di
programmazione del piano sono stati accolti, mentre non abbiamo
ritenuto corretto inserire quei contenuti che si riferivano più che
altro a rivendicazioni di carattere contrattuale o sindacale che
non avevano alcuna attinenza con il livello del piano, ma che
potranno eventualmente essere oggetto di delibere, accordi
integrativi o altri atti amministrativi di diversa natura e che
peraltro sono stati spesso riproposte anche durante le audizioni in
Commissione consiliare.
Entrando nel merito dei contenuti del piano, a seguito della
votazione della risoluzione di maggio 2021, con orgoglio
rivendichiamo di avere riavviato i lavori per la realizzazione del
nuovo presidio ospedaliero regionale incagliati da tempo e nel
piano si illustra molto bene come una struttura ospedaliera
innovativa, moderna, al passo con i tempi, quale sarà quella che
verrà realizzata, non sarà solo elemento qualificante le cure che
riceveranno i cittadini valdostani, ma potrà essere elemento di
attrattività per quegli operatori sanitari che vorranno guardare
alla Valle d'Aosta quale luogo di lavoro. Nei mesi trascorsi come
Assessore ho puntato spesso l'attenzione sul tema del reclutamento
del personale sanitario e sulla necessità di intervenire arginando
la fuga di quest'ultimo verso territori oltre confine che sono più
attraenti per via delle maggiori retribuzioni, ma anche della
maggiore flessibilità contrattuale, che meglio si concilia rispetto
alla normativa contrattuale del nostro contesto nazionale con le
esigenze della vita privata di ciascuno. Per quanto di competenza
regionale, abbiamo attuato due interventi puntuali di integrazione
con una norma specifica della retribuzione di medici e infermieri,
la modifica delle modalità con le quali l'accertamento della lingua
francese condiziona l'assunzione nel sistema sanitario per alcune
figure. Come riportato nel piano, è nostro auspicio avviare l'iter
che individui lo strumento amministrativo più adatto per portare in
capo alla Regione la competenza in merito alla contrattazione
collettiva del personale sanitario.
Tornando al tema della sanità del territorio, gli anni vissuti
in Assessorato mi hanno consentito di approfondire il contesto
particolare esistente nei territori che identifichiamo comunemente
con il nome di Bassa Valle, territori che sono abitati da comunità
che, trovandosi in condizione di decentramento rispetto ai servizi
presenti nella periferia del capoluogo regionale, realizzano
spontaneamente reti virtuose di volontariato e sostegno alle fasce
fragili. Proprio alla luce di questa realtà, sulla quale si
affacciano anche Vallate molto rilevanti anche dal punto di vista
turistico, abbiamo fatto la scelta di prevedere la realizzazione di
un secondo ospedale di comunità a Verrès e di realizzare una casa
di comunità ad alta intensità a Donnas, per rispondere alle
esigenze dei cittadini locali, ma anche per strizzare l'occhio alle
vicine comunità del Canavese, che da sempre ricorrono ai nostri
servizi non trovando adeguate risposte nelle strutture del loro
territorio.
La nostra comunità da tempo attende indicazioni chiare sulla
direzione che l'Amministrazione intende tracciare per quanto
attiene al
welfare
. Con questo documento si calano,
adattandole al contesto regionale, le indicazioni contenute nel
piano nazionale sociale, definendo, come già accade per i Livelli
Essenziali di Assistenza Sanitaria, anche un livello minimo di
prestazioni sociali che i cittadini valdostani hanno diritto di
ricevere, i cosiddetti "LEPS"; potenziamento delle professioni
sociali, la prevenzione dell'allontanamento familiare, il pronto
intervento sociale, i centri servizio per il contrasto alla povertà
per citarne alcuni. Alcuni di questi servizi sono già presenti sul
nostro territorio e necessitano soltanto di un potenziamento, altri
invece di una nuova ideazione.
Concludo con l'auspicio che oggi questo Consiglio approvi il
piano per la salute del benessere sociale 2022-2025, documento che
è rimasto all'esame della Commissione consiliare competente per
oltre un anno e di cui i contenuti hanno comunque guidato
necessariamente sino a ora l'azione del precedente Governo e
dell'attuale, anche perché i bisogni dei nostri cittadini non
possono permettersi di attendere ulteriormente i tempi della
politica.
Presidente -
Si è iscritto a parlare il consigliere
Padovani a cui passo la parola.
Padovani (FP-PD) -
Non è facile intervenire dopo tutti
gli interventi che si sono già succeduti, ma proverò a portare
magari dei temi in più in questa discussione rispetto a quello che
già è stato detto.
Il piano della salute e del benessere sociale è un importante
atto di programmazione a 360 gradi che, in parte, come è già stato
detto, si sta già attuando e che delinea la
vision
di questa
maggioranza sui servizi regionali riguardanti la salute e il
benessere sociale e ne individua le priorità strategiche per il
miglioramento della condizione di salute e benessere delle persone
e del sistema di offerta organizzata e integrata dei servizi
pubblici e privati convenzionati. Un documento che, come stato è
stato detto, è rimasto in Commissione un anno e che oggi discutiamo
in Consiglio, e peraltro non è mai stato oggetto di emendamenti o
modifiche in Commissione da parte di nessuno, neanche della
minoranza e poi ovviamente sono arrivati gli ultimi emendamenti
proposti dall'Assessore e dal Governo che vanno in parte a
modificare e ad aggiornare il piano. Si tratta di un piano che mira
a una nuova assistenza socio-sanitaria territoriale che, superando
la logica puramente erogativa, pone al centro la persona nella
totalità dei suoi bisogni, un piano che mancava dal 2013, come è
già stato detto anche questo, e che è il frutto dell'importante
lavoro delle strutture, che oggi qui voglio ringraziare.
Un documento partecipato al quale vari attori istituzionali, le
cittadine e i cittadini, hanno potuto dare il loro contributo
attraverso la piattaforma di partecipazione democratica e che mira
a migliorare l'accesso ai servizi sanitari e sociali garantendo che
tutti i cittadini abbiano la possibilità di ricevere cure di
qualità concentrandosi sulla riduzione delle disuguaglianze
nell'accesso ai servizi con un'attenzione particolare alle fasce
più vulnerabili della popolazione, garantendo che abbiano accesso a
cure mediche adeguate e al supporto sociale.
Più che il piano in sé già illustrato dall'assessore Marzi e ben
illustrato anche dal collega Barmasse, penso sia importante
evidenziare come esso in particolare, per ciò che concerne i
servizi sociali, sia caratterizzato da due concetti fondamentali:
multidimensionalità e multidisciplinarietà come strategia della
presa in carico delle situazioni di difficoltà o fragilità e
protagonismo della persona nel corso delle fasi di intervento, due
elementi fondanti non solo di questo piano, ma anche di un
approccio al
welfare
che funzioni e che miri a non lasciare
indietro nessuno.
È importante anche che nel piano state prese in considerazione
tutte le criticità emerse durante la pandemia e che queste siano
state trasformate in opportunità di cambiamento, di sviluppo e
profondo ripensamento dei servizi territoriali e di quelli di
prevenzione, in particolare è importante anche il cambiamento
culturale che passa dal concetto di educazione alla salute a quello
di prevenzione attiva, fino anche alle modalità di comunicazione
del rischio.
Quando parliamo di accesso alle cure mediche adeguate e a un
welfare
che funzioni, sappiamo infatti che serve un
ripensamento culturale, ma anche che questo risulterebbe inutile se
non accompagnato da un nuovo modello organizzativo funzionale dei
servizi che sia in grado di rispondere non solo alle necessità
attuali e contingenti, ma anche di intervenire alla base di tutte
le situazioni di fragilità.
L'importanza dei due concetti chiave espressi poc'anzi si nota
infatti nella volontà di costruire una nuova rete territoriale come
risposta integrata per la salute e il benessere dei cittadini,
riducendo la frammentazione dei servizi e delle competenze e
portando innovazione, potenziamento e certezza nelle cure,
soprattutto domiciliari, con l'obiettivo di garantire continuità e
qualità delle cure a tutti con servizi di prossimità ai cittadini
ma anche per quanto riguarda l'assistenza sanitaria ospedaliera.
Anche qui infatti il Covid è stato maestro, mostrando l'importanza
di un Ospedale che sappia lavorare con continuità assistenziale per
poter garantire cure efficaci e mettendo a nudo i limiti di
un'attività, che, se impegnata su una casistica non consona, ad
esempio, quella cronica, su persone anziane, non produce cure
migliori ma invece aggrava la loro condizione psicologica ed
emotiva. Ecco, altro elemento cruciale del piano è proprio quello
legato alla sfera psicologica ed emotiva, cioè la promozione della
salute del benessere mentale; questo rappresenta infatti un aspetto
spesso trascurato, ma di grande rilevanza per il benessere
complessivo delle persone, come ben rappresentato dalle tante
criticità, dalle tante emergenze e dai tanti sondaggi e notizie che
abbiamo avuto durante e
post
pandemia di grandi fragilità a
livello psicologico di tutte le fasce della popolazione e
soprattutto direi della fascia più giovane delle nuove generazioni.
Penso quindi che la previsione e lo studio dell'istituzione del
servizio dello psicologo di base sia fondamentale, dobbiamo
investire in servizi di salute mentale di alta qualità fornendo
sostegno psicologico e psichiatrico alle persone che hanno bisogno.
Queste sono certamente buone e importanti pratiche da mettere in
campo, così come lo sono quelle per le politiche sociali, partendo
dal riconoscimento dell'importanza del protagonismo del terzo
settore, passando per la questione della disabilità, la famiglia e
gli asili, fino ad affrontare il tema della povertà. È proprio in
quest'ambito infatti che si nota ancora di più l'importanza di
adottare approcci multidisciplinari e multisettoriali e di saper
orientare gli interventi verso il protagonismo della persona,
superando le pratiche assistenzialistiche e individuando invece
strumenti utili a migliorare le condizioni di vita di ogni persona
nelle diverse fasi della vita e nelle diverse situazioni
contingenti attraverso risposte e supporti trasversali capaci di
prendere in carico la persona nel suo complesso.
Personalmente lo dico da anni e quindi non posso che essere
contento che in tema di servizi sociali il nuovo piano recepisca e
promuova un modello di welfare non solo integrativo ma anche
generativo, mettendo al centro le persone, le loro capacità e non
solo i bisogni, per garantire risposte integrate tra sanità e
sociale qualificate e diffuse.
Come ben sappiamo, la programmazione delle politiche sociali
deve integrarsi con quelle delle politiche sanitarie e
socio-sanitarie, ma anche con le politiche del lavoro poiché la
mancanza di occupazione e di reddito sono spesso all'origine di
situazioni di fragilità, così come la mancanza di politiche sociali
adeguate per riportare le persone in situazioni di fragilità nel
mondo del lavoro. Senza dimenticare il ruolo ricoperto dal problema
abitativo, anch'esso all'origine di situazioni di fragilità e
nell'ottica di un approccio globale che consideri tutte le varie
dimensioni che possano causare fragilità; non possiamo non
menzionare l'ambito dell'istruzione, la tutela dei minori e delle
famiglie e la lotta alla povertà e la creazione di misure a
sostegno del reddito.
La rete dei servizi sociali e delle misure contro la povertà e
l'emarginazione sociale, quelle di sostegno al reddito, così come i
servizi e gli interventi per le persone con disabilità fragili e
non autosufficienti, assumono quindi un ruolo fondamentale in
quanto nucleo di una comunità giusta e non riguardano solo le
strutture regionali o comunali preposte, ma investono il senso di
responsabilità di tutte le politiche e di tutti gli attori presenti
sul territorio, siano essi pubblici, privati o qualificati come
terzo settore. Questo piano parte proprio da questo: dal
riconoscimento dell'importanza che il terzo settore ricopre sia
nella programmazione delle politiche che degli interventi e dalla
scelta di andare nella direzione di considerare sempre più
indispensabile il ruolo e la funzione di tutti quei soggetti che
risultano attivi nel supporto alle politiche, ai servizi e ai
progetti erogati dagli enti pubblici e privati, sia al fine di
rimuovere tutti quegli ostacoli di natura cultura, fiscale, legale
e amministrativa che normalmente impediscono ai membri di una
comunità di contribuire allo sviluppo del bene comune.
Il protagonismo delle persone e la multidisciplinarietà di cui
parlavo prima assumono poi certamente un ruolo centrale nell'ambito
degli interventi verso le persone con disabilità e delle loro
famiglie, con azioni che devono per forza di cose partire dalla
necessità emersa a più riprese di garanzia di un'effettiva
inclusione sociale, lavorativa ed economica delle persone con
disabilità, costruendo sul territorio un'alleanza tra queste
persone e le loro famiglie con i servizi, le reti territoriali e
l'associazionismo, con l'obiettivo di accompagnare la persona verso
la sua piena realizzazione. È importante ribadire infatti come il
tema della disabilità non sia da intendere e affrontare come un
qualcosa di puramente legato all'ambito medico sanitario, e questo
ovviamente il piano non lo fa, l'obiettivo deve essere sempre
quello di costruire un progetto di vita passando certo dagli
effetti sanitari, ma anche da una valutazione multidimensionale e
dalla condivisione con la persona e con i suoi familiari di un
piano individualizzato e da un approccio che tenga in
considerazione anche gli aspetti sociali ed educativi. Nella stessa
direzione devono andare anche gli interventi cosiddetti "di
sollievo", rivolti sia a sostenere i costi che le famiglie
affrontano nell'assistere alla persona con disabilità e non
autosufficiente, sia a garantire dei servizi concreti di sollievo
appunto alle famiglie e al loro carico di cura; in tale logica nel
corso dell'attuazione del presente piano si intende avviare la
definizione di un modello di offerta che integri in maniera
sinergica le differenti misure economiche e i servizi erogati agli
utenti in considerazione del rispettivo budget di salute
individuale. In questa parte ovviamente il piano della salute e del
benessere sociale dialoga strettamente con il piano regionale sulla
non autosufficienza e poi nel nostro sistema di
welfare
regionale un ruolo chiave è svolto dalle famiglie alle quali viene
attribuito un valore pubblico determinante tenendo conto delle
molteplici funzioni svolte in favore dei suoi componenti e
generatori di beni economici, relazionali, sociali e psicologici
per l'intera comunità. Anche in questo caso la direzione deve
essere quella di un'integrazione multidimensionale in risposta ai
loro bisogni e alle loro aspettative. È importante e quindi che si
sostenga il sistema di relazione di servizi presenti, curando le
reti e le potenzialità territoriali per un benessere familiare che
ha la necessità di essere inteso in stretta correlazione con
l'economia del territorio e con le dinamiche culturali.
In questi anni, com'è tristemente noto, vi è stato un aumento
dei nuclei familiari in condizioni di fragilità e, allo stesso
tempo, un aumento del numero di violenze di genere e di accessi ai
servizi deputati alla presa in carico delle donne vittime di
violenza; fattori che inseriscono tra le priorità il potenziamento
della rete di servizi degli interventi e della collaborazione tra i
vari punti di ascolto, formali e informali, finalizzati a
intercettare e orientare i bisogni canalizzando i diversi servizi
più idonei e prossimi ai cittadini, favorendo una presa in carico
preventiva in particolari situazioni di rischio, quali, per
esempio, le donne vittime di violenza, le separazioni, le
condizioni di disabilità, la non autosufficienza e la caduta in
povertà. Tutte le fragilità devono poter trovare una rete su cui
contare abbastanza forte da sostenere in maniera differenziata ma
sinergica i nuclei familiari e le diverse necessità, le varie
misure e interventi devono integrarsi evitando sovrapposizioni e
garantire la congruità delle azioni. Qui il piano elenca diverse e
importanti attività, come i servizi di conciliazione
famiglia-lavoro, quelli per la prima infanzia extrascolastici e per
il tempo libero, le agevolazioni per l'avvicinamento alle attività
sportive e culturali, ma anche l'individuazione precoce delle
situazioni di fragilità genitoriale e dei bisogni speciali nel
bambino e nell'adolescente, l'accompagnamento e sostegno alla
genitorialità fragile, l'affiancamento dei genitori nell'accogliere
la disabilità dei figli, il rafforzamento delle attività di
mediazione familiare quale importante intervento per accompagnare i
genitori nella riorganizzazione delle relazioni familiari in
situazioni problematiche di separazione e divorzio, la promozione
culturale di contrasto alla violenza di genere e interventi a
sostegno delle donne e dei minori vittime di violenza, la
valorizzazione della funzione sociale svolta dai genitori
affidatari e adottivi nel favorire la crescita positiva dei bambini
che hanno vissuto esperienze relazionali pregiudizievoli, il
coinvolgimento del mondo della scuola nella programmazione, nel
raccordo e nella verifica degli interventi in materia di adozione,
lo sviluppo delle conoscenze sulle problematiche tipiche dell'età
adolescenziale all'interno di tutti i servizi in modo da garantire
un'accoglienza appropriata e competente, lo sviluppo in conformità
alle linee guida per la salute mentale in età evolutiva, interventi
mirati in particolare agli adolescenti adottati o affidati, agli
immigrati di seconda generazione, ai giovani con bisogni speciali e
a quelli con problemi comportamentali, anche per individuare
precocemente situazioni di fragilità e disagio negli adolescenti,
il potenziamento dell'integrazione tra i servizi sociali e i
servizi di neuropsichiatria infantile, psichiatria e psicologia
clinica, con un'attenzione particolare all'età evolutiva e
adolescenziale, nonché alla fase di passaggio all'età adulta.
Il
welfare
regionale poi riconosce al nido di infanzia e
ai servizi integrativi per la prima infanzia dedicati, cioè ai
bambini di età compresa tra 0 e 3 anni, l'importante funzione
pedagogica e la valenza positiva che tali servizi determinano sullo
sviluppo delle potenzialità sociali, cognitive, emotive, affettive
e relazionali del bambino stesso in un ambiente professionalmente
qualificato, superando barriere territoriali e disuguaglianze
economiche, sociali e culturali, con benefici che si manifestano
nell'arco dell'intera vita scolastica e lavorativa. In quest'ambito
sarà fondamentale la transizione secondo quanto previsto dalle
linee guida pedagogiche per il sistema integrato 0-6 anni, da
attuare attraverso la concertazione delle diverse fasi di
attuazione del modello con i vari attori coinvolti nell'ambito di
tavoli di lavoro integrati, Regione, Sovrintendenza agli studi,
sistema degli Enti locali e organizzazioni sindacali.
Infine, ma non da ultimo, il potenziamento degli interventi per
la lotta alla povertà da effettuare insieme al terzo settore ed
Enti locali per soddisfare i bisogni primari dei nuclei in
difficoltà; anche in questo caso lo scopo è quello di favorire
l'inclusione sociale e lavorativa, uniche vie che permettono alle
famiglie di mantenere o acquisire le risorse per scongiurare
l'emarginazione sociale, un fenomeno da combattere con tutti i
mezzi, perché - e voglio ricordarlo ancora una volta - una società
giusta e che funziona è una società che non lascia indietro
nessuno, specialmente i più deboli.
Diventa indispensabile potenziare le azioni che mirano a
sviluppare il protagonismo delle persone nello svolgimento di
attività in favore della comunità, al fine di promuovere
l'inclusione sociale e lo sviluppo di competenze relazionali e
sociali utili anche per facilitare l'inserimento nel mondo del
lavoro, ma anche le attività di
governance
regionale e
locale finalizzata a coordinare le politiche regionali dei diversi
ambiti del sociale, del lavoro, della sanità, dell'istruzione delle
politiche abitative, nonché quelle di promozione e indirizzo per
contrastare la povertà, soprattutto quella estrema, garantendo un
congruo sostegno ai nuclei sulla base di progetti
individualizzati.
Il piano nazionale per gli interventi e i servizi sociali di
contrasto alla povertà aveva peraltro già individuato quale LEPS il
sostegno economico istituito prima con il reddito di inclusione e
poi rafforzato con il reddito di cittadinanza, direi quasi
disintegrato dall'attuale Governo nazionale, oltre al pronto
intervento sociale che garantisce risposte tempestive immediate, 24
ore su 24, sette giorni su sette, a tutti quei problemi che
insorgono in modo repentino e improvviso producendo bisogni in
forma acuta e grave e soprattutto non differibili, offrendo una
prima lettura del bisogno e segnalando ai servizi che si
occuperanno della presa in carico, specie nelle situazioni di
povertà e povertà estrema, violenza, abbandono o grave
emarginazione.
Concludendo il piano della salute e del benessere sociale
rappresenta una grande opportunità per migliorare la qualità della
vita delle Valdostane e dei Valdostani, probabilmente può anche
risultare un "Libro dei sogni" ma io penso, citando il poeta
uruguaiano
(omissis)
, qui si è citato Mao un paio di
volte, io citerò
(omissis)
: "L'utopia è quella che
serve a camminare", diceva più o meno così.
Io penso che la politica debba riscoprire l'utilità dell'utopia
del camminare, del volare alti e di pensare al domani e non
all'oggi, di pensare a quale società vuole creare non oggi, non
domani, non tra un anno ma tra cinque, dieci, quindici, vent'anni,
solo così si potranno creare delle politiche giuste e che siano
utili per la società, quindi ben venga che il piano guardi lungo,
che voli alto, che magari possa anche se un libro dei sogni, perché
io penso che solo guardando lontano, camminando e non guardando il
domani si possano creare delle politiche che siano giuste, creare
delle politiche per creare una società più sana, equa e
sostenibile. Solo attraverso uno sforzo collettivo potremo
realizzare il nostro obiettivo di un futuro migliore per tutte e
tutti.
Presidente -
Consigliere Chatrian, a lei la parola.
Chatrian (AV-VdA Unie) -
Qualche considerazione su questo
importante piano programmatorio. Il collega Marzi, nell'aprire il
dibattito, ha messo in evidenza principalmente i punti di forza di
questo piano, poi successivamente penso che il collega Barmasse sia
entrato forse nel merito, snocciolando anche il metodo di lavoro
perché - non so se qualcuno ci sta ascoltando o se nessuno ci
ascolti - sembra quasi che questo piano sia stato catapultato
praticamente in Commissione ad aprile nel 2022 e oggi siamo qui a
discuterne. Così non è stato, non solo gli incontri sono stati
fatti ma, da quello che è stato ben messo in evidenza dal collega,
non solo è stato partecipato, ma farcito e condito insieme alle
parti e, come tutti gli atti programmatori e di pianificazione,
come se fosse un piano regolatore, dove si va a integrare il
sistema sanità e il sistema sociale si sta su un livello più alto e
si cerca di inserire all'interno di questo piano quali sono i
principali obiettivi. Principali obiettivi che... al suo interno il
presidente di Commissione Padovani penso ha ben analizzato una
delle aree, quella dei servizi sociali, come Regione Autonoma,
pensiamo che stia erogando dei buoni servizi, ma c'è spazio
probabilmente per migliorare e soprattutto intercettare le nuove
povertà, intercettare quelle famiglie, quei soggetti, quelle
comunità più disagiate in modo da trovare e accompagnare con delle
azioni pubbliche le difficoltà di queste persone.
Ho colto invece nell'intervento che ha fatto il collega Restano,
eliminando la prima parte, quella più politica dove lui ha voluto
mettere in evidenza i punti di forza e di debolezza... ma sul piano
amministrativo lo sintetizzo e me lo faccio mio il passaggio che
lui ha fatto, in questo piano c'è tutto e quindi se c'è tutto, è un
buon piano pianificatorio indubbiamente. La sfida dove sarà? La
sfida sarà nelle delibere applicative, sarà negli atti che dovranno
dare corso a questo piano e sarà l'atto aziendale, perché solo
qualche giorno fa abbiamo avuto modo in V Commissione di audire il
Direttore generale e questo sarà il secondo, oggi, domani,
dopodomani siamo certi che questo piano sarà approvato perché è
necessario, perché è utile alla nostra collettività, alla nostra
comunità e il secondo passaggio sarà sicuramente nei prossimi mesi,
e non sarà di competenza di questo Consiglio regionale, ma sarà di
competenza del Direttore generale e del Governo regionale approvare
l'atto aziendale.
Qualche riflessione di natura sempre un po' più politica e meno
tecnica, perché mi sembra che oggi proprio tale piano ci imponga di
non fare i tecnici, a parte che ognuno di noi ha una sua
professionalità, un suo percorso, un suo stile, una sua cultura, ma
di queste professionalità all'interno di questo Consiglio ce ne
sono poche, quindi a ognuno il suo compito.
A proposito di cosa sta succedendo a livello non regionale, non
nazionale ma internazionale, è interessante questa sintesi sulla
sanità pubblica, il
report
annuale del 2022, quindi va a
intercettare qual è lo stato dell'arte a livello più globale, più
generale. Vorrei leggervi qualche piccolo passaggio: "L'Italia oggi
conta circa 370 mila infermieri attivi, 6,3 infermiere ogni mille
abitanti, attestandosi ben al di sotto dei Paesi UE e con 12 punti
per mille abitanti al di sotto dei valori registrati dalla
Norvegia. L'Italia, per attestarsi in una posizione intermedia in
Europa, dovrebbe acquisire almeno 150 mila infermieri; per
raggiungere la Germania, dovrebbe raddoppiare la quantità di
infermiere e, per raggiungere la Norvegia, dovrebbe addirittura
triplicarli", solo per dare quattro ordini di grandezza, è
importante. È importante un piano, sono importanti gli obiettivi,
obiettivi che mi sembra che numerosi di noi condividiamo, ma poi
deve avere anche le maestranze e le professionalità per poter
mettere a terra i servizi.
Un altro passaggio che vorrei fare con voi, che è interessante,
è: "...ciò che ha determinato anche lo spostamento della domanda
dei cittadini verso il privato che potrebbe rappresentare un
fattore di disgregazione e mettere in discussione l'universalismo e
l'equità del diritto alla cura". Perché faccio questo passaggio?
Perché dopo quattro anni, a livello nazionale, nel DEFR ci sono
meno risorse per la sanità pubblica - quindi non per la sanità, per
la sanità pubblica -, penso che lì sia l'altra sfida, all'interno
di questo piano viene ripreso più volte di quanto è importante che
il pubblico collabori con il privato ma nel momento in cui ha la
necessità del privato per poter erogare un servizio di qualità sul
territorio.
L'altra considerazione che vorrei fare anche a seguito del
dibattito di questo pomeriggio è che probabilmente il percepito
oggi nella nostra regione è inferiore alla qualità del servizio che
viene erogato. Io penso che questo sia vero, lo tocchiamo con mano
e, confrontandoci con le persone, abbiamo capito che per chi, come
il sottoscritto, non sta nella conurbazione di Aosta ma sta a 50
chilometri in una vallata laterale sovente il percepito è inferiore
al servizio che viene erogato, quindi, collega Marzi, dobbiamo
lavorare anche sulla comunicazione, su un'informazione, su far
arrivare quali sono i servizi che oggi stiamo erogando.
Per quanto riguarda invece la macroarea legata alla prevenzione,
due sono le considerazioni: 1) il rapporto tra prevenzione e
Dipartimento di prevenzione, quindi lo stile di vita, lo screening,
il sostegno alla socializzazione, ed è fondamentale la struttura in
maniera efficace dell'Osservatorio epidemiologico; 2) i sei
obiettivi principali esistenti all'interno di questo piano, che
sono obiettivi indubbiamente che poi bisogna raggiungere e che, di
conseguenza, dovremo "condirli", come dicevo prima, con degli atti
amministrativi.
Per quanto riguarda invece la seconda area, quella legata più al
territorio e ai servizi, qual è il principale obiettivo sulla
macroarea n. 2? L'obiettivo principale è sicuramente quello di
ridurre gli accessi ospedalieri, in particolare dei pazienti
cronici e potenziare la rete territoriale. Con questa frase penso
che possiamo dire tutto, la sfida sarà come declinarla e come
trovare le migliori soluzioni per non andare a ingolfare il Pronto
Soccorso e non andare - scusatemi il termine - a ingolfare l'unico
centro ospedaliero che abbiamo. All'interno di questo piano si
trovano dei percorsi, degli indirizzi, quindi due distretti, le
case della comunità, l'assistenza domiciliare, gli ospedali di
comunità, la telemedicina, il problema del personale sanitario,
sappiamo la difficoltà esistente del reclutamento, il collega
Barmasse prima lo metteva in evidenza. La maggioranza di questo
Consiglio ha fatto una scelta difficile, non facile, ha dato
qualche risposta a questa scelta? Lo valuteremo nei prossimi mesi,
probabilmente, oltre a essere una proposta attrattiva, l'obiettivo
era anche quello di non farci scappare delle professionalità,
quindi era duplice la proposta che avevamo fatto.
C'è poi la terza area, quella forse più delicata, il piano
prevede che come
step
finale... anche su questo la politica
ha deciso un anno e mezzo fa la centralizzazione in un unico
presidio ospedaliero, quindi oggi configurato in tre sedi, alla
fine perché? Per ottimizzare l'uso delle risorse soprattutto
professionali, quindi torniamo a bomba sulla questione delle
risorse umane, quindi quelle che poi ci daranno la possibilità di
erogare dei servizi e mettere a terra gli obiettivi che sono
inseriti all'interno di questo piano.
Un passaggio: gli indicatori del piano nazionale del 2020
assegnano all'Ospedale regionale un livello di aderenza a standard
di qualità mediamente alti e questo contrasta con i recenti dati
del nuovo sistema di garanzia, elementi che sia l'assessore Marzi
che il collega Barmasse avevano già messo in evidenza, ma tutto
questo non deve assolutamente farci stare fermi e, di conseguenza,
mettere in evidenza solo il fatto degli indicatori, perché poi
comunque dobbiamo sicuramente migliorare nelle diverse casistiche.
A tale proposito vorrei fare questo riferimento, la necessità
probabilmente... e c'è all'interno di questo piano... anche lì il
collega Marzi dovrà mettere a terra con degli atti amministrativi,
degli accordi interregionali, soprattutto di confine per sostenere
tutte le discipline che necessitano di adeguati bacini di utenza e
che rappresentano oggi dei poli di eccellenza della sanità
valdostana. Tali accordi amministrativi sono indispensabili per
accedere a procedure concorsuali per quali discipline? Mediche e
infermieristiche di cui siamo oggettivamente carenti.
Torniamo sempre allo stesso punto, nel momento in cui riusciamo
ad allargare il nostro perimetro per essere attrattivi per nuove
professionalità... saremo attrattivi per due motivi: non solo
economicamente, ma anche a livello di carriera per chi decide di
investire in materia umana, quindi nelle professioni... quella che
è la nostra strategia, la nostra regia, e all'interno di questo
piano c'è, ma c'è come obiettivo, la sfida sarà poi quella di
trovare i percorsi e le soluzioni per essere attrattivi.
Per quanto riguarda invece la sinergia pubblico-privato, penso
che la collaborazione deve essere vista nella logica di rispondere
alle esigenze del pubblico laddove sia in difficoltà a far fronte
alle sue liste di attesa e coinvolgendo i professionisti pubblici
in tale organizzazione. Ecco, questo è un passaggio a cui tengo e a
cui ci teniamo parecchio, quindi la regia, per quanto ci riguarda,
deve essere del pubblico e il privato è quella parte che ti
consente di poter erogare un servizio che oggi il pubblico non
riesce a erogare utilizzando anche i professionisti pubblici.
Difficile, non impossibile, ma probabilmente anche su questo,
collega Marzi, dobbiamo essere bravi a mettere in campo delle
azioni nei prossimi mesi, sia per i medici, sia per gli infermieri,
quindi utilizzando al meglio le nostre figure professionali. Tale
operazione può essere assolutamente portata a termine a invarianza
di budget, e questo è l'altro ragionamento che vorrei fare con
voi.
La politica negli ultimi tre anni ha deciso veramente di dare
sostegno attivo alla sanità regionale, quindi andando a coprire e a
mettere in campo una fetta importante del nostro bilancio, ma sarà
la parte organizzativa, aziendale, manageriale che dovrà, una volta
approvato questo piano, essere brava a portare a termine i due
esempi che facevo poc'anzi.
Ultime due considerazioni: è importante approvare questo piano
di programmazione, in parte, come dicevamo prima, certi servizi
sono già stati erogati, ma dall'altra parte l'altro passaggio
fondamentale sarà l'atto aziendale: fondamentale perché renderà
veramente operativo... il piano che oggi andremo a sostenere e a
votare. Sicuramente l'atto aziendale, che in parte il Direttore
generale ci ha illustrato - e che nel giro di qualche settimana
dovrebbe terminare il suo secondo giro -, è fondamentale a livello
di tempismo, quindi il rimodellare l'assetto aziendale, il creare
le condizioni dove ci sono delle criticità e trovare delle
soluzioni partecipate, la fuga dei professionisti di contenimento
delle liste d'attesa e gli operatori sanitari si aspettano difatti
un nuovo indirizzo aziendale per poter trovare i migliori percorsi
e le migliori soluzioni. È del tutto evidente che i rapporti di
collaborazione vanno implementati con le scuole di
specializzazione, mettendo in gioco anche il prestigio personale
dei dirigenti e dei direttori per rendere veramente funzionale la
rete formativa ospedaliera universitaria, perché poi, per poter
trovare i percorsi migliori, avremo bisogno delle menti migliori e
delle figure migliori. Iniziare quindi a sensibilizzare e
coinvolgere gli studenti del corso di laurea in medicina residenti
nella nostra regione, anche questo è sempre un investimento di
natura pubblica, illustrando loro le nostre potenzialità lavorative
e, laddove sia possibile, indirizzarli verso quelle discipline dove
siamo particolarmente carenti o pensiamo che lo diventeremo negli
anni a venire.
L'altro e ultimo passaggio è un dato che vorrei mettere in
evidenza, che probabilmente tutti conoscete: nel concorso degli
infermieri 2021 c'erano 61 candidati e nel 2023 ci sono 141
candidati. Sono dei segnali per migliorare le principali criticità,
sono i segnali che fanno la differenza, sono i numeri che fanno la
differenza, ma soprattutto sono le azioni.
Bene, noi pensiamo che all'interno di questo piano, come ha
detto il collega Restano, c'è tutto e noi siamo convinti che ci sia
lo spazio da quel percepito che dicevamo prima, che non è proprio
sentito in maniera positiva sul territorio... si passi dal
percepito vero che si sta non solo modificando e cambiando la
classifica... ma si sta cercando veramente di erogare un servizio
pubblico di qualità a tutti, a coloro che sono in difficoltà e
anche a quelli che, per scelta di vita, hanno deciso di rimanere
nelle vallate laterali.
Presidente -
Si è prenotato il consigliere Lavevaz a cui
passo la parola.
Lavevaz (UV) -
Anch'io per fare qualche brevissima
considerazione più di contesto che nel merito di questo piano.
Innanzitutto voglio ricordare anch'io - lo ha già fatto molto
bene chi mi ha preceduto, in particolare il collega Barmasse - che
questo piano è stato scritto veramente in trincea, in un momento
molto, molto particolare della storia della nostra Regione e della
storia del mondo direi, quindi una scrittura di uno strumento così
importante, di pianificazione così importante in un momento di
grande difficoltà, con lo sforzo quindi di immaginare la situazione
in tempo di pace e anche di ripresa. Ovviamente è stato analizzato
un pochettino da tutti gli interventi in maniera
bipartisan
il fatto che il Covid abbia in qualche modo richiesto un
aggiornamento dei modi di pensare alla sanità nel mondo.
Al di là della contingenza del momento pandemico, vorrei
sottolineare che il contesto di fondo della sanità si trovava già
ante
Covid in una situazione di criticità sia a livello
locale che a livello generale, criticità che, è inutile dirlo, la
pandemia ha in qualche modo contribuito ad acuire in maniera anche
evidentissima in particolare magari in territori più piccoli come
il nostro.
In primis
la crisi ormai diventata cronica dei
medici specialisti e degli infermieri, è già stato detto, i medici
specialisti sono un problema, in particolare i medici di medicina
generale, che ha ormai origini piuttosto lontane, sono abbastanza
inquietanti le percentuali, se andate a vedere, dei contratti che
non sono stati assegnati in determinate specialità. Questo è
indubbiamente un problema che ha una natura congiunturale, non può
essere un problema della Valle d'Aosta in particolare, credo che
sia abbastanza evidente a tutti, ma che naturalmente in un contesto
piccolo e un pochettino ai confini dell'impero, come si dice, della
nostra regione viene in qualche modo accentuato e reso più critico.
Ovviamente è molto più difficile essere attrattivi in una realtà
piccola, in una realtà un po' più marginale anche a livello
territoriale, quindi in questi due anni e mezzo io credo che la
sanità nella nostra regione sia stata centro della politica
valdostana sia per le questioni contingenti e congiunturali che
citavo, ma anche per una precisa volontà politica, una chiara
visione che poi è stata poi alla base della costruzione di questo
documento e sarà un po' il solco nel quale si lavorerà nei prossimi
anni, però tutto questo va inserito in un contesto generale molto,
molto critico.
Sulla questione degli specialisti è già stato detto, sono state
sviluppate delle politiche improntate sia all'attrattività, sia al
mantenimento di quelli esistenti, ma questo senza mettere delle
pezze ma in una maniera di visione strutturale della politica
sanitaria valdostana dei prossimi anni... ma anche direi
soprattutto i contatti che sono stati presi con le Università
italiane e questo in una logica di ricostruire un po' quello che
per un periodo anche il nostro Ospedale è stato, cioè attrarre
professori e specialisti di alto livello, che a loro volta poi
attraggono giovani studenti e da lì si crea un circolo
virtuoso.
Problema simile, è stato detto, quello del mondo
infermieristico, l'ha ricordato il collega Barmasse, abbiamo un po'
quest'anomalia, anche questa ha natura congiunturale o forse anche
legata a una sorta di crisi vocazionale di questa professione così
delicata e così complessa: quella dell'infermiere. Abbiamo ormai
più laureati in medicina, anche perché non dico che il corso di
studi sia lo stesso, non lo è ovviamente, ma ormai è simile, anche
un infermiere deve avere una laurea specialistica, quindi comunque
il corso di studi è piuttosto lungo e ovviamente sappiamo bene che
invece la richiesta sul territorio e in ospedale di personale
infermieristico rispetto al personale medico è molto diverso.
Anche qui lo ripeto soltanto perché credo importante
sottolinearlo ancora: scelte importanti che per troppo tempo sono
state delle non scelte, dovute alla debolezza della politica, a
delle situazioni che conosciamo tutti, sono state invece dei
passaggi che sono prodromici a questo documento:
in primis
la questione dell'Ospedale, è stata una scelta sofferta, difficile,
l'abbiamo già detto, una scelta che, lo ricordo, ha fatto perdere
un pezzo della maggioranza, quindi era più facile ancora una volta
non scegliere, avremmo vissuto con più tranquillità dal punto di
vista politico, ma abbiamo ritenuto che la responsabilità che ci
era chiesta era quella di finalmente portare avanti delle scelte
importanti per il futuro della Valle d'Aosta, come quella di
decidere definitivamente dove e come costruire il nuovo Ospedale e
riorganizzare tutto l'assetto ospedaliero della nostra Regione.
Qualcuno ha detto che non abbiamo sfruttato appieno le nostre
prerogative statutarie, io credo che se non avessimo utilizzato o
se non utilizzassimo appieno le nostre prerogative statutarie, oggi
non saremmo qui a parlare della costruzione di un nuovo Ospedale,
ma saremmo qui a organizzare i trasporti dei nostri Valdostani
malati a Ivrea o a Torino, perché il Parini sarebbe poco più di un
poliambulatorio, perché se stiamo negli standard nazionali, con 120
mila abitanti avremmo poco più un piccolo Pronto Soccorso e alcune
specialità più generali, quindi veramente poco più di un
poliambulatorio. Questo quindi credo che vada detto, senza
addentrarmi poi sulle altre considerazioni fatte dal collega sulla
sanità in ambito di autonomia differenziata, io lì ho un'idea,
credo che la sanità sarà il
vulnus
che farà sì che
l'autonomia differenziata non verrà portata avanti, ma questo è il
mio punto di vista ovviamente che sarà smentito, anzi, spero che in
qualche modo sarà smentito. Anche avessimo non utilizzato appieno
la nostra autonomia, o comunque ci fossimo appiattiti sulle
indicazioni ministeriali, oggi i distretti indicati sul piano non
sarebbero due ma sarebbe uno, così come gli ospedali di comunità
non sarebbero due ma sarebbe solo uno, tant'è che ce ne viene
finanziato soltanto uno. Allo stesso modo abbiamo aumentato del 30%
rispetto alle indicazioni nazionali le strutture complesse
specialistiche, questo già con degli atti di Giunta che sono già
stati approvati.
Poi si parla di mancanza di cifre su questo documento
pianificatorio, io credo che un documento pianificatorio di questo
livello non debba contenere cifre, come non contengono cifre il
piano rifiuti, piuttosto che il PTA, piuttosto che il piano
trasporti, sono documenti pianificatori che hanno ovviamente degli
aspetti di politica più alti rispetto alla parte amministrativa,
che poi viene declinata in un secondo momento.
Metterei tra queste scelte difficili anche - l'ha citata il
collega Baccega - la scelta complicata, che è stata condivisa con
l'allora assessore Barmasse, di non procedere con il famoso corpo
C1, anche questo perché? Avevamo dei fondi che avevamo stanziato,
abbiamo ritenuto di fare delle scelte più opportune dal punto di
vista della programmazione anche futura trovando delle soluzioni
alternative sui posti di terapia intensiva, che sono stati trovati
peraltro ovviamente in una tempistica molto minore, e questo
soprattutto permetterà nella pianificazione del nuovo Ospedale di
abbattere il corpo C, perché se avessimo costruito un corpo nuovo
da 7-8 milioni - adesso non mi ricordo esattamente la cifra ma
l'ordine di grandezza è questo -, voglio vedere chi, dopo pochi
anni, si sarebbe poi preso la responsabilità di abbatterlo insieme
al corpo C; quindi questo fa parte delle scelte, che ovviamente non
sempre sono facili da fare quando ci si trova a dover decidere.
Senza poi entrare nelle considerazioni sugli aspetti di
bilancio, sui soldi che sono aumentati in maniera molto importante
sia sulla sanità, ma soprattutto sul sociale, mi sembra che nel
2019 la parte sociale era 71 milioni, adesso superiamo i 90 e i
94.
I temi della salute e del sociale toccano in maniera molto
diretta i sentimenti della popolazione, è normale ed è giusto che
sia così, perché tutti abbiamo bisogno della sanità, quindi questo
tocca anche lo stomaco delle persone e, di conseguenza, viene
spesso utilizzato come oggetto politico, diventa un terreno fertile
anche per fare della polemica politica, l'abbiamo un po' sentito
anche oggi, questo con rispetto delle posizioni di tutti, questo
anche con l'aiuto, ahimè, a volte anche di queste statistiche
distorte, oggi sono state citate più volte, che invece sappiamo
bene quale genesi hanno, sono delle statistiche che per definizione
guardano i numeri e la nostra situazione endogena di piccola realtà
con piccoli numeri... se lo si vuole capire, la risposta è già lì,
queste statistiche non possono essere considerate nel nostro
sistema.
È chiaro poi che evidentemente c'è un problema di comunicazione,
c'è un problema di rapporto con il Governo che va risolto, perché
non è normale che per il fatto che i nostri anziani sono ospitati
all'interno della microcomunità, che non si chiamano RSA, allora
questo non viene conteggiato nell'ambito... quando invece abbiamo
una situazione di coperture di posti letto rispetto alla
popolazione che è fra i più alti a livello nazionale.
Sugli asili nido abbiamo il miglior rapporto di copertura
rispetto alla popolazione residente. Sono situazioni quindi che se
descritte e se analizzate da un punto di vista oggettivo,
ovviamente non sono quelle che sono state descritte, la collega
Guichardaz ha citato dei miei interventi precedenti dove descrivevo
questo punto di vista che veniva illustrato da parte sua in
particolare come il Burundi, oggi la collega ha descritto un po'
tutto il sistema Valle d'Aosta come il Burundi, dove sembra che
tutto non funziona. Io non credo che sia così, basta guardare
appena fuori le Colonne d'Ercole di Carema per capire che
effettivamente non è così, c'è sicuramente un problema di
percepito, come ha detto il collega Chatrian, un problema che va
risolto, io non sto dicendo ovviamente che va tutto bene, questo
deve essere chiaro, ma la situazione della sanità valdostana va
inserita in un contesto generale dove la sanità valdostana è
tutt'altro che un brutto anatroccolo, questo è il mio punto di
vista.
Per chiudere, non voglio dilungarmi oltre, voglio dire che
questo piano che è stato elaborato è per tanti aspetti molto
innovativo, ha degli aspetti, per certi versi, anche rivoluzionari,
soprattutto sugli aspetti legati alla medicina territoriale, della
rete dei servizi, ma anche su tutti gli aspetti legati alla
prevenzione, legati all'accompagnamento delle cronicità sul
territorio, eccetera. È un piano che non credo sia quello che è
stato da molti oggi descritto come un "Libro dei sogni"
irrealizzabile.
Per chiudere voglio ringraziare ovviamente l'assessore Marzi per
il lavoro di quest'ultimo tratto ma soprattutto ringraziare
l'allora assessore Barmasse, che ha, come ho detto all'inizio,
elaborato questo piano in un momento molto difficile. Lo ringrazio
veramente per il lavoro fatto perché è stato fatto veramente con
passione, magari non in prima linea, non sotto i riflettori, magari
un po' all'ombra, senza tante conferenze stampa, ma è stato fatto
con competenza e preparazione, che sappiamo bene in politica non
sempre sono degli
atouts
.
Presidente -
Ha chiesto la parola il consigliere
Rollandin, ne ha facoltà.
Rollandin (PA) -
Il tema su cui ci si è soffermati
durante la discussione è evidentemente difficile, lo è stato nel
momento in cui si è dovuto intervenire per scegliere la presenza
dell'Ospedale in Valle d'Aosta... con tutte le conseguenze che
questo comporta. Occorre anche tener conto dell'aspetto delicato
esistente a livello locale dovuto al fatto che, purtroppo, molti
infermieri, per non parlare anche di alcuni medici, non rimangono a
esercitare nella nostra sede qui ad Aosta, ma vanno in Svizzera e
in Francia perché l'encomio è molto più alto, per molti addirittura
il doppio: lo dico perché noi formiamo queste persone, le
prepariamo, naturalmente ne teniamo conto e al momento giusto sono
dall'altra parte e non dico di più, però questa è realtà, sono in
tanti a essere andati dall'altra parte. Prima o poi credo che
bisognerà immaginare qualcosa per poter trattenere nella nostra
sede i Valdostani che hanno avuto una preparazione dovuta per la
nostra sede e poi passano dall'altra parte per le ragioni che
conosciamo.
Sul resto condivido quello che è stato detto, su questo tema che
ha giustamente voluto sottolineare che oggi difficilmente si
penserebbe di non avere un Ospedale in Valle d'Aosta... bisognerà
accelerare su tutta una serie di punti che bisogna ammettere sono
piuttosto tardivi. Io quindi credo che da parte di tutti sia
indispensabile accelerare su questo tema perché è urgente e lo è
ancora di più in momenti come questo.
Presidente -
Ha chiesto la parola il consigliere Cretier,
ne ha facoltà.
Cretier (FP-PD) -
Grazie colleghi per l'attenzione e
grazie anche da casa, sperando di non far scappare quei
ventiquattro che ci seguono da casa visto che il tema è tutto il
pomeriggio che lo dibattiamo.
Intanto vorrei sottolineare il fatto che nel piano è ben
definito che è un piano regionale, quindi abbiamo preso in carico
localmente questo piano senza rinunciare alla nostra specificità e
specialità, un documento di programmazione sanitaria e sociale
importante
post
pandemia, la quale ha inciso profondamente
producendo decisi cambiamenti nell'affrontare la crisi sanitaria,
se non a livello globale almeno regionale ce ne dobbiamo occupare
creando devastanti cambiamenti alle vite umane in campo economico e
sanitario e che ha vincolato a ripensare il modello organizzativo e
funzionale del servizio sanitario.
Sicuramente ci saranno nel mio intervento molte ripetizioni di
interventi di colleghi precedenti ma questo è il fatto. Ci siamo
misurati con la pandemia per circa due anni, sia come cittadini che
come utenti del sistema sanitario sociale, anche come interlocutori
o, meglio, come legislatori abbiamo colto la necessità di
perfezionare il sistema, evidenziando le lacune e proponendo un
nuovo modello che possa assolvere alle necessità territoriali, meno
dipendenti dall'unico Ospedale in Regione su cui abbiamo appoggiato
in modo concentrato tutte le attività ambulatoriali, preventive e
curative, non solo per gli acuti ma in generale per tutta la
popolazione valdostana, per l'importante flusso turistico,
stagionale e festivo che riempie i nostri centri turisti o che
visitano un grande patrimonio culturale locale.
Sicuramente una motivazione evidenziata da più parti che faccio
sempre mia e che ha già anticipato il collega Ganis è la complessa
orografia della Valle d'Aosta, tante vallate che sono raccordate
alla valle centrale. Complessità nella complessità, paesi isolati
in montagna che bisogna raggiungere nei casi di emergenza o per
aprire l'ambulatorio in settimana per salvare una vita, pochi passi
intervallivi per passare da una vallata all'altra, una difficile e
costosa gestione che però non va confusa con le ragioni di
sostenibilità economica finanziaria e sui tagli trasversali del
passato alla spesa sanitaria. Solo con la pandemia si è invertita
la rotta e sono state immesse tante risorse economiche. Qui da noi
un sostegno anche diretto dal bilancio regionale, che non ha
cambiato le sorti ma ha compensato le tante difficoltà strutturali
e di organico. In futuro l'Ospedale non sarà più l'unico luogo di
cura, il nuovo modello permetterà anche di risolvere il caos
attuale, ma necessario nella Piastra, luogo convulso di incrocio
tra pazienti, visitatori, sportelli e ambulatori. La pandemia ha
messo in ginocchio il sistema anche a causa di una struttura
obsoleta ma necessaria, insomma, non il meglio sia per la normalità
che per la pandemia, ma quello avevamo disponibile.
In questo momento si stanno facendo enormi sforzi per trovare le
professionalità necessarie per dare continuità ai servizi, la
cosiddetta "desertificazione dei camici bianchi" a livello
nazionale e la figura dei medici di famiglia, cosiddetti "MMG", ma
la Valle d'Aosta sarà l'unica, oltre alla Provincia Autonoma di
Trento e Bolzano, ad avere un
trend
positivo. Avrà
presumibilmente nel 2025 sette medici in più, grazie a una
programmazione del passato, un dato confortante che potrà
nuovamente abbassare il rapporto numerico tra medici di base e il
numero di assistiti, dato che, secondo me, migliorerà anche la
tempistica delle relazioni tra le parti e consente un maggiore
tempo negli approfondimenti ambulatoriali che produce anche un
migliore benessere, soddisfazione e tempi adeguati e necessari per
l'ascolto delle problematiche del paziente e di una tempistica
migliore nei trasferimenti dei medici nei vari ambulatori delle
Valli laterali a salire fino alle testate delle stesse per dare il
servizio al territorio.
Anche sotto l'aspetto di reperimento della professionalità gli
ultimi bandi evidenziano uno spiraglio di luce nella loro ricerca,
un buon numero di medici si è iscritto nei concorsi locali. La
necessaria analisi del contesto è stata necessaria per stabilire
delle priorità fortemente evidenziate dai problemi strutturali e
dalle relazioni interpersonali per definire gli effetti futuri di
una migliore organizzazione del sistema sanitario e sociale
regionale.
Si è reso necessario intervenire per rimodellare il sistema, per
perfezionare sanità, renderla meno aostacentrica dando il giusto
peso e la capacità di dare risposte anche al territorio,
organizzando case della salute e ospedali di comunità, nell'intento
di filtrare coloro che attualmente si rivolgono direttamente al
Pronto Soccorso o all'Ospedale Parini, coloro che si rivolgono
direttamente alla struttura di Pronto Soccorso. Dalla lettura del
documento si evince che troppo spesso si ricorre al P.S. come
codice bianco, quindi non necessario e non urgente.
Vengono poi proposte le Aggregazioni Funzionali Territoriali
(AFT), che darà almeno due risposte: la prima rispondere alla
complessità clinica e la seconda alla prossimità del cittadino. Gli
obiettivi del miglioramento della condizione di salute e
l'organizzazione integrata di servizi diventano indispensabili per
dare risposte alla popolazione. Assieme al buon funzionamento del
sistema si tenta anche il percorso del benessere psicofisico e
sociale che si allinea con la prevenzione, non solo sanitaria ma
diventa interdisciplinare con strategie di carattere ambientale,
economico, educativo ed evidentemente sanitario. Interessante è la
prevenzione necessaria in un contesto del buon vivere in una
società correttamente organizzata non solo nel campo sanitario ma
anche familiare, educativo, lavorativo e residenziale, che porta al
benessere sociale integrato e che mette per prima la persona,
sicuramente rivolta alle intensità cliniche, variabili e non acute,
rispondendo concretamente alle necessità terapeutiche.
Un ambiente vicino a casa, un grande peso è l'implementazione
alla diffusione della telemedicina, un cardine per la diagnosi
precoce, le urgenze, la prevenzione e la cura dei soggetti a
domicilio qualora il paziente sia fragile in termini psico-fisici.
Queste modifiche strutturali e organizzative presenti nel PSBS
necessitano di grandi relazioni di fiducia tra
équipe
sanitaria e al suo stesso interno una continuità assistenziale e
personale diretto, ho inteso
équipe
per rafforzare il
sistema multidisciplinare tra gli attori che partecipano alla
complessa attività di cura e di tutte le figure che costituiscono
il modello organizzativo futuro.
Parte del PSBS è stato approvato, si sta già attuando in modo
strategico per il miglioramento delle condizioni di salute e
benessere delle persone con un sistema sanitario in evoluzione e in
modo organizzato e integrato dei servizi al cittadino.
Indispensabile sarà essere preparati con gli eventi e con i
cambiamenti, anticipando con meccanismi di comunicazione corretta,
semplice e di immediata comprensione alla popolazione, in
particolare a quella fascia di età, gli anziani, con un dato
statistico e in aumento, che hanno la maggiore necessità di
attenzione, cura e ascolto, che porta a un livello di fiducia
maggiore sia nei confronti del medico che del sistema sanitario
locale, anche nel rispetto di tempi di attesa idonei alla patologia
e alla sua stessa cronicità.
Infine un noto politico ora seduto su altre poltrone ha scritto
tempo addietro: "Tornare indietro su certe scelte politiche vuol
dire sovvertire anche la programmazione economica" e tra parentesi
scrive: "E chi lo andrà a spiegare alla Corte dei conti?", visto
che questo è l'argomento più usato a sproposito da tutti,
attenzione a non cambiare idea. Se questo vale per le grandi opere,
per la programmazione del DEFR o del bilancio regionale, vale anche
per il Parini, mi chiedo se avrà cambiato idea.
Presidente -
Consigliere Sammaritani, a lei la
parola.
Sammaritani (LEGA VDA) -
Il mio in questa discussione
generale sarà un intervento breve non perché non mi appassioni il
tema, ci mancherebbe, anzi, la sanità è di fondamentale importanza,
non mi appassiona o quanto meno non mi soddisfa sicuramente invece
la modalità con la quale questo piano è stato redatto, ma siccome
non mi piace neanche ripetermi, anche qui sarò molto sintetico, nel
senso che questo lo abbiamo già detto, lo hanno detto già altri
colleghi, lo abbiamo sentito anche in Commissione, è evidente, è un
piano di programmazione, quindi è un atto essenzialmente tecnico ma
soprattutto politico, quindi è un po' il DEFR, come è stato già
detto da qualcuno in ambito finanziario ed economico. Questo piano
in effetti ha esattamente gli stessi difetti genetici del DEFR di
almeno due anni fa, non magari l'ultimo, dove mi ero espresso un
pochino più favorevolmente, nel senso che era stato finalmente
scritto in modo un po' diverso, anche se non ottimale, a mio
avviso, ma comunque un po' diverso. Anche qui, come nel DEFR di due
anni fa, abbiamo una parte estremamente discorsiva e, come è stato
detto correttamente peraltro dal collega Chatrian, c'è tutto e
quindi è un buon piano. Certo, se c'è tutto, è un buon piano...
invece non è assolutamente così, perché se c'è tutto, probabilmente
c'è anche troppo, nel senso che siamo tutti capaci a dire quali
sono i problemi della sanità, sono talmente tanti purtroppo che non
è neanche così complicato mettersi lì a elencarli tutti quanti, ma
è la modalità e il metodo con il quale è redatto questo piano, che
appunto, come dicevo, non mi soddisfa affatto. Avrei preferito un
piano in cui si dicevano molte meno cose, dove si partiva da dei
dati, come si dovrebbe fare quando si vuole fare programmazione, si
parte da dei dati, si fa un'analisi e poi si fanno delle proposte,
perché altrimenti è come un programma politico dove tu ci metti
tutto il possibile, scrivi cento pagine di programma e poi in
realtà magari non fai nulla. Anche perché lo scopo, a mio avviso,
di questi piani, del DEFR, così come di questo piano della salute e
del benessere sociale, è proprio quello di poter un domani fare un
confronto, certo che se poi lo fai ogni dieci anni, alla fine forse
non è neanche così importante, ma se hai in animo di rispettare un
pochino più i tempi e farli sul serio questi piani triennali e poi
guardare cosa hai fatto, cosa non hai fatto, quali sono i dati,
dove sei cresciuto, dove sei diminuito, se questo è lo scopo, che
dovrebbe essere questo, allora va fatto in modo diverso. Non si fa
una parte totalmente discorsiva dove ti perdi praticamente, perché
se leggi centinaia di pagine dove si dice tutto quello che molti
che si occupano di questa materia già sanno e poi alla fine degli
allegati in cui ci sono le statistiche, tutti i vari diagrammi,
quelli fatti a torta, quelli fatti a colonne, eccetera, si dice
anche lì che ci sono tutti i dati, ma se poi vai a cercare di
incrociare questi dati con quella parte discorsiva che c'è prima,
non riesci a raccapezzarti più.
Allora diciamo che questo non è affatto un buon piano, è un
piano che parla di tutto e se il metodo è proprio quello di evitare
di dare giudizi e valutazioni anche in futuro sul piano, questo
allora è un piano perfetto, perché sicuramente sarà difficile un
domani riuscire a fare dei paragoni fra questo piano e quelli che
verranno e soprattutto sulla realtà che verrà. La realtà invece è
molto poco rosea, ma questo è inutile dirlo, purtroppo la nostra
Regione - adesso non voglio stare lì a dilungarmi sugli allegati e
su questi grafici di cui parlavo prima - su tanti punti è davvero
indietro: penso, per esempio, alla mortalità differenziale più
elevata, gli ultrasettantacinquenni in Valle d'Aosta muoiono molto
di più che nel resto d'Italia, la mortalità evitabile: si muore più
che nel resto di Italia, si perdono più giorni di vita che nel
resto d'Italia, questo pro-capite. Insomma, tanti dati che non sono
affatto confortanti.
Non parliamo poi dell'effetto del Covid di cui tanto qua si
parla ma la sanità sappiamo già tutti che era già malata prima del
Covid; certo che l'impatto del Covid sulla Valle d'Aosta ha avuto
veramente un effetto devastante rispetto al resto d'Italia e questo
non è affatto confortante, ma non ci pare che abbia prodotto
effetti così eclatanti sulle scelte politiche che sono state fatte
dopo a proposito dei presidi ospedalieri, eccetera, quindi non è
affatto un bel piano, è inutile che ci crogioliamo in
quest'illusione.
Anche per quanto riguarda il percepito e il non percepito, per
rispondere al collega Chatrian, sarà meglio che per adesso non ci
preoccupiamo troppo del percepito, perché basta entrare in un
qualsiasi bar di Aosta per capire che una volta era percepito il
nostro sistema sanitario come funzionante, sicuramente migliore di
tanti altri, oggigiorno a partire dai pasti che vengono erogati, a
parte chiaramente - e lo voglio chiarire perché non vorrei che
venisse strumentalizzata quest'affermazione - il personale
sanitario, che comunque, con tutte le difficoltà che ha, continua a
lavorare molto seriamente, con grande spirito di sacrificio e
andando anche oltre forse a quelli che sarebbero i loro compiti
normali, quindi su questo non c'è alcun dubbio, ma, per tutto
quanto riguarda il resto, c'è parecchio da lavorare.
Presidente -
Ha chiesto la parola la consigliera Erika
Guichardaz, per secondo intervento.
Guichardaz E. (PCP) -
Per secondo intervento e per in
qualche modo replicare ad alcune osservazioni fatte dai colleghi di
maggioranza che mi hanno preceduto.
È stato detto bene sia dal consigliere Barmasse, sia dal
consigliere Lavevaz che è proprio quella risoluzione del maggio
2021 che ha dato avvio al nuovo Ospedale e che in quel caso si è
trattato di una scelta che ha portato a perdere un pezzo della
maggioranza. Direi che su quella scelta io continuo a rivendicare e
a essere assolutamente convinta di aver fatto la scelta giusta
perché non si trattava di non scegliere, secondo me, si trattava di
scegliere bene. Sotto questo punto di vista, quindi io sono
contenta di non essere tra quelle persone che porteranno i
Valdostani ad avere un Ospedale vero chissà quando e a non avere un
presidio unico perché su questo ormai anche il dato di
pianificazione di oggi lo dimostra chiaramente, rimarrà il
Beauregard, ci sarà un pezzo in più per gli acuti, ci sarà un pezzo
sul Parini e ci sarà un nuovo pezzo per il polo materno-infantile,
quindi costruiremo nel tempo un sacco di pezzi e vedremo se noi lo
vedremo e se i nostri figli riusciranno a vederlo.
Rispetto alla questione degli emendamenti al piano, credo che
emendare un piano che, come ha detto bene l'assessore Marzi, è già
stato in parte applicato era assolutamente difficile perché
sapevamo bene di andare a portare degli emendamenti su cose già
in itinere
, quindi, sotto questo punto di vista, ho guardato
anche gli emendamenti dei colleghi e gli emendamenti che abbiamo
portato, sono emendamenti su cui ancora si può in qualche modo
intervenire, quindi sulla parte della contrattazione regionale,
perché su questo non abbiamo in questo momento fatto dei passi
avanti o su alcune parti del piano che in questo momento non sono
portate avanti.
Per quello che riguarda invece la questione delle
professionalità presenti in Consiglio regionale, se avete notato,
io cerco di non parlare quasi mai di scuola proprio perché arrivo
da quel mondo, invece cerco di parlare di sanità non perché io
abbia le professionalità, ma perché nel gruppo di PCP abbiamo le
professionalità che ci supportano, che hanno scritto i documenti,
che hanno con noi scritto gli ordini del giorno che presentiamo
oggi e quindi non per forza chi siede in questo Consiglio regionale
può parlare solo del tema strettamente di sua competenza, perché
altrimenti non avrebbe neanche senso audire le persone o incontrare
i cittadini su temi che non sono propriamente nostri, e poi se
facciamo parte di un gruppo di una o due persone... nel nostro
caso, ad esempio, potremmo parlare tutte e due solamente dello
stesso tema.
Rispetto alla questione del non seguire quanto indicato dai dati
nazionali, quindi pensare a due distretti, anziché uno, lo ha
sottolineato bene il collega Aggravi e poi ho cercato di
ripresentarlo anch'io, quei due distretti sono profondamente
sbilanciati, c'è un distretto da 70 mila abitanti e c'è un
distretto da 30.000 abitanti. C'è un distretto che concentra tutta
la città di Aosta, dopodiché nei documenti di programmazione
vediamo il mantenimento degli otto ambiti, vediamo su tante cose il
mantenimento dei quattro poli, quindi anche sotto questo punto di
vista, ritengo che a questo punto metterne uno o due sarebbe
cambiato veramente poco.
Nel piano non c'è una parola rispetto, ad esempio, alle
discriminazioni e mi stupisce che chi appartiene a quella che
dovrebbe essere l'area progressista non abbia chiesto
un'integrazione in questo senso, perché si parla di tutti i tipi di
politiche sociali ma, sotto questo punto di vista, non troverete
una parola. Anche rispetto alla questione del cronoprogramma che
diversi di noi hanno accennato, io inviterei a guardare gli altri
documenti di pianificazione.
Anche nel piano rifiuti c'è una traccia di cronoprogramma e,
sotto questo punto di vista, a maggior ragione, rispetto a quello
che stiamo approvando oggi, sarebbe stato importante avere una
sorta di cronoprogramma, che è vero che troviamo nelle delibere
attuative, perché comunque in esse troviamo una sorta di
programmazione, ma molto probabilmente lo avremmo potuto mettere
nel piano perché adesso, sinceramente, bastava prendersi i pezzi di
alcune di quelle delibere attuative e il cronoprogramma poteva già
essere scritto all'interno di quel piano.
Rispetto ai dati dei LEA che sono stati citati da molti di noi e
su cui credo che a questo punto ci debba essere un impegno forte
affinché l'Osservatorio epidemiologico, che è previsto dal 2020,
abbia un'accelerazione e venga presto portato alla sua creazione,
viene sottolineata spesso la questione degli interventi per il
tumore, che ci vede sicuramente in una situazione di disagio,
perché, sotto questo punto di vista, i numeri della Valle d'Aosta
sono numeri molto più bassi rispetto a quello che avviene altrove,
però io vorrei evidenziare che è notizia di pochi giorni fa... e
diagnosi rispetto ai carcinomi sulla mammella... rispetto agli 87
casi su 100 mila che si ha sul dato nazionale, in Valle d'Aosta nel
2022 parliamo di 160 casi. Magari siamo più bravi a fare gli
screening, questo può essere, però, secondo me, questi dati in
qualche modo dovrebbero essere analizzati. Sotto questo punto di
vista, forse il piano poteva essere l'occasione anche per conoscere
quei dati e conoscerli meglio. Ecco quindi che quanto ho detto già
nel mio intervento iniziale non fa che essere confermato questo
dicendo che, purtroppo, abbiamo perso una bella occasione, secondo
il nostro gruppo, di poter in qualche modo anche essere utili alla
società mettendo nero su bianco non solo le date e i tempi di
applicazione, ma mettendo anche i costi e le risorse umane
necessarie per mettere in piedi tutti quei servizi che sono
previsti in questo piano e che sono quelli che prevedono i decreti
ministeriali peraltro. Sotto questo punto di vista, quindi il piano
non fa che recepire e ampliare, come è stato detto, in alcuni casi
quanto ci viene indicato dal livello nazionale. Molto probabilmente
questa poteva essere una bella occasione, non lo è stata e ce ne
dispiace.
Presidente -
Ci sono altri interventi? Ha chiesto la
parola il consigliere Aggravi per secondo intervento.
Aggravi (LEGA VDA) -
Soltanto per fare alcune piccole
considerazioni in replica rispetto a qualche punto che è uscito nel
corso del dibattito, anzi, ringrazio tutti i colleghi, anche quelli
di maggioranza, che seppur all'inizio, ha iniziato la minoranza,
hanno voluto partecipare al dibattito e ognuno, a modo suo, ha
partecipato con considerazioni più che giuste. Ringrazio anche l'ex
assessore Barmasse per aver dato il suo punto di vista anche da
questo lato del tavolo che è importante.
Io non so se l'intervento multidisciplinare, multifunzionale,
multidimensionale del collega Padovani gli ha fatto perdere un
attimo i sensi, però volevo fargli notare una cosa: lui oggi
presiede la V Commissione e fino all'altro giorno era membro della
V Commissione. Io capisco che ognuno dei membri della maggioranza,
come dal lato della minoranza, dica la sua, critichino il fatto che
arrivino ordini del giorno, emendamenti in aula, che si poteva
fare, ma io le vorrei fare due considerazioni: primo non ho
partecipato a tutte le audizioni di V Commissione sul piano, ma in
quelle in cui sono stato presente non ricordo di aver sentito la
sua voce e in Commissione mi rimane nella memoria ancora l'attesa
audizione dei camminatori della Valle del Lys, o non so come si
chiamano, che lei chiese per un'audizione. Le dico questo perché
nel suo intervento estremamente interessante e appunto
multidisciplinare, multifunzionale e multidimensionale forse mi
sono dimenticato delle dimensioni, non c'è un passaggio abbastanza
importante, e lo dico al Presidente della V Commissione, tutti
abbiamo visto quello che è successo in Commissione e non è
necessario tornarci, ma un Presidente di V Commissione che licenzia
un piano, che si trova all'ultimo minuto in zona Cesarini un
emendamento che aggiunge dei numeri
par-ci par-là
all'inizio, dei numeri all'interno diversi e un allegato in fondo
ancora diverso... io qualcosa avrei detto, ma non per criticare ma
semplicemente per dire ai colleghi o al mio collega: "Forse se il
piano è già nato così, portiamolo avanti così". Che senso ha avuto
presentare dei numeri che sono scollegati dagli altri? Lo dico
banalmente dal punto di vista di chi prenderà in mano il piano oggi
o domani o quando verrà approvato se verrà approvato e inizierà a
guardare e a leggere.
Sui numeri, mi perdoni la battuta, collega Lavevaz, magari ci
piacciono numeri diversi, e lei sicuramente nei numeri quantistici
è molto più bravo di me, però oggettivamente, almeno parlo da
questo lato del tavolo, la critica non è stata la mancanza di
numeri, la critica è stata che nei numeri riportati oggi non ci
sono degli aggiornamenti importanti, ne cito uno: quello dei costi
dell'Azienda USL, che non è un dato da poco, perché c'è un'intera
sezione sul finanziamento del servizio sanitario, quindi non
l'abbiamo inventato noi, è stato inserito nel piano. Come nel PTA
ci sono dei numeri che riguardano ovviamente dimensioni più
geografiche, mi si perdonino, e come sul piano dei rifiuti ci
saranno dei numeri che prevedono anche i livelli di raccolta
differenziata o di gestione anche nei confronti delle altre
Regioni.
Io ho pensato opportuno nel mio intervento citare alcuni numeri,
che, secondo me, erano importanti non per criticare il piano, ma
per ragionare sul futuro non tanto del piano ma della nostra sanità
e del comportamento dei nostri cittadini e dei nostri utenti,
perché forse il percepito o il percepito vero, adesso ho perso il
collega Chatrian... eccolo lassù che si è perso nella conurbazione
urbana di Aosta, lo diceva giustamente il collega Sammaritani... e
io faccio un passo oltre, vado fuori dal bar, purtroppo il
percepito è che, quando un utente chiama per una visita e si trova
delle tempistiche di un certo tipo e deve andare da un altro
fornitore, capisce che il percepito è complicato, perché l'utente
finale, purtroppo o per fortuna, è simile a un consumatore e non
sto criticando, sto facendo una considerazione. Il percepito che
sia a Torgnon, che sia ad Aosta, che sia a Courmayeur o che sia in
Val Ferret quindi purtroppo è questo, alza il telefono, chiama,
chiede per avere una visita, magari è anche urgente e si sente
rispondere in determinati modi. Purtroppo il percepito è quello, di
chi è colpa? Io non lo so di chi è colpa, non lancio colpe, però
dico che, purtroppo, il percepito non è positivo e questo non vuol
dire che bisogna buttare via tutto, però bisogna ammettere che ci
sono dei problemi perché se da questo lato del tavolo potevamo
scaricare tutta una serie di casi di eventi per dire che era tutto
nero, e ho preso abbastanza nota di quello che è stato detto, ma
l'unico accenno di caos nell'ambito sanitario l'ho sentito dire,
tra l'altro, dal collega Cretier e non dalla parte della
minoranza... dei problemi ci sono perché sennò non saremmo a
discutere oggi non soltanto dopo un anno ma con ancora delle
problematiche sul settore... questi passaggi.
Mi perdoni anche un'altra battuta, torno indietro, il piano
pianificatorio... collega Chatrian, lei ama tanto i progressisti,
si faccia spiegare che cos'è la pianificazione, perché questo non è
un piano di pianificazione, perché chiariamoci, è un programma, è
un piano, è un piano operativo, è un piano di indirizzo? Questo è
un piano regionale per la salute e il benessere sociale dove è
stato inserito un sacco di cose, questa è l'opinione e la critica
di questa parte del tavolo, secondo noi, ne servivano meno, serviva
essere più attinenti, serviva un piano di transizione, così non è
stato fatto, bene, vedremo quello che sarà, però oggettivamente
oggi andiamo a discutere comunque un piano in grossa parte non solo
vecchio, ma che almeno, da quello che si legge, ha dei passaggi che
ovviamente andavano rettificati.
Una cosa che faccio mia colpa non me n'ero accorto
precedentemente ma rilavorandoci e rileggendo, addirittura in un
passaggio si parla del Dipartimento emergenza, del DEA. Oggi c'è il
DEA nell'atto aziendale dell'USL? Mi sembra che si chiami in
maniera diversa, quindi forse c'erano anche dei passaggi ulteriori
da fare. Sono dei refusi? Benissimo, però cerchiamo di capire,
visto che abbiamo avuto un anno, forse eravamo troppo occupati
nella messa a terra.
C'è un punto su cui volevo fare invece una considerazione più
generale, perché un po' da più parti si è spesso giustamente
parlato del discorso della sanità privata accreditata, del rapporto
pubblico-privato, dell'importanza della sanità privata a
integrazione di quella pubblica. Chi mi conosce sa che non sono
sicuramente uno che è preoccupato del mercato, anzi, però il vero
nemico del libero mercato non sono tanto i progressisti socialisti
comunisti ma sono gli oligopolisti. Perché dico questo? Perché la
sanità privata a me va benissimo, ma in un sistema di sanità
privata e pubblica bisogna evitare che una determinata parte di
sanità privata diventi un oligopolio, soprattutto laddove ci sono
dei piccoli numeri, e questo lo dico così, chi vuol capire capisca,
perché se c'è una sanità privata in concorrenza, secondo me, il
sistema si tiene. Se invece non c'è una sanità privata in
concorrenza, si creano delle sacche ovviamente dove questa realtà,
al di là della regia pubblica, al di là sempre del fatto che sia il
pubblico che gestisce la programmazione, l'indirizzo e
quant'altro... si creano delle situazioni di vantaggio per una
sanità privata accreditata rispetto a un'altra. Va benissimo quindi
e andrà benissimo proseguire sul cammino di integrazione della
sanità privata accreditata, del lavoro e della collaborazione
pubblico-privato ma mi auguro che questa sanità privata non diventi
una cosa di pochi, perché altrimenti non abbiamo un vantaggio per
l'utenza finale, abbiamo un doppio svantaggio sia per l'utenza
finale, sia per il pubblico che alla fine paga e sono sempre soldi
della comunità.
Credo sia anche importante fare due ultime considerazioni. Io
sono rimasto abbastanza stupito di due passaggi: il primo è quello
sul discorso del contratto regionale e contratto nazionale, perché
io sinceramente l'ala sinistra di questa maggioranza mi sarei
aspettato che qualcosa dicesse su questo punto perché la collega
Guichardaz e il collega Restano hanno fatto un passaggio, ma, al
netto di multidisciplinarietà, funzionalità e dimensionalità, qual
è la posizione che ha l'ala sinistra di questa maggioranza sulla
regionalizzazione del contratto? Perché il problema vero è questo.
Noi ci troviamo spesso in Commissione e anche in altre
situazioni... perché non me ne voglia la Dirigenza della CGIL, ma
io non vado in piazza con la CGIL, però qualcuno ci va e qualcuno
in Commissione ringrazia tanto alcuni sindacati, piuttosto che
altri che sono venuti, ma qual è la posizione dei referenti
politici di certi sindacati su questo punto? Perché è dirimente. Io
mi chiedo: se domani questa maggioranza vorrà dare attuazione a
quel passaggio, quale sarà la posizione dei cinque campioni
dell'ala sinistra di questa maggioranza?
Allo stesso modo sull'Ospedale Parini - e prendo spunto anche
dal passaggio che ha fatto il collega Cretier - ognuno fa le sue
valutazioni, ognuno ha le sue posizioni, io oggi ho provato a
utilizzare quel tema che è dirimente - e questo l'abbiamo detto
tutti ed è scontato dirlo sulla sanità valdostana - per fare un
ragionamento e per spiegare che forse si poteva ragionare in modo
diverso sul
post
Covid, perché su tanti punti il
post
Covid cerchiamo di risolverlo con delle soluzioni vecchie, ma non
torno su quello. Sull'Ospedale le due colleghe di PCP, al netto che
ognuno può essere d'accordo o no, hanno ottenuto il punto, sempre
cinque campioni dell'ala sinistra di maggioranza hanno rispettato o
no il loro programma e le loro posizioni? Questa è una bella
domanda e anche questo è dirimente - ma, ripeto, non sono fatti
miei, lo dico a voi, lo dico alla maggioranza -, però io mi sarei
aspettato alcune considerazioni, come me le aspettavo allora,
perché, per carità, qualcuno ha tenuto botta, qualcuno no, qualcuno
ha siglato dei programmi e qualcuno no, qualcuno ogni tanto è
assente, entra dopo, qualcun altro no, forse era in una situazione
multidisciplinare, multifunzionale e multidimensionale, ma a volte
è meglio il silenzio e anche l'assenza, però, al di là di questo,
ci sono dei temi che sono politici e su cui forse qualcosa è giusto
sentirsi dire. Poi, per carità, ognuno di noi dice quello che
pensa, quello che ritiene giusto ed è giustissimo e corretto, però
è molto interessante vedere grandi saluti in certe occasioni e poi
qua il silenzio. Buon viaggio.
Presidente -
Ha chiesto la parola il consigliere Restano
per secondo intervento.
Restano (GM) -
In risposta al collega Padovani, oggi la
politica, la maggioranza ha deciso, una settimana fa, di approvare
il piano e il piano si approva. Prima la maggioranza non aveva
deciso di approvare il piano, l'avevano fatto tra una crisi del
2022 estiva e una crisi invernale. Abbiamo fatto cento passi al di
fuori, in un anno di tempo, parlo a lei, Presidente di Commissione,
si vede che non ha ascoltato molto e... (incomprensibile) questo è
il suo risultato, non guardi il mio, guardi il suo! Io quattro
emendamenti, come dice un mio amico, "cacati" li ho fatti,
ascoltando gli Ordini professionali, ascoltando i colleghi,
ascoltando la piazza, ho fatto proposte anche sulla
regionalizzazione del contratto, però, detta questa battuta, guardo
invece il vero Presidente e dico: lei ha parlato di piano
regolatore, dovete mettervi d'accordo, sempre con il Presidente
della Commissione, perché non parliamo di 20 anni, collega, quello
può essere a largo spettro, può essere un progetto elettorale, un
programma elettorale, un programma di governo un pochino più
ristretto; il significato di piano è un altro, significa anche...
che sia facilmente leggibile e comprensibile.
Convengo con quanto detto, c'è tutto di sicuro, c'è di più, come
ha detto il collega Lavevaz, e questa è una preoccupazione, perché
faccio un paragone e un parallelo con lo sport, molte volte,
pensando bene, si guarda quello che fa un campione e si dice: "Ah
sì, allora io faccio di più, così vado così forte come lui" e
invece si fa un disastro. Il mio consiglio era: procediamo per
gradi, valutiamo, vediamo un po' com'è perché gli investimenti sono
veramente ingenti, adesso parlo seriamente, non come all'inizio,
sono un po' meno ironico e il mio tentativo era proprio questo.
Dobbiamo non solo applicare il DM ma fare ancora di più, ma le
nostre caratteristiche sono diverse, forse si poteva gestire in
maniera differente, andremo poi a vedere.
Tanto per fare un esempio pratico, ci troveremo consultori, case
di comunità, medici di famiglia e la farmacia dei servizi, che
prenderà le prenotazioni
on-line
. Sono servizi che andremo a
pagare, veramente serviranno? Non lo so, valutiamolo. Si poteva
cioè andare un pochino con i piedi di piombo, si poteva valutare
diversamente visti i cambi di governo che ci sono stati e apportare
quelle modifiche che si ritenevano opportune, una valutazione in
più. Comunque, per rispondere al collega Aggravi, l'averlo scritto
sul piano della regionalizzazione, già io spero che riuscire a far
fare qualche modifica, far fare una valutazione diversa è un dato
di fatto, lo abbiamo detto.
Se sul piano c'è scritto 2022-2025, non c'è scritto piano
(incomprensibile) c'è scritto 2022-2025, all'interno del testo è
riportato che si può far valere un pochino di più e come avviene
peraltro in altre realtà, allora cambiamo il titolo, non costa
niente a nessuno cambiare il titolo, diciamo che il piano è
decennale e cambia completamente la prospettiva e io non sarei
stato d'accordo perché poi il piano, come hanno ben detto i
colleghi e l'Assessore o l'ex Assessore, viaggia anche in funzione
del bilancio, delle delibere, delle disponibilità; è per quello che
forse qualcuno di noi suggerisce di mettere un pochino in quel
programma che dia l'idea di quello che può essere il percorso da
qui a due-tre anni o forse a dieci anni, perché nessuno ce lo vieta
di scrivere che fra dieci anni penseremo di fare l'ultima casa di
comunità, ma ci mancherebbe, però le cose vanno spiegate e motivate
e non solo dette così tanto per dirle.
Presidente -
Consigliere Baccega, a lei la parola per il
secondo intervento.
Baccega (FI) -
Abbiamo ascoltato con grande attenzione un
dibattito corposo che sapevamo che sarebbe stato un dibattito
corposo, un dibattito sul quale la maggioranza ha tenuto la
posizione evidentemente di un piano che è stato presentato oltre un
anno fa, che nel suo percorso ha avuto delle modifiche, in qualche
numero per aggiornare alcuni dati, ma soprattutto per un cambio
significativo di paradigma rispetto alle strutture sul territorio e
questo è un grande elemento di preoccupazione che viene ancora più
forte, soprattutto dopo aver sentito gli interventi che si sono
succeduti da parte della maggioranza.
Noi abbiamo capito qual è il metodo, c'è questo piano, c'è
questo volume di 277 pagine ricco di aggettivi, di sostantivi, di
paroloni e poi noi mano a mano che riusciamo, con una delibera o
con un altro documento o strumento amministrativo, portiamo avanti
qualche percorso.
Abbiamo evidenziato che Morgex è pronta da un anno, è una
struttura sul territorio dell'Alta Valle, la struttura
socio-sanitaria di Morgex - lo avevamo detto prima quando eravamo
in Pour l'Autonomie, poi nel Gruppo Misto, adesso lo diciamo in
forza Italia - perché non apre? Perché manca il personale, perché
non si è ancora riusciti a dare delle risposte a quella parte di
territorio che è l'Alta Valle.
Diciamo quindi che siamo fortemente preoccupati nella difesa a
oltranza di un piano che abbiamo anche criticato in modo pacato mi
sembra, non credo che ci siano stati momenti di esaltazione o di
pungolatura, mi pare che gli interventi anche della maggioranza
abbiano dato forza, soprattutto alcuni, al mantenimento di questo
status
.
Due riflessioni, collega Padovani, sulla famiglia, non è che ti
vogliamo prendere in mezzo, ma, in realtà, sulla famiglia hai detto
tutto e il contrario di tutto. Va bene, vediamo poi, al momento di
votare alcuni ordini del giorno, se sarai conseguente alle cose che
hai detto. Io ve lo auguro davvero di cuore, perché a quel punto si
capisce se la coerenza è insita in un Consigliere regionale che
lavora in un certo modo. Io credo che il nostro ruolo, ed è un po'
quello che abbiamo adottato, guardo il collega Bertschy che con due
sguardi ci capiamo... il nostro ruolo soprattutto su un documento
di questo tipo è stato un ruolo propositivo nel percorso di due
anni e mezzo nei quali abbiamo ritenuto opportuno sottolineare
quegli aspetti che ritenevamo... e il collega Barmasse lo sa, non
ci siamo mai scontrati ma abbiamo sempre cercato di condividere a
volte prima, a volte successivamente, alcuni confronti rispetto a
interpellanze o interrogazioni che abbiamo portato, però, di fatto,
sono sempre state azioni propositive. Per quello che posso
garantire, come gruppo di Forza Italia, da parte del collega
Marquis e del sottoscritto, sarà così, però questo monitoraggio
dello stato di avanzamento della sanità valdostana rispetto a
quanto indicato in questo documento sarà inevitabilmente un
percorso al quale noi guarderemo con estrema attenzione. Quello che
diciamo quindi è collaborazione sugli elementi positivi che daranno
risposte sanitarie ai cittadini, questo sicuro; laddove ci saranno
delle forti criticità, come abbiamo fatto prima, le evidenzieremo.
È un po' questo il nostro modo di agire, lo è stato nei primi due
anni e mezzo, lo sarà anche in fase successiva, tanto siamo certi
che fino al 2025 traguardate sicuramente il percorso conclusivo, ma
è lì che poi tireremo le somme ed è lì che andremo a capire cosa si
è fatto rispetto a questo piano e non rispetto ad altro.
Presidente -
Consigliere Manfrin, a lei la parola.
Manfrin (LEGA VDA) -
Prendo la parola un po' perché ho
ascoltato con attenzione gli interventi dei colleghi di
maggioranza, che finalmente hanno voluto partecipare al dibattito e
anch'io li ringrazio perché succede raramente, cioè di solito c'è
la consegna del silenzio: "Non diciamo troppe sciocchezze,
lasciamoli parlare, facciamo i fatti nostri così magari ha da
passa' la nottata". Invece qui, per fortuna, si è accettata la
volontà di confrontarsi e ho apprezzato particolarmente gli
interventi di alcuni colleghi rispetto alle criticità della sanità,
colleghi che ovviamente non si occupano di sanità, ma che
tecnicamente, esattamente come ricevono segnalazioni, ricevono
criticità, ricevono appunto le proteste rispetto a un servizio
sanitario che evidentemente non si dimostra all'altezza delle
necessità.
Si è detto - l'ha detto lei, collega Lavevaz, l'ha detto il
collega Chatrian in maniera più chiara - che tutto questo è una
questione di percezione, cioè che si dipinge o si tende a dipingere
un sistema come negativo o più negativo rispetto a quello che è, ma
nella realtà il servizio sanitario dà un buon servizio. Il problema
è che di questo buon servizio... e, ripeto, nessuno vuole nella
maniera più assoluta criticare chi quotidianamente, a partire dagli
OSS e a salire medici, fornisce la sua opera e cerca, tra mille
difficoltà, di poter riuscire ad aiutare le persone che ne hanno
bisogno... il problema sono però gli strumenti che vengono loro
forniti e il problema è anche il supporto che viene loro fornito e
questo probabilmente non permette di fornire quel servizio che
lascerebbe soddisfatti tutti gli utenti e non solo una parte,
quindi non è una questione di percezione, perché nel momento in cui
si aprono queste simpatiche liste di galleggiamento, ma che poi
alla fine non portano a nulla, quando una persona ha una visita
urgente e se la vede piazzare a 3-4 mesi e, quando non ce l'ha
urgente, se la vede piazzare a un anno, obiettivamente non gli si
può dire: "Va beh, qui le cose vanno comunque bene", non si può!
Questo è un ragionamento che le persone non percepiscono e non
recepiscono ed è corretto. Una persona che ha bisogno di una
prestazione, la richiede, ne ha necessità e non lo fa sicuramente
perché si diverte, stessa cosa per le Commissioni di invalidità. Le
persone che attendono mesi e mesi di essere chiamate oppure che
hanno delle necessità e purtroppo si vedono rinviare nel tempo, non
è che percepiscono un problema lontano, purtroppo lo vivono sulla
propria pelle.
Ho ascoltato con molta attenzione l'intervento del collega
Padovani, che voleva terminare con un crescendo rossiniano ma, suo
malgrado, essendo poco abituato a intervenire in quest'aula, avendo
lui purtroppo perso la voce da quando è in maggioranza, e peraltro
forse essendo un po' arrivato in aula in ritardo, perché non l'ho
visto per il minuto di silenzio che abbiamo fatto all'inizio di
questa seduta, probabilmente deve aver trovato traffico, quindi
magari era un po' trafelato e non è riuscito a preparare al meglio
l'intervento... ha cercato di basare il suo intervento su dei
termini che hanno richiamato in me un pezzo che io ho esaminato
all'interno di questo piano e sono andato a cercarlo, perché è
stato esaltato da più parti il carattere democratico, cioè il
confronto che questo piano ha posto e se abbiamo detto - e l'hanno
detto in tanti - che il confronto con le professioni non c'è stato,
nonostante quello che è stato detto... Ripeto: tutte le persone che
sono venute in audizione hanno detto di non essere state audite, di
non essere state ascoltate, che non gli è stato sottoposto
preventivamente il piano per chiedere cosa ne pensavano e
rappresentano le professioni... però ammettiamo e mettiamo che un
privato cittadino, un singolo cittadino volesse su questa
piattaforma democratica, che pure ha raccolto dei contributi... per
esempio, io ho pensato a una madre con un figlio che ha una forma
di disabilità che vuole andare a verificare cosa c'è scritto in
questo piano per capire magari e poter fare delle proposte
alternative.
Immaginiamo che lei prenda pagina 144 e legga: "La
programmazione socio-sanitaria regionale pone fra le proprie
finalità il superamento della settorializzazione degli interventi e
il rafforzamento di un approccio multidisciplinare a favore di
interventi sanitari, sociali ed educativi che abbiano come
obiettivo la costruzione evolutiva di un progetto di vita
individuale. Per tale ragione la valutazione multidimensionale e la
coprogettazione del progetto di vita personalizzato della persona
con disabilità con i suoi familiari e con i servizi diventa
strumento indispensabile che gli operatori sociali e sanitari
devono agevolmente promuovere. La valutazione rappresenta il
presupposto per un accesso equo al sistema e in questo senso l'OMS
prevede la diffusione dell'utilizzo della classificazione
internazionale del funzionamento, della disabilità e della salute.
In tale quadro si colloca l'obiettivo di potenziare l'attività
dell'Unità di valutazione multidimensionale per la disabilità per
l'elaborazione di progetti individualizzati per le persone adulte
attraverso l'utilizzo dell'ICF come
framework
concettuale di
riferimento...". Poi mettiamoci nei panni di una madre che legge
una roba di questo tipo e dice: "Ma scusate, esattamente cosa c'è
scritto? Io cosa devo fare in buona sostanza?". Come si può
intervenire? Come si può spiegare? Come si può incidere,
migliorare, rendere comprensibile un piano di questo tipo se
proprio i primi che dovrebbero poter dare il proprio contributo ne
sono inibiti per la forma in cui è scritto? E lo abbiamo già detto
anche la formula discorsiva che prende un sacco di impegni
bellissimi: "La povertà, interverremo, faremo, diremo, aiuteremo,
essere poveri è brutto, bisogna dargli una casa, bisogna dargli il
lavoro, bisogna inserire... come non lo so, però bisogna farlo, lo
facciamo". Obiettivamente io qui risposte non le ho trovate, la
chiarezza non l'ho trovata, voi ritenete che sia il piano più bello
del mondo, come è stato sottolineato, la Commissione e il
Presidente
in primis
non ha voluto produrre neanche un
emendamento rispetto a quelle che sono state le audizioni, mi
auguro che l'approccio verso alcuni emendamenti che abbiamo
formulato, verso alcuni impegni che abbiamo messo nero su bianco
sia differente.
Presidente -
Non vedo altre richieste. Possiamo chiudere
i lavori della giornata di oggi. Se non ci sono interventi,
chiudiamo la discussione generale. La discussione generale è
chiusa. Domani mattina ci sarà la replica e continueremo con i
lavori. Con questo chiudiamo i lavori di oggi del Consiglio
regionale.
---
La seduta termina alle ore 19:48.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK