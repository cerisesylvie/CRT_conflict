Consiglio Regionale della Valle d'Aosta - Oggetto del Consiglio n. 2755 del 24 maggio 2007 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Attività consiliare d'aula
TRASPORTI E VIABILITÀ
Trasporti
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2755 del 24 maggio 2007 - Resoconto
OGGETTO N. 2755/XII - Relazione della IV Commissione
consiliare permanente sul rapporto "La mobilità e la ferrovia nella
Regione autonoma Valle d'Aosta: analisi e documentazione".
(Approvazione di risoluzione)
Président
- La parole à l'Assesseur au tourisme, aux
sports, au commerce et aux transports, Pastoret.
Pastoret (UV)
- Pour demander une brève suspension du
Conseil, puisque nous avons une résolution que j'aimerais partager
avec les membres de la Commission et les Conseillers qui le
souhaitent.
Président
- Le Conseil est suspendu pour 15 minutes.
Si dà atto che la seduta è sospesa dalle ore 10,06 alle ore
10,55.
Président
- Nous pouvons reprendre, il y a une résolution
qui a été concordée. Sur le rapport qui a été présenté j'ouvre la
discussion générale.
La parole à l'Assesseur au tourisme, aux sports, au commerce et
aux transports, Pastoret.
Pastoret (UV)
- Merci pour le temps qui nous a été
accordé pour mettre au point quelques solutions partagées. Nous
abordons aujourd'hui un thème que personnellement j'estime d'une
importance fondamentale pour notre Région, pour son avenir et pour
son peuple. L'argument qui est soumis à notre attention est capital
pour l'essor futur de notre Communauté. Qu'il me soit permis tout
d'abord de remercier les collègues de la IV
e
Commission
qui ont travaillé sur ce dossier et tous les Conseillers qui, ne
faisant pas partie de cette Commission, ont quand même voulu suivre
ces travaux, en donnant leur contribution personnelle. Je veux
remercier le Président de la Commission et tous les Commissaires de
m'avoir invité à suivre ces travaux. Je me dois de rappeler
l'esprit de collaboration et de service qui a caractérisé l'examen
de ce document, un document qui leur a été soumis et que vous avez
trouvé en annexe. Le document "La mobilità e la ferrovia nella
Regione autonoma Valle d'Aosta: analisi e documentazione"
a
été rédigé par le Service du Département des transports; je veux
donc aussi rappeler leur travail et tous les approfondissements
qu'ils ont conduit pour produire ce volume.
Comme vous l'avez constaté, dans ce dossier on trouve nombre
d'informations sur le chemin de fer en Vallée d'Aoste. On y
parcourt les phases relatives aux premières études finalisées à la
réalisation de la tracte juste à Aoste. On rappelle un passage
entre 1840 et 1850, quand quelqu'un pensait déjà de réaliser un
tunnel sous le Petit Saint-Bernard pour créer une liaison
internationale, cela date d'un siècle et demi, mais reste quand
même d'actualité. En 1881 il y a eu l'appel d'offres pour la
réalisation de ce trajet entre Ivrea et Aoste et l'inauguration
s'est faite 5 ans après, en 1886, cela nous dit des temps qui
étaient à l'époque différents par rapport à ceux que nous avons
l'habitude de vivre. Egalement on y trouve les informations
essentielles concernant le tronçon Aoste/Pré-Saint-Didier, qui a
été réalisé par le groupe "Ansaldo", concessionnaire de la ligne,
qui accomplira ces travaux en 3 années seulement. La lecture de ce
volume nous a introduit aux changements qui se sont produits au fil
du temps pour ce qui a été de l'exercice et de la gestion de
l'activité de cette liaison interne et extérieure à la Vallée
d'Aoste. On a évité d'introduire ici toute analyse sur les
changements et les évolutions sociales, qui d'ailleurs se sont
vérifiées suite à l'impacte de cette nouvelle structure sur
l'entière Vallée d'Aoste. D'ailleurs cela relève de l'histoire et
nombre de chercheurs et de spécialistes valdôtains et non
valdôtains s'en sont occupés. Il est tout de moins certain que l'on
ne pourra pas éviter de faire des réflexions dans ce sens pour ce
qui sera du futur de notre Communauté par rapport à la qualité et à
la fonctionnalité du chemin de fer des années à venir. C'est ce que
je souhaite puisse se produire encore aujourd'hui au cours de ce
débat et que déjà s'est produit au fil des longues discussions qui
ont été conduites en Commission. En effet le débat sur l'évolution
du transport sur rail de notre Région touche à plusieurs aspects de
la vie de notre Communauté. Je pensais d'introduire d'ultérieures
analyses, mais le temps est tyran, donc j'aimerais laisser
davantage la parole aux collègues.
Je voudrais rappeler la genèse de cet acte. Tout a vu le jour
quand, à la fin de l'été 2006 on a transmis ce document au
Président du Conseil sous prière de bien vouloir assigner à une
Commission, afin qu'à partir du dossier soit le Conseil dans son
ensemble qui examine, vérifie, discute et propose des initiatives
et donne des adresses. Le Gouvernement valdôtain avait été saisi
par cette initiative, il avait examiné le dossier, il en a reconnu
l'importance et de par cela il a estimé à partir de son Président
qu'étant si important cet argument, il aurait été indispensable que
tout le Conseil de la Vallée en soit concerné. Voilà pourquoi vous
avez bien pu voir que ce document n'a pas été soumis à une
approbation préalable du Gouvernement valdôtain, mais il a été
transmis au Président du Conseil par un simple courrier signé par
l'Assesseur compétent. Il ne s'est pas agi d'un manque d'attention
envers ce thème, bien au contraire s'est agi d'un comportement qui
a voulu remarquer l'importance de l'argument, lequel a été et il
est encore trop souvent banalisé en le référant à des situations
épisodiques, plutôt qu'à l'ensemble de l'importante question des
transports sur rail en Vallée d'Aoste. La IV
e
Commission
a travaillé des mois entiers avec des réunions, des auditions de
tous les acteurs pouvant fournir un apport aux approfondissements
nécessaires et cela pour arriver à un degré de connaissance plus
élevé et à une synthèse partagée. Je tiens à remercier aussi le
Syndic de la ville d'Aoste, qui a bien voulu pas seulement
intervenir en Commission, mais organiser une présentation de cette
analyse au Conseil de la Plaine, à la présence des administrateurs
des collectivités locales concernées, à laquelle j'ai participé
avec plaisir pour son illustration, mais aussi les syndicats, les
responsables de "Trenitalia" et "RFI" qui ont donné leur
contribution pour représenter leur point de vue sur ce sujet.
Les Parlementaires valdôtains ont reçu également ce dossier et
je veux les remercier pour en avoir partagé le contenu et pour
avoir donné suite à un engagement conjoint pour présenter notre
point de vue au Ministre des transports, que j'ai rencontré
conjointement avec eux à Rome le 15 mars dernier, et au Ministre
des infrastructures lors de sa présence à Aoste. Cela me semble
digne de rappel, car, au-delà de certaines veines polémiques, cette
collaboration est nécessaire et ne pourra que donner de la force au
projet, un grand projet de modernisation non pas seulement du
chemin de fer, mais de l'ensemble du système des transports de
notre Région, comme un élément portant du futur développement de
notre Pays. Je pense que toutes les forces politiques, au-delà de
leurs intérêts individuels et de leurs visions culturelles et
politiques, parfois très différentes l'une des autres, devraient se
sentir davantage concernées par le fait de pouvoir contribuer à
marquer de par un engagement fort, un projet de grande envergure
tel que celui-ci. Jusqu'à présent, en ce qui me concerne, je peux
dire d'avoir pu apprécier cette sensibilité qui s'est manifestée
concrètement au cours de cette longue chevauchée, pendant laquelle
nous nous sommes confrontés sur beaucoup d'aspects ne faisant pas
l'unanimité, mais par rapport auxquels on a toujours su trouver une
synthèse partagée et là je me dois de vous remercier tous
chaleureusement. Il ne s'est pas agi ici d'une primogéniture ou de
l'emporter les uns sur les autres, il s'est agi de mettre de côté
les choses que nous partageaient et de mettre en évidence celles
qui pouvaient nous unir. Un signal de ce genre ne pourra que
présenter à l'opinion publique une image positive aussi de cette
Assemblée et de la politique dans son ensemble. Les personnes
quelles que soient leurs capacités et leurs mérites passent, les
faits restent et ils restent pour une communauté toute entière. Je
veux donc profiter en conclusion de cette prémisse pour dire à
l'Assemblée et en général à l'opinion publique que ce parcours a
déjà été marqué par un fait que je veux louer: le rapport qui
accompagne le document est le fruit d'un travail commun des
Commissaires, que je partage totalement.
Tous les remerciements ayant été faits, toutes les excuses ayant
été présentées à ceux qu'involontairement je peux avoir oubliés, il
me semble le cas de nous introduire dans le débat. Un débat que je
souhaite franc et utile, je ne présenterai pas un compte rendu,
parce que tout a déjà été dans le document et je souhaite que ce
soient les Conseillers à intervenir, mais je souhaite ici que
toutes les idées soient exprimées, afin qu'elles deviennent un
patrimoine commun, nous permettant aussi de donner d'ultérieures
réponses. Toute cette discussion aura une synthèse sur une
résolution que j'ai annoncée au Président du Conseil et que je le
prie de bien vouloir inscrire à la fin du débat. Là encore je
remercie toutes les forces politiques qui se sont efforcées de
trouver un accord sur le texte et le contenu de cette résolution,
je me permets de rappeler à l'opinion publique, mais aussi à la
presse que cela ne représente pas un fait banal, mais plutôt une
exception digne d'attention.
Président
- Je me permets de remercier aussi l'esprit à
travers lequel vous avez présenté ce dossier et également pour
toute la profonde attention que vous avez eue à l'égard du Conseil
afin que le débat puisse se développer dans cette salle. La
résolution n'a pas besoin d'être inscrite, s'agissant de l'argument
même, donc vous pouvez la présenter quand vous voulez. J'ouvre la
discussion générale.
La parole au Conseiller Bortot.
Bortot (Arc-VA)
- Non entrerò tanto nel merito della
risoluzione, lo farà sicuramente il collega Venturella, entro
invece nel merito di un metodo di lavoro che è stato adottato
dall'Assessore, un metodo corretto, democratico, dove le
Commissioni e il Consiglio diventano centrali. Non credo che
l'Assessore oggi ne esca sminuito nell'adottare questo metodo di
lavoro, cosa che non abbiamo visto ieri con il disciplinare
rispetto al quale l'Assessore Marguerettaz ha problemi di paternità
e maternità e anche da parte dell'Assessore Cerise, che ci fanno
trovare deliberazioni di orientamento strategiche preparate, dove
le Commissioni possono intervenire poco e il Consiglio può
prenderne atto, alzare la mano, dire "sì" o "no", ma poco può
intervenire per modificare. Si tratta di un metodo di lavoro
corretto, dove la centralità del Consiglio viene riproposta, dove
le idee vengono confrontate e l'Assessore può fare una sintesi di
tali idee: questo dimostra che, nonostante la demagogia sui ruoli
delle opposizioni, non sempre le opposizioni sono come vogliono
essere fatte apparire, ossia le opposizioni del "no", senza
progetti, idee e strategie. Siamo intervenuti nelle Commissioni e
abbiamo proposto che, soprattutto per quanto riguarda i settori
strategici, casa, turismo, energia, industrie, vi siano delle
aperture e per una volta la politica guardi più in là della "punta
del proprio naso", che decida e approvi delle leggi o delle
risoluzioni, che proiettino questa Regione in uno scenario che
purtroppo si prospetta poco edificante.
Per quanto riguarda la ferrovia, tutte le nostre proposte e le
indicazioni sono andate nella direzione di capire che Regione
dobbiamo costruire nei prossimi 5-10-20 anni di fronte ai
cambiamenti climatici, di fronte alle emissioni di "CO2" in
atmosfera, di fronte all'inquinamento, agli interventi per
applicare il "Protocollo di Kyoto", a una mobilità delle merci
molte volte superflua e a una mobilità delle persone. Le persone
saranno sempre più mobili, siamo una Regione di turismo e, se
guardiamo oltre "la punta del nostro naso", vediamo quanto diventa
strategica nei prossimi anni e decenni una ferrovia importante,
moderna ed efficiente sia per quanto riguarda la riduzione della
mobilità personale sulle auto, sia per offrire un'opportunità di
fronte a crisi economiche a tante persone di frequentare la nostra
Regione durante tutto l'anno e non in periodi concentrati,
utilizzando mezzi alternativi all'auto individuale: questo riguarda
le persone che ci raggiungono dall'esterno. Per quanto riguarda
invece la mobilità interna, possiamo dotarci di mezzi efficienti,
moderni e poco inquinanti per tutto l'asse centrale della Valle,
ripensando al servizio di trasporto sulle valli laterali che
scendono nella valle centrale. Credo che l'Assessore, dandoci
l'opportunità di lavorare con questo metodo di cui sottolineo
l'importanza, farà in modo che le scelte che il Consiglio andrà a
fare non siano solo contingenti, ma di tipo strategico.
Président
- La parole au Conseiller Venturella.
Venturella (Arc-VA)
- Innanzitutto credo che, come ha
evidenziato giustamente il collega Bortot, questo risultato almeno
come metodo deve essere riconosciuto da tutto il Consiglio, un
metodo che parte non tanto da una condivisione di ciò che è
risultato dopo, la risoluzione stessa che l'Assessore ha illustrato
non è che ci piaccia tanto, perché non dà delle priorità, ma
l'abbiamo firmata forse anche perché è l'inizio di un percorso che
il Consiglio dovrà fare sul futuro della ferrovia. Ciò che a noi
preme sottolineare è che esiste un documento: quello che ha
illustrato il Presidente Praduroux sulla mobilità e la ferrovia
della nostra Regione, la relazione in definitiva.
Crediamo esistano 3 punti fondamentali che questo Consiglio e
quindi la Giunta dovranno affrontare in futuro: il primo punto è
che siamo l'ultima o penultima Regione, non lo sappiamo perché
siamo in buona compagnia con la Regione Sardegna, che, proprio
perché speciale, finalmente applica le norme contenute nel decreto
legislativo n. 422/1997, che trasferiva alle Regioni e agli enti
locali tutta una serie di funzioni e compiti in materia di
trasporto pubblico locale. Dobbiamo quindi denunciare il ritardo
estremo con il quale ci apprestiamo finalmente con specifiche norme
di attuazione a dare soddisfazione a ciò che nel 1997 le norme
prevedevano. Questo è il primo punto, bisogna fare in modo che le
competenze vengano urgentemente, attraverso un apposito decreto
legislativo, applicate. Naturalmente vi sono competenze e
competenze, funzioni e funzioni; la linea è unica, vogliamo
sottolineare il fatto che la linea ferroviaria deve rimanere unica.
Quando parliamo in maniera tecnica di traccia, parliamo di linea
ferroviaria
Torino/Chivasso/Ivrea/Pont-Saint-Martin/Aosta/Pré-Saint-Didier,
quindi unicità della linea ferroviaria.
Secondo punto: esistono 2 diversi comportamenti per le 2 tratte
che compongono l'unica linea ferroviaria, che sono la Torino/Aosta
e l'Aosta/Pré-Saint-Didier. Naturalmente si tratta di individuare
nella Torino/Aosta come si andrà a gestire, ma non sicuramente
crediamo che le infrastrutture dell'Aosta/Torino, per il tratto di
competenza valdostana, debbano passare dall'Amministrazione
regionale, questa è tutta un'altra cosa, le infrastrutture no. Un
discorso diverso invece va fatto per l'Aosta/Pré-Saint-Didier, che
dovrà in maniera articolata far sì, come è capitato in Friuli e in
Alto Adige, che la linea ferroviaria sia di proprietà regionale.
Questo è un primo argomento: norme di attuazione, secondo
argomento: la riqualificazione e ammodernamento con finanziamenti
che la risoluzione propone, che già il Governo nazionale ha
impegnato, quei famosi 40 milioni di euro. Non basteranno i 40
milioni di euro e lì si dovrà discutere quali risorse metterà lo
Stato e quali metteremo noi per l'ammodernamento della linea, ma
questa crediamo sia una priorità dal punto di vista dei
finanziamenti delle infrastrutture: l'ammodernamento attraverso
l'elettrificazione della linea e il raddoppio su alcuni tratti
della linea per fare i cosiddetti "incroci lunghi", sono questi gli
interventi che riducono i tempi di percorrenza. Crediamo che il
Governo regionale su queste cose si debba impegnare in maniera
forte per trovare finanziamenti affinché la linea
Aosta/Ivrea/Chivasso/Torino sia una linea che possa collegare in
maniera ultrarapida e innestarsi sulla
Torino/Milano/Venezia/Trieste. Riteniamo che invece
sull'Aosta/Pré-Saint-Didier con un prolungamento per un tratto
sull'Aosta/Torino sia possibile l'uso metropolitano della ferrovia
e denunciamo il fatto che esistono ancora 2 fermate già costruite e
non ancora collegate, che sono le prime fermate intermedie fra
Aosta e Sarre, che sono la fermata Istituto dei geometri e la
fermata Quartiere Europa. Abbiamo ancora tali 2 fermate che
sembrano non dico delle "cattedrali nel deserto", perché non sono
tanto grandi, ma delle "cappelline nel deserto", non c'è
collegamento con la pubblica via: è questo un altro punto di
criticità. Crediamo che la linea Aosta/Pré-Saint-Didier possa
servire in maniera egregia per il trasporto pubblico locale, per un
trasporto diverso, per far sì che non vi siano doppioni, autolinea
e treno che hanno lo stesso orario. Crediamo che debba essere
invece privilegiato il trasporto su rotaia anche di persone e noi
questo lo abbiamo scritto sulla relazione che andiamo ad approvare.
Si è scritto che nella tratta Aosta/Pré-Saint-Didier la linea si
presenta in condizioni discrete - si sta parlando di infrastruttura
- e ben si presterebbe ad un impiego di tipo metropolitano con
aumento del numero delle fermate in corrispondenza degli
agglomerati più significativi: questo è un sistema di mobilità
sostenibile. Proprio sull'Aosta/Pré-Saint-Didier lanciamo un'altra
suggestione e cito:
"sarà inoltre necessario approfondire le
problematiche del prolungamento ferroviario da Pré-Saint-Didier
fino a Courmayeur, per favorire l'accesso alla stessa località e
alla stazione sciistica con un mezzo di trasporto collettivo"
:
ecco un altro forte segnale di questo Consiglio, che finalmente
prende coscienza di quello che capita nell'alta Valle e indica una
soluzione.
Rispetto invece al terzo punto, sulla presunta cesura da est a
ovest, che forse non è tanto presunta cesura della città dalla zona
est e zona ovest rappresentata dal fascio dei binari e dalla
stazione, ma in nessuna città del nord Europa una stazione
ferroviaria rappresenta una cesura, una cesura viene rappresentata
dal modo in cui viene utilizzata, dal modo in cui è inserita nel
tessuto urbano ed urbanistico, perché normalmente le stazioni
rappresentano non una cesura, ma un collegamento, un punto nodale,
dove avvengono gli interscambi, dove avviene il passaggio non
virtuale, ma reale da un sistema di trasporto privato a un sistema
di trasporto pubblico, oppure da un sistema di trasporto pubblico
di un tipo ad un altro tipo di sistema di trasporto pubblico. È qui
nella relazione - non nella risoluzione dove naturalmente non si
poteva scrivere tutto -, che questo Consiglio adotta come documento
programmatico, che il Consiglio regionale, in accordo con il Comune
di Aosta e con "RFI", potrebbe fin da subito compatibilmente alle
normali pratiche amministrative... e lo dico in Consiglio, perché
ne abbiamo parlato, esiste un sottopasso pedonale che collega
l'autostazione dei pullman di Via Carrel con la stazione "FS", vi è
solo un piccolo diaframma di roccia che divide un sottopasso
pedonale che parte dall'autostazione dei pullman di Via Carrel e
che congiunge la stazione "FS" di Aosta, basterebbe completarlo
senza grandi investimenti e dotarlo di un mezzo di trasporto
meccanico. Esiste la possibilità di collegare la stazione
ferroviaria di Aosta con il futuro parcheggio pluripiano "F8" senza
nessuno scavo, ma facendo come fanno in alcune città del nord
Europa un trasporto meccanizzato, un collegamento pedonale dalla
stazione "FS" al parcheggio della funivia, in modo parallelo a Via
Paravera, solo adattando l'attuale sedime. In tale relazione
abbiamo messo questo importante punto: la possibilità per turisti,
per gli stessi utenti di raggiungere e passare da una modalità
all'altra, dal parcheggio pluripiano, all'autostazione di pullman
con la stazione ferroviaria di Aosta.
Un altro punto molto importante per il futuro sviluppo della
linea ferroviaria è quello di far sì che tutto venga fatto, che si
adottino delle soluzioni, per salvaguardare anche in una
prospettiva futura l'uso della nostra linea per il trasporto merci
ed è possibile. Qui lancio una seconda suggestione di cui abbiamo
parlato in Commissione: nella prossima gestione dei rifiuti
sicuramente dovremo pensare ad un collegamento con la discarica di
Brissogne, fra l'altro in rapido esaurimento, e la progettata
discarica di Issogne, che sia di tipo ferroviario, a 2 nuove tratte
almeno, perché il futuro della gestione dei rifiuti si giocherà fra
questi 2 poli e non potremo permetterci il trasporto su gomma,
aggiungendo disastro a disastro. Risoluzione e documento relazione
finale danno a nostro avviso una direzione, direi meno la
risoluzione, è più pregnante la relazione finale, ma una strada è
stata almeno indicata. Tutti assieme finalmente abbiamo detto: "si
dia inizio al progetto ferrovia!".
Si dà atto che dalle ore 11,22 presiede il Vicepresidente
Lanièce.
Presidente
- La parola al Consigliere Tibaldi.
Tibaldi (CdL)
- Facciamo anche noi alcune considerazioni
su questo documento che, anche se contiene delle disposizioni e una
premessa che sono di larga massima, è un primo documento di
indirizzo di cui prima o poi questa Regione doveva dotarsi. È un
documento di largo indirizzo che tratta un argomento importante: la
ferrovia, che è di antica data in Valle d'Aosta, risale al 1886.
Dal 1886 ad oggi non è che vi siano state grandi modifiche, il
servizio si sarà anche perfezionato nelle diverse zone della
tratta, ci sarà stato un miglioramento dell'efficienza, ma non un
miglioramento tale che possa considerarlo oggi una tratta
ferroviaria di avanguardia nell'ambito della complessa rete
ferroviaria italiana. Altre tratte che sono nate e che sono state
costruite dopo la nostra hanno visto un'evoluzione in crescendo ben
più efficace ed efficiente rispetto all'antica e obsoleta tratta
Aosta/Chivasso/Torino. Era necessario ed è finalmente giunto
all'esame di questa Assemblea un documento che dà una linea di
indirizzo; chiamarla strategica forse è un termine eccessivo, ma è
un orientamento perché bisogna cominciare a ragionare su
un'intermodalità fra le diverse forme di trasporto che esistono
anche nella nostra Regione: gomma, aria, ferro.
Per quanto riguarda l'aria, sappiamo che c'è un "masterplan" che
è stato varato dal Consiglio regionale e prevede importanti
investimenti e aggiornamenti dell'infrastruttura aeroportuale di
Saint-Christophe; per quanto riguarda l'autostrada, sappiamo che la
strada e l'autostrada sono le vie di trasporto più utilizzate,
tant'è che c'è una costipazione del traffico sulla strada statale,
meno sulla autostrada vista l'esosità delle sue tariffe. È
importante potenziare la linea ferrata Aosta/Chivasso/Torino, ma
per fare questo bisogna far sì che la Regione abbia un ruolo più
incisivo rispetto a quello che ha avuto finora. Finora la Regione
ha avuto un ruolo di supporto fra interlocutori che sono lo Stato
da una parte e le "FS" dall'altra, che poi si sono smembrate in
tutto quello "spezzatino" societario di "RFI", "Trenitalia"... Il
ruolo di supporto della nostra Regione si è concretizzato in un
apporto finanziario, allora un contratto di servizio vedeva
l'erogazione di denaro per far sì che i treni fossero più o meno
puntuali secondo il calendario degli orari, che i treni fossero
puliti e decorosi, che la linea offrisse un minimo di servizio a
un'utenza che è diminuita nel tempo, perché purtroppo il servizio
non ha risposto a quelle esigenze che i pendolari, la popolazione
locale, i turisti si aspettavano di trovare. Impegno finanziario
della Regione che recentemente si è consumato con lo stanziamento
di 10 milioni di euro da parte della Regione per acquistare i
"Minuetto", perché, se non c'era questo impegno della Regione per
cofinanziare tale acquisto, da "Trenitalia" non arrivava neppure il
rinnovo del pacco rotabile. Arrivati a questo punto è bene che vi
sia un indirizzo più forte da parte della Regione e tale indirizzo
parte dalle norme di attuazione: dobbiamo chiedere allo Stato che
ci venga riconosciuto quel ruolo che spetta alla Regione Valle
d'Aosta, come è stato riconosciuto anche ad altre Regioni italiane.
È auspicabile che noi un domani trattiamo con "RFI" e "Trenitalia"
per affrontare direttamente le problematiche del trasporto su ferro
nella nostra Regione e del collegamento che la nostra Regione deve
avere con il resto dell'Italia e nel contesto internazionale. Non
possiamo solo intervenire a piè di lista con mano al portafoglio
per cercare di supportare in maniera insufficiente una qualità del
servizio che si fa sempre più desiderare. Le iniziative qui stilate
concordemente in questa risoluzione ci trovano in larga massima
d'accordo; non si fa particolare riferimento ai tempi, perché si
impegna la Giunta regionale ad avviare l'iter per una rapida
predisposizione di norme di attuazione. Non sappiamo se l'Esecutivo
sarà così diligente da portare tale bozza di norme di attuazione
all'esame del Consiglio prima della scadenza della legislatura, in
ogni caso questo Consiglio dà un indirizzo, starà alla diligenza
del Presidente Caveri e dei suoi Assessori di dire che verrà
portata prima del 2008, oppure che non verrà portata per qualsiasi
ragione e in tal caso ci fornirà delle giustificazioni. Sappiamo
che il sistema ferroviario va potenziato, va rettificato; di questa
cosa ci siamo occupati in occasione dell'alluvione e vorrei
menzionare un emendamento che venne proposto da questo gruppo
consiliare al "Governo Berlusconi", che lo accolse, per ammodernare
ed elettrificare la linea. Nei 5 anni che seguirono
quell'emendamento purtroppo poi rimase una parte normativa della
legge finanziaria del 2002, ma non se ne fece molto, ovviamente
perché la Regione non si fece artefice di quel ruolo attivo che
poteva avere vista la disponibilità che lo Stato aveva offerto.
Oggi tentiamo nuovamente da un altro punto di vista, troviamo le
competenze; anzitutto i rapporti con "RFI" e "Trenitalia" devono
essere di nostra diretta competenza. La proprietà della rete sarà
nostra un domani? La proprietà del parco rotabile sarà di nostra
competenza? Tutte cose da definire, però è bene che ci mettiamo la
testa sopra, altrimenti ci limitiamo alle situazioni di dettaglio
che vengono di volta in volta denunciate dai gruppi consiliari di
opposizione e alle quali l'Assessore cerca di dare le risposte che
sono nell'alveo delle sue funzioni e spesso deve addebitare le
colpe ad enti con cui abbiamo un rapporto indiretto. È importante
il collegamento della rete valdostana con la rete nazionale e
internazionale, per noi di fondamentale importanza l'innesto sulla
futura alta velocità, sulla quale giace un grosso punto
interrogativo, perché il Governo di Centro-Sinistra non abbiamo
ancora capito che intenzioni abbia sulla "TAV", se prevale l'ala
radicalista di Sinistra che vuole bloccare i lavori o se prevale la
logica più moderata di cogliere questa grande opportunità del
corridoio 5 che attraversa la Pianura padana. Voi sapete che su una
grande via di comunicazione come questa fin dal passato si sono
sviluppate le civiltà e i commerci. È opportuno che la Val d'Aosta
si innesti in questa grande via di comunicazione per evitare di
morire su sé stessa. Vorremmo quindi che tale finalità della
risoluzione venisse fortemente sentita dall'Assessore e dalla
Giunta. In conclusione credo che il lavoro svolto dalla IV
Commissione nella predisposizione di questo rapporto sia stato un
lavoro apprezzabile, fatto con la logica non dello schieramento
partitico, ma con una logica collaborativa, che ha cercato di
limare delle pretese forse un po' troppo esose come la
realizzazione di un potenziamento di Aosta/Pré-Saint-Didier o di
una metropolitana urbana, che non sono mai state ben definite e che
non sono direttamente compatibili con l'aggancio alla grande rete
nazionale e internazionale. Rischieremmo di crearci uno scalo fuori
Valle, Ivrea per esempio, e ridurre la nostra rete a un qualcosa di
localistico sganciato da un "network" più ampio, dove il nostro
personale auspicio è quello di essere innestati a pieno titolo.
L'intermodalità dovrà essere individuata attraverso altri mezzi,
magari elettrici, che facilitino il collegamento fra il capoluogo
regionale, l'"hinterland" e gli altri centri più vicini.
Il lavoro in Commissione è stato apprezzabile, la Commissione si
è dedicata a più riprese con 6-7 sedute su questo argomento e alla
fine di tale esame abbiamo partorito qualcosa, non so se si tratta
di un "topolino" o di qualcosa di più importante. Crediamo che il
documento allegato dia un importante indirizzo, che finora la
Regione non si era mai data. Ora sta nella capacità, nella
credibilità e nella diligenza della Giunta di darne attuazione, la
IV Commissione si riserverà un controllo, uno stimolo che le varie
tappe di attuazione siano effettuate secondo le modalità previste e
secondo un calendario che la Giunta vorrà darsi nel vero senso
della parola qui indicato, ovvero di questa rapidità di
predisposizione di norme che auspichiamo sia effettivamente
così.
Presidente
- La parola al Consigliere Ottoz.
Ottoz (UV)
- Sarò brevissimo. Non partecipo ai lavori
della IV Commissione, per cui avevo chiesto che fosse rafforzato il
quarto punto, ossia evidenziata l'esistenza di proposte di
intervento sull'attuale tratta Aosta/Pré-Saint-Didier, poiché
ritengo che vada rafforzato, nel senso che qui non si tratta solo
di esistenza di proposte, ma della necessità di una nuova
esplorazione, che porti a nuove innovative proposte da comparare
con le altre per l'Aosta/Pré-Saint-Didier, le quali tengano conto
del ruolo che deve avere questa tratta... e tenendo conto del fatto
che tali nuove soluzioni innovative dovrebbero considerare anche
l'economicità sia della realizzazione - considerando il parco delle
rotaie e delle gallerie esistenti, con il minimo impatto su queste
- che della gestione, perché andiamo verso un regime di risorse
economiche più limitate e di necessità di una più oculata gestione
delle risorse finanziarie. Detto che avrei voluto vedere questo
quarto punto più incisivo, tenuto conto dell'importanza della
ferrovia e della necessità che il Consiglio si pronunci in modo
corale su tale tema primario per la nostra Regione, voterò convinto
la risoluzione, sperando che il tema dell'Aosta/Pré-Saint-Didier
possa essere poi ripreso in modo innovativo.
Presidente
- La parola al Consigliere Comé.
Comé (SA)
- Io faccio parte della IV Commissione, quindi
volevo sottolineare anch'io come il lavoro svolto dalla IV
Commissione, che è partito dal mese di settembre 2006 con
tantissime audizioni, ha portato a redigere un documento che poi è
stato condiviso da tutti i componenti della Commissione e oggi
abbiamo all'attenzione di questo Consiglio un documento presentato
e sottoscritto da tutte le forze politiche. Ritengo che questo sia
un atteggiamento da condividere, perché permette ai Consiglieri di
poter analizzare e anche dare un proprio contributo sulle linee
strategiche, in questo caso per quanto riguarda la linea
ferroviaria. Oggi siamo chiamati qui ad esprimere con un voto
quella che sarà una scelta che dovrà nel futuro delineare la
strategia per il trasporto ferroviario regionale. La ferrovia
valdostana era nata fra il 1858 e il 1886 e ha svolto nella nostra
Regione nel tempo un ruolo importante, ma questa infrastruttura
dagli anni '60 in poi è risultata sempre meno efficiente vuoi per
la scelta di potenziare fortemente il trasporto sia delle merci,
sia delle persone su strada, purtroppo la nostra linea ha ricevuto
il colpo fatale nel 2000 con l'alluvione. Tale linea ferroviaria a
semplice binario risente della concezione di costruzione che risale
a 2 secoli fa. Essa aveva allora una priorità diversa da quella
odierna, ovvero quella di servire quasi tutti i centri abitati ed
era per questo che la linea aveva tali spostamenti sui vari fronti
della nostra Regione. Oggi ci troviamo di fronte a una grande
disomogeneità fra le 2 parti della linea ferroviaria
dell'Aosta/Torino. Abbiamo un tracciato che è a binario
elettrificato con discreta velocità fino a Chivasso, anzi doppio
binario e l'altro invece da Chivasso ad Aosta che è sotto gli occhi
di tutti. Certamente oggi dobbiamo intervenire, dobbiamo iniziare
un percorso perché, se questo non avvenisse e se non dovessimo nei
prossimi anni investire, questo potrebbe portare ad un ulteriore
indebolimento che inevitabilmente scaturirebbe in un declino quasi
totale del servizio ferroviario nella nostra regione, quindi siamo
chiamati a una scelta strategica importante. Bisognerà, per
procedere ed eseguire gli interventi strutturali, dare corpo alle
norme di attuazione, che permetteranno alla Regione di essere
dotate delle conseguenti competenze. Il decreto legislativo n.
422/1997 e successive modificazioni hanno trasferito alle Regioni
le funzioni ed i compiti di programmazione e di amministrazione
inerenti ai servizi ferroviari di interesse regionale e locale e,
come per quanto riguarda le Regioni a statuto speciale, tale
trasferimento passa attraverso le norme di attuazione, cosa che 3
Regioni hanno già ottenuto, manchiamo noi e la Sardegna. La
discussione sul rilancio della ferrovia è all'intenzione non solo
del Consiglio valdostano, ma anche dello Stato per il rilancio
della ferrovia a livello... in effetti, si sta discutendo il nuovo
piano 2007-2011, al quale il Governo giorni fa ha dato via libera.
L'Amministratore delegato Moretti e il Presidente Cipolletta delle
"FS" hanno predisposto un piano di alto rilancio, che farà entrare
la ferrovia in una nuova era. Infatti nel progetto c'è
Napoli/Milano in 4 ore, alta velocità fra le grandi città: Torino,
Milano, Bologna, Firenze, Roma e Napoli. Si punta anche ad avere
una linea dedicata alle merci a lunga percorrenza separata dalle
linee ordinarie, il tutto poi con un parco macchine nuovo,
certamente queste sono le idee e i progetti, bisognerà poi vederli
realizzati. Tutto questo è stato fatto per aumentare notevolmente
la clientela. Ora, le "FS" stanno pensando fortemente alle tratte
di grande interesse, mentre tutte le altre tratte di scarso
interesse rischieranno di essere messe da parte e lo Stato non
andrà ad intervenire finanziariamente su queste altre tratte.
Proprio per questo ritengo che la nostra tratta sarà una di quelle
che lo Stato vorrà, se non inserita in un contesto, quanto prima
tralasciare. Il nostro ruolo quindi dovrà essere importante e
decisivo nella definizione "in primis" delle norme e poi delle
garanzie e dei trasferimenti finanziari. Abbiamo necessità: da un
lato, di vederci trasferire le funzioni amministrative nella
gestione della linea, a cui però corrispondano le giuste risorse
economiche che fino ad oggi gravano per gran parte sulle casse
dello Stato; dall'altro, dobbiamo valutare la volontà e possibilità
di un trasferimento vero e proprio della linea intera, oppure
limitatamente alla tratta Aosta/Pré-Saint-Didier. Da parte nostra,
ma questo poi è stato condiviso all'interno della Commissione,
siamo convinti che la Regione, per quanto riguarda le
infrastrutture, dovrà divenire proprietaria della linea
Aosta/Pré-Saint-Didier in maniera da delineare una linea
metropolitana che possa anche raggiungere Courmayeur sull'esempio
della tratta ferroviaria Malles/Merano. Per quanto riguarda la
tratta Aosta/Pont-Saint-Martin, riteniamo che si dovrà dare
attuazione allo studio redatto dal Politecnico di Torino. In
sintesi sono le linee che sono state tracciate dal documento della
IV Commissione ed esprimo fin d'ora il nostro voto favorevole sul
documento presentato dall'Assessore Pastoret.
Presidente
- È stata depositata all'Ufficio di Presidenza
una risoluzione firmata dall'Assessore Pastoret e dai Consiglieri
Praduroux, Tibaldi, Fiou, Comé, Sandri, Venturella e Vicquéry; ne
do lettura:
Risoluzione
Preso atto del rapporto su "La mobilità e la ferrovia nella
Regione Autonoma Valle d'Aosta: analisi e documentazione",
presentato dall'Assessore al turismo, sport, commercio e trasporti,
e della relazione conclusiva sul rapporto stesso approvata
all'unanimità dalla IV^ Commissione consiliare;
Considerato che a seguito degli APQ sottoscritti tra Regione
e RFI è stato prodotto lo studio del Politecnico di Torino relativo
alla modernizzazione della tratta Torino-Aosta che prevede, tra
l'altro, la parziale modifica dell'attuale tracciato al fine di una
sua futura elettrificazione anche in territorio valdostano;
Ricordato che la Regione Valle d'Aosta aveva affidato uno
studio alla società Geodata di Torino finalizzato alla
riqualificazione della stazione di Aosta, anche ai fini di un
utilizzo più razionale delle aree interessate dall'attuale scalo
ferroviario;
Evidenziata l'esistenza di proposte di intervento
sull'attuale tratta Aosta/Pré-Saint-Didier volte a definire un
rapido sistema di trasporto pubblico locale con collegamenti
intermodali da e per le località e la vallate insistenti su tale
linea;
Ricordato che la Valle d'Aosta non dispone ancora di apposite
norme di attuazione che le attribuiscano le necessarie competenze
sui servizi di trasporto ferroviario che, attualmente sono
disciplinati con contratto di servizio tra lo Stato e Trenitalia
per le direttrici Aosta/Pré-Saint-Didier e Aosta/Torino;
Attesa la necessità di disporre di un efficace sistema di
trasporto su ferro da e per la Valle d'Aosta che, oltre ad
assicurare i collegamenti con la rete ferroviaria interregionale
nazionale ed internazionale, sia finalizzato all'innesto della
tratta ferroviaria Aosta-Torino su una grande via di comunicazione
come il corridoio 5;
Considerato inoltre, che un efficace e rapido tipo di
collegamento ferroviario lungo tutto l'asse della vallata centrale
è indispensabile per assicurare un'efficace intermodalità con le
vallate laterali ed i più importanti centri abitati della valle
centrale, nell'ottica di uno sviluppo socio-economico armonico e
sostenibile tramite l'offerta di un efficace servizio di trasporto
pubblico;
Preso atto che il Ministero delle infrastrutture, nel
novembre 2006, ha inserito nella bozza del proprio piano strategico
per le grandi opere, per quanto riguarda la Valle d'Aosta, oltre
alla direttrice Aosta/Martigny, il cui studio di fattibilità è
stato inserito nella legge obbiettivo 2004, la modernizzazione
della tratta ferroviaria Aosta/Torino, con preciso riferimento agli
interventi relativi a:
- il bypass della stazione di Chivasso
- la variante della tratta tra Verrès e Châtillon
- l'elettrificazione della tratta Aosta/Ivrea
- l'adeguamento di curve su tutta la linea;
Ricordato che lo Stato ha riconosciuto l'importanza di
un'efficace modernizzazione della tratta ferroviaria Aosta/Chivasso
prevedendo a suo carico investimenti per 40 milioni di euro a
valere sugli esercizi finanziari 2007/2008 del proprio
bilancio;
Ricordato ancora che i Ministri dei trasporti e delle
infrastrutture, nel corso di recenti incontri con il Governo
regionale della Valle d'Aosta, hanno riconosciuto l'importanza e le
necessità di intervenire sulla tratta ferroviaria;
Ritenuto pertanto opportuno approntare un efficace sistema di
trasporto ferroviario per assicurare alla Regione Valle d'Aosta un
adeguato livello di competitività sia per le attività economiche,
sia per il miglioramento della qualità della vita nella
Regione;
Tutto ciò premesso,
Il Consiglio regionale della Valle d' Aosta
Impegna
la Giunta regionale ad avviare l'iter per una rapida
predisposizione di norme di attuazione per l'attribuzione alla
Regione Valle d'Aosta delle competenze sui servizi di trasporto
ferroviario, con la quantificazione delle risorse finanziarie,
umane, strumentali e organizzative necessarie a garantire un
ottimale livello di erogazione dei servizi, almeno pari a quelli
delle Regioni confinanti.
Impegna altresì la Giunta regionale, a prevedere, nelle norme
di attuazione, modalità di individuazione degli interventi
necessari alla riqualificazione della linea definendo gli stessi in
termini di:
a) descrizione dei progetti di adeguamento e/o di
realizzazione di nuove opere;
b) costi di investimento;
c) tempi di realizzazione.
Invita
la Giunta regionale, nella fase di applicazione delle
predette norme di attuazione ad esaminare ed approfondire con il
Comune di Aosta gli aspetti urbanistici relativi alla
riqualificazione della stazione della città e ad individuare
soluzioni per il collegamento con la zona sud della città;
Chiede
alla Giunta regionale di informare periodicamente la
Commissione competente sulla predisposizione delle menzionate norme
di attuazione, nonché del successivo stato di applicazione delle
medesime, compresi gli accordi di programma quadro in essere per
una prima modernizzazione della tratta.
Invita i Parlamentari della Valle d'Aosta ad assumere, di
concerto con l'Amministrazione regionale, tutte le iniziative utili
per consentire un rapido raggiungimento degli obiettivi
sopraelencati.
F.to: Pastoret - Praduroux - Tibaldi - Fiou - Comé - Sandri -
Venturella - Vicquéry
La parola al Consigliere Sandri.
Sandri (GV-DS-PSE)
- Sarà un intervento meno canonico e
meno in sintonia con gli interventi che si sono succeduti finora,
in quanto questa risoluzione molto importante ed unanime del
Consiglio merita una riflessione importante. È un risultato
positivo di cui mi felicito e non posso che condividere le parole
del collega Bortot sul modo di lavorare che si è voluto esprimere
in questo caso, più unico che raro nell'Amministrazione regionale e
in questa legislatura, per cui mi associo ai complimenti
all'Assessore che è stato determinante in tale tipo di scelta, così
come al Presidente della Commissione. Il ritardo drammatico, le
condizioni drammatiche della ferrovia Aosta/Torino però meritano
una riflessione sulle cause di questo ritardo. Dobbiamo pensare che
le ferrovie valdostane più o meno sono nelle condizioni in cui
erano le ferrovie spagnole alla fine del periodo franchista; i
ritardi non erano più conteggiati, ma facevano parte della
coscienza popolare, la qualità era da ante-guerra: ante-guerra dal
punto di vista di guerra civile e i Governi di Centro-Sinistra e di
Centro-Destra che si sono succeduti in una ventina d'anni hanno
fatto il miracolo, per cui oggi nelle ferrovie spagnole abbiamo un
livello di qualità altissimo, un livello di puntualità altissimo e
soprattutto sono uno dei fondamentali motori dello sviluppo di cui
la Spagna gode da tanti anni. Proprio la grande spinta
infrastrutturale che ha avuto quel Paese sia sul fronte stradale e
autostradale, sia sul fronte delle ferrovie e degli aeroporti è
stato uno dei motori dell'economia spagnola. Oggi noi invece ci
troviamo in quelle condizioni e dobbiamo renderci conto che questo
è dovuto certo a delle difficoltà statali, ma anche a un'inerzia
politica della Regione, di cui cercheremo di capire chi sono i
responsabili per prevenire ulteriori ritardi, perché la mia paura è
che questa risoluzione sia una bella maschera per metterci tutti
d'accordo, ma non si tramuti in fatti concreti.
Partendo dalla parte statale, la privatizzazione delle ferrovie
in Italia è stata un fallimento, perché ha senso privatizzare
qualcosa quando questo apre un mercato, per esempio il mondo delle
telecomunicazioni in termini di tariffe per i cittadini e per
disservizi offerti è stato un esempio positivo. Oggi ciascuno di
noi può scegliere un contratto con una società di telefonia mobile,
piuttosto che un altro, cercando di recuperare la tariffa più
conveniente per quanto riguarda i propri consumi. Nelle ferrovie
siamo arrivati che una compagnia c'era 10 anni, una compagnia c'è
oggi con il solo aggravio che il passaggio da pubblico a privato ha
tolto quelle garanzie sociali prima esistenti. Tanto per essere in
deficit... almeno una volta le ferrovie cercavano di rispondere a
delle utilità sociali e quindi a dare dei servizi, anche se erano
poco produttivi e naturalmente questo si associava con tratte più
produttive e si cercava di mantenere un equilibrio, anche se
sicuramente ci saranno stati degli errori dal punto di vista della
sovrabbondanza di personale, forse anche scarsa efficienza dal
punto di vista contenutistico, quindi è stata fatta una "riforma a
mezzo" che non ha portato da nessuna parte. La dimostrazione di
questo è che i Paesi, che invece hanno mantenuto l'unitarietà
pubblica del servizio, hanno una qualità che è superiore: si veda
il Belgio, la Francia, la Svizzera, in termini di puntualità del
servizio, di qualità del servizio e soprattutto di gradimento e di
utilizzo da parte dei cittadini è infinitamente superiore, tenendo
conto che hanno, per quanto riguarda la Svizzera, tariffe che sono
il triplo della nostra. L'anno scorso i cittadini svizzeri che già
utilizzavano notevolmente la ferrovia sono aumentati del 6%
nell'utilizzo della ferrovia, a scapito dell'utilizzo della gomma e
di altri mezzi collettivi. Questo credo sia un segnale importante,
che, laddove c'è qualità, innovazione e un servizio forte, esiste
uno Stato che è cosciente del ruolo promotore dell'economia che ha
la ferrovia, di importante servizio sociale e questo consente di
avere non solo un ritorno dai cittadini in termini di gradimento,
ma anche di possibilità di chiedere delle tariffe decisamente più
alte.
Arrivando alla parte valdostana del problema, credo che anche
qui si annidano dei furbetti che dicono che la ferrovia va molto
bene, che approveranno questa risoluzione, ma che sono pronti a
bloccare qualunque reale intervento su tale oggetto. Come si fa ad
identificarli? Si cerca di capire chi oggettivamente è contrario
alla ferrovia, innanzitutto ci sono le società autostradali, un
errore clamoroso - non so di chi, ma basta andare a cercare la
storia - è l'aver ceduto delle quote di partecipazione autostradale
che avevamo in società valdostane, ma anche in società di fuori
Valle e quindi aver consentito attraverso quella manovra che dei
privati raggiungessero la maggioranza nella "SAV", perché è stato
come aver dato la possibilità a dei profondi nemici della ferrovia
di poter fare "lobby" e condizionare il voto in Consiglio
regionale, infatti una ferrovia efficiente da Aosta a Torino
taglierebbe gli introiti dell'autostrada. Pensiamo poi a
collegamenti elettrici o all'intermodalità, per cui arrivando alla
stazione di Châtillon si ha un modo rapido per arrivare a
Saint-Vincent, migliaia di auto che nel weekend si recano a
Saint-Vincent da Torino e dalle zone vicine magari non verrebbero
più. È evidente quindi che le società autostradali sono sicuramente
negative da questo punto di vista e sono convinto che si muoveranno
in tale senso.
Altrettanto le autolinee: qui è facile da capire, basta sentire
i Consiglieri regionali che sottolineano l'importanza
dell'intermodalità. Quando un Consigliere regionale, qualunque
funzione abbia, da Presidente di Commissione a Consigliere
semplice, sottolinea l'importanza dell'intermodalità, vuol
significare che va bene la ferrovia, lo diciamo, ma non la
facciamo, però cerchiamo di dare una mano alle autolinee, perché il
signore dell'autolinea è giusto che abbia una forza importante,
perché lui vota in Valle d'Aosta, cosa che il Dott. Cipolletta o
quanti altri delle "FS" non fanno: questo è il concetto pratico.
Quando si parla di intermodalità, di integrazione gomma-ferrovia,
allora vuol dire: "sì, parliamo di ferrovia, ma intanto diamo
spazio alle autolinee". Una delle cause dei ritardi e dei disastri
della ferrovia è che bisognava aiutare le autolinee per fare il
raddoppio, ossia se oggi ci sono tante tratte in cui vi sono
l'autobus, il treno che fanno lo stesso servizio, è perché in anni
passati si è voluto coscientemente aiutare l'autobus e il pullman
rispetto alla ferrovia. Dobbiamo allora sapere che esistono queste
persone e questi interessi e saperci difendere.
La terza questione è legata al mondo dell'auto, in generale.
L'interesse dell'auto significa concessionari, buoni benzina,
quelli che vendono la benzina; in Valle ci sono dei distributori di
prodotti petroliferi che condizionano pesantemente la politica
valdostana, ad esempio il fatto che non si riescano a fare i
pannelli solari in Valle, ma si bruci un sacco di gasolio e che in
particolare gli amministratori di condomini non siano così
sensibili a fare delle pratiche di risparmio, è evidente che questo
è anche un effetto della politica di "lobby" dei petrolieri, ma la
stessa cosa è qui, perché, se la ferrovia funziona, si utilizza
meno la macchina, si consuma meno benzina e ci sono una serie di
spostamenti e di risorse economiche da una fascia all'altra, ma
perché devo aiutare qualcuno che poi andrà contro di me? Da questo
punto di vista, bisogna essere molto prudenti e determinati,
perché, se tale risoluzione rimane solo una volontà generale, ma
non si tramuta in fretta in atti pratici, non porta a niente. Per
fare questo dobbiamo identificare tali problemi e cercare con loro
delle soluzioni, non saranno facili, ma bisogna capire che tale
gente ha vissuto di rendita sino a oggi e deve contribuire a questa
che è la realizzazione di un grande motore dell'economia e non
possiamo sottomettere agli interessi di una parte specifica quello
che è un progetto straordinario. Vorrei significare ai colleghi
come questa sia la costruzione della "colonna vertebrale" della
Valle, noi diciamo sempre che l'economia è in difficoltà, ma
proprio perché è un corpo senza un asse forte dal punto di vista
infrastrutturale che consenta i collegamenti a basso costo e a
basso impatto ambientale... qual è la ferrovia. Credo vi sia un
problema culturale, ieri si parlava della cosiddetta "falsa cultura
del vino", qui c'è anche un problema di falsa cultura dell'auto;
tutti noi siamo tesi a vedere l'auto come un vestito di noi stessi,
la scelta del modello di auto è legata alla nostra stessa immagine,
ad esempio, chi non è tanto alto magari si prende una macchina alta
così si fa vedere un po' di più, chi si sente un po' fragile compra
una macchina potente e avanti di questo passo. È chiaro che il
treno in quanto strumento collettivo non dà questo benessere
psicologico, tutti siamo soggiogati da tali giochini, invece credo
che è una questione culturale capire che proprio le infrastrutture
collettive, quando sono piacevoli, moderne, riverberano su tutti e
danno l'idea non di una comunità di singoli, ma di una comunità:
questo è un passaggio su cui dobbiamo riflettere.
Se vi sono tutte queste difficoltà, se vi sono delle fragilità
di altro genere, ad esempio continuo a credere sia fondamentale il
collegamento che abbiamo previsto con la "TAV" verso Torino, anche
se questo fa saltare il nodo di Chivasso, perché significa
innestarsi con un grande asse internazionale, come dice la
risoluzione, ma questo è il significato della ferrovia: quello di
avere un collegamento forte interregionale nazionale ed
eventualmente internazionali, quindi di riavvicinare la Valle
all'economia che pulsa. Dobbiamo essere convinti che questo è uno
snodo fondamentale, ma dargli subito delle "gambe" e l'unico
difetto che ha la risoluzione è che, volendo essere di tutti e di
più, alla fine non evidenzia molto le priorità. Quando qualcuno
dice... e questo è un elemento che indica da che parte stanno, se a
favore o contro la ferrovia, in questo caso sono quelli che sono
contro la ferrovia... che sottolinea l'Aosta/Pré-Saint-Didier,
piuttosto che il prolungamento a Courmayeur, è perché vuole
spostare la priorità su delle cose che prioritarie non sono. Qui la
priorità è unica, su cui tutti apparentemente sono d'accordo, il
potenziamento dell'Aosta/Torino, questo deve essere in nodo
centrale! Abbiamo la necessità in tempi strettissimi di far partire
i lavori su tale tratta. Sull'"unghia" di Chivasso mi aspetto che
già nel 2008 si possa vedere qualcosa, sul raddrizzamento delle
curve che già nel 2008 si possa vedere qualcosa, che entro questa
data vi sia l'approvazione definitiva della variante
Verrès/Chambave, che è quella che farà fare un salto di qualità sia
alla parte interna del collegamento ferroviario, sia a quella verso
Torino, oltre a mettere in sicurezza il tratto più preoccupante dal
punto di vista geologico.
Vi è un altro dato che non è emerso dalla risoluzione e che
invece testimonia quante difficoltà ci sono su tale concetto, che è
una risoluzione posta in questa grande e giustissima confrontazione
con il Governo centrale, con "RFI", e va bene. Se noi credessimo
alla ferrovia, ci impegneremmo immediatamente anche su altri
fronti, in cui però non c'è nella risoluzione quasi nulla e dico
che qui ci vuole una qualità totale, ma come è possibile che gli
enti locali, salvo rare eccezioni, non si siano posti il problema
di articolare il proprio territorio nell'ottica della ferrovia?
Sono quasi tutti nell'ottica della strada e non della ferrovia. Ci
deve essere quindi un richiamo forte per andare ad una
rivisitazione di tutti i piani urbanistici comunali affinché si
adattino a questa prospettiva e affinché facciano della ferrovia
l'asse centrale della loro comunità. Non possiamo più accettare che
ci siano Comuni, fra cui quello della città di Aosta, che non
prevede sostanziali interventi urbanistici per consentire
l'interscambio fra mezzo privato e treno, non sai dove mettere la
bici, o il motorino, o la macchina! Credo che, se vogliamo
dimostrare di credere nella ferrovia, dobbiamo fare queste cose. Tu
vai a Verrès, trovi un bel parcheggio pubblico, mentre ad Aosta non
c'è; dobbiamo fare interventi per cui l'accesso alla ferrovia, per
quanto scardinata sia oggi, deve essere di qualità totale già da
oggi; per esempio, a livello informativo tanta gente non utilizza
la ferrovia perché non sa quando funziona, o come funziona, si sa
solo che è in ritardo. In termini di informazione del pubblico o a
livello scolastico, in termini di informazione pratica, però perché
non si mettono in giro per la Regione degli schermi, per cui gli
orari di tutti i mezzi pubblici e collettivi anche privati non
possono essere a conoscenza della popolazione? Fare interventi
forti a livello della televisione e dei mezzi di stampa affinché la
gente sia informata che esistono queste cose. È per pigrizia che
spesso ci alziamo da casa, prendiamo l'auto e andiamo in giro, una
lotta contro la pigrizia significa anche una parte attiva
dell'Amministrazione per promuovere queste cose. La pulizia dei
treni: non c'è bisogno di fare le norme di attuazione per averla,
so che la Regione è intervenuta più volte su questo punto, ma credo
che valga quasi quanto l'"unghia" di Chivasso, perché, se mi viene
voglia di prendere il treno e vedo quelle sporcizie, non ci torno
più.
Il problema delle barriere architettoniche. Siamo riusciti a
mettere negli ultimi 10 anni le barriere architettoniche, prima,
per quanto vi fosse l'attenzione, l'attraversamento dei binari
consentiva anche a chi aveva le carrozzelle di passare da un
binario all'altro, anche a chi aveva limitazioni funzionali, ma
oggi le stazioni principali della valle godono di simpatiche rampe
di scale alte 7-8 metri che comportano un grosso problema, con la
raffinatezza non so per quali motivi... credo per i costi che "RFI"
riconosce a "Trenitalia"... ad Aosta la maggioranza dei treni
provenienti da Torino che sono pieni arrivano sul 2° e 5° binario e
il 1° spesso è libero, che invece sarebbe l'unico con uscita a
raso; stanno adeguando per l'uscita a raso le pensiline del 4° e 5°
binario, ma al 1° ancora non ho visto lavori. L'azione rispetto
alla ferrovia è un'azione puntuale come ognuno di noi fa con la
propria casa, che comporta una manutenzione costante; la ferrovia è
stata abbandonata per decenni senza manutenzione, è come una casa
abbandonata lì.
Ultimi 2 punti importanti: il primo è quello del finanziamento.
Bisogna dare atto all'Assessore di aver lavorato in buona
collaborazione con il Deputato e con il Senatore, i quali credo
abbiano riconosciuto questa volontà e questa capacità e si è
dimostrato che lavorando insieme si ottiene di più. Noi dobbiamo
pretendere che lo Stato non solo rispetti gli impegni che si è
preso nella finanziaria 2007, ma che nella prossima finanziaria
vada ad incentivare ulteriormente gli investimenti in Valle d'Aosta
per quanto riguarda l'infrastruttura, ma anche per quanto riguarda
attraverso "Trenitalia" il materiale rotabile, dall'altra parte
dobbiamo renderci conto che dobbiamo mettere in atto anche un
finanziamento regionale. Su questa infrastruttura, che sarà il
motore dell'economia, dobbiamo essere disposti a metterci tanto,
perché solo così investiamo nell'economia. Spesso qui dentro ci si
dice: "c'è la crisi industriale, c'è la crisi del turismo... cosa
facciamo?". Questo si deve fare, ossia dare ai cittadini, alle
imprese, agli operatori economici e turistici delle infrastrutture
che funzionino, perché non è tanto importante che i Valdostani, che
sono 128.000, possano andare a Torino in 1 ora e 10, ma è più
importante dal punto di vista economico... e lo sarebbe se noi
facciamo quello che abbiamo scritto nella risoluzione, che 1,5-2
milioni di persone che abitano a Torino e dintorni possano arrivare
in 1 ora e 10 ad Aosta. Capite allora cosa significa avere
attaccato alla stazione di Aosta un collegamento diretto per Pila,
piuttosto che collegamenti particolari da Châtillon a Cervinia,
piuttosto che da Verrès a Champoluc. Questa è la grande scommessa:
renderci conto che non è nella nostra ottica il potenziamento della
ferrovia, ma in quella di consentire agli altri di poter usufruire
delle nostre capacità, è un modo di ricollegarsi al mondo molto
importante. Qualcuno parlava in Commissione stamani di un concetto
molto importante, che è stato molto bene evidenziato da "Tradition
et Renouveau"... forse la collega Charles mi potrà correggere...
che è quello che la Val d'Aosta storicamente ha sempre avuto
momenti di sviluppo di particolare fioritura economica, sociale,
culturale quando ha avuto la possibilità di avere rapidi
collegamenti con le zone vicine e ha sempre avuto momenti di
regresso e di povertà e di difficoltà quando è stata divisa dagli
altri. Questo è il momento di fare un grande investimento, perché
sono soldi che ci ritorneranno moltiplicati per 10, se investiamo
un euro in ferrovia, ne avremo in pochi anni 10 volte tanto in
termini di economia. Credo si debba rimarcare a proposito di
qualità totale che almeno su un punto l'Amministrazione regionale
in collaborazione fra i vari Assessorati e le "Ferrovie dello
Stato" una cosa molto buona hanno fatto e se ne vedono i risultati
pratici: è il collegamento merci che ha consentito alla "CAS" di
poter far arrivare e spedire il materiale con tale mezzo: questo è
un segnale importante che ha rivitalizzato la stazione di Aosta,
che ha permesso di rimettere a posto i binari a servizio dei
passeggeri. Si vede quindi che ogni piccola cosa che viene fatta si
tramuta immediatamente in sviluppo e in cose nuove. Apprestiamoci
ad investire molto in termini di attenzione, di mobilitazione e di
chiarezza di obiettivi, l'obiettivo quello è: Aosta/Torino "a tutta
birra". Il resto, se si può fare, si fa, ma che non ci faccia
perdere un centesimo di secondo, altrimenti su queste cose mi
metterò di traverso.
In secondo luogo bisogna essere pronti ad investire risorse
importanti. Ho paura solo di una questione, sono contentissimo e
condivido quello che ha detto il collega Comé sul diventare
proprietari delle infrastrutture dell'Aosta/Pré-Saint-Didier e
sull'avere un peso importante attraverso le norme di attuazione
nell'indirizzo e nella futura gestione dell'infrastruttura
Aosta/Torino, ma non giochiamo a fare di questo una fonte di
particolarismo, il nostro obiettivo è far funzionare le cose. Se
per arrivare a una buona funzionalità dovessi dare la ferrovia
Aosta/Torino alle ferrovie spagnole, lo farei anche questo
pomeriggio, perché l'importante, come diceva Mao Tse-Tung, non è
che il gatto sia bianco o nero, ma che prenda i topi.
Presidente
- Se nessun altro chiede di intervenire,
dichiaro chiusa la discussione generale. Ricordo che è stata
consegnata una risoluzione firmata dall'Assessore Pastoret e dai
colleghi Praduroux, Vicquéry, Comé, Tibaldi, Fiou, Sandri e
Venturella.
La parola all'Assessore al turismo, sport, commercio e
trasporti, Pastoret.
Pastoret (UV)
- Un breve intervento teso a ringraziare
tutti coloro che sono intervenuti, sono state poste delle questioni
puntuali, alcune le condivido e altre meno, però ritengo che in un
dibattito ci debbano essere differenze di idee, perché queste alla
fine dimostrano la vitalità di un tema e mi pare che su tale tema,
contrariamente a quanto se ne può pensare fuori, c'è una grande
attenzione. Ritengo che questo sia un tema di carattere strategico
per questa Regione e che si debba guardare tale questione sotto 2
punti di vista: uno è quello della "politique politicienne", delle
piccole cose che facciamo, delle discussioni sul vagone che
dovrebbe essere blu, piuttosto che celeste, le possiamo fare qui
con interpellanze e interrogazioni, l'altro è l'elemento di
carattere strutturale che non può prescindere da alcuni principi
essenziali, che sono quelli di sapere cosa si vuole fare, dove si
vuole andare dal punto di vista programmatico generale e per fare
questo bisogna avere degli strumenti e gli strumenti non ce li
possiamo dare da soli. Credo di essere un autonomista che
tenderebbe alla separazione, parafrasando il collega Sandri potrei
dire che vorrei separarmi dall'Italia per andare in Svizzera,
perché lì i treni funzionano in un certo modo. Fuori di metafora,
voglio dire che la costruzione di un sistema efficace non si fa
guardando al particolare e non tenendo conto dell'organizzazione
generale del sistema e per fare questo dobbiamo fare accordi e
chiudere collaborazioni con i soggetti e con gli interlocutori che
possono fare questo: lo Stato. Questa è la ragione per cui la
risoluzione che è stata presentata alla fine conta nel mandato che
si dà alla Giunta; ho avuto modo di dire che la Giunta di
quell'impegno potrebbe anche farne a meno, perché è gravoso, ma
quell'impegno rimanda non al fatto di colorare i vagoni in un modo
o di spostare la stazione da un altro, metterci i gerani e i vasi
di fiori alle finestre, ma conta dal punto di vista dell'impegno
che questo Consiglio dà alla Giunta con un sostegno di carattere
politico che spero unanime, e credo lo sarà, perché si porti a casa
il risultato di una trattativa, all'interno della quale poi
bisognerà mettere tutti i pezzi: questo richiederà l'impegno di
venire nelle Commissioni e di riferire puntualmente, perché questa
cosa non si può concludere oggi, ma deve rappresentare la
condivisione di percorso. Capisco poi che non vi sia la
condivisione delle valutazioni sui singoli fatti, altrimenti
sareste tutti iscritti all'"Union Valdôtaine", che notoriamente è
il partito che meglio di tutti può rappresentare queste cose... il
Consigliere Bortot la prende con ironia dimostrando di capire il
senso della battuta! Ciò che è essenziale riconoscere dal punto di
vista generale è che oggi, per quanto riguarda i trasporti, siamo
di fronte ad alcune esigenze: la riconosciuta necessità non
dall'Assessore Pastoret e neanche da questo Consiglio, ma più in
generale di un'intera comunità, di dovere e potere fare sempre più
per i trasporti collettivi: questo non succede in Italia purtroppo,
ma accade in Europa. Sfruttare un nuovo ed efficace sistema di
trasporti che dia risposte anche sul piano locale è fondamentale
anche se le cose, non rimanendo ai margini del mondo e qui c'è
quindi la necessità di poter prevedere efficaci collegamenti con le
grandi linee internazionali. È chiaro poi che lì di nuovo ci
dovremo confrontare con un pezzo che non ci appartiene, dove ci
andremo ad inserire, in quale modo non siamo noi che lo decideremo
per il Piemonte o la Lombardia.
Avere una valida alternativa alla movimentazione delle persone
attraverso il ferro e non solo su gomma, sia essa singola o
collettiva, è necessario. Oggi gli investimenti che si chiedono per
mantenere lo sviluppo del trasporto su gomma soprattutto quello
privato richiedono interventi nelle strade, nei parcheggi. Non lo
facciamo con gioia, però lo facciamo perché oggi il sistema
culturale ci porta verso questo. Fino a quando tale sistema terrà,
tutto, questo potrà stare in piedi, ma si notano forti segnali di
ripensamento e non lo dice la Consigliera Squarzino perché
ambientalista o un altro, perché ha tali passioni, ma perché questo
è un dibattito che avviene a livello europeo e pone un tema forte
che non può più essere patrimonio solo di qualcuno, ma che deve
appartenere alla collettività.
Abbiamo poi un altro problema: dal punto di vista energetico, ci
saranno forse delle situazioni che cambieranno e allora non
possiamo essere monodipendenti, perché il mondo continua ad essere
una polveriera, quello che accadrà dal punto di vista dei rapporti
internazionali potrebbe avere dei riflessi, come agli inizi degli
anni '70, di un certo genere. Oggi siamo in una condizione di
grande fragilità dal punto di vista strategico.
Dobbiamo tenere conto anche di un'altra cosa: siamo di fronte a
un progressivo invecchiamento della popolazione, a parte tutte le
altre questioni, questo determina la necessità di poter utilizzare
dei mezzi di trasporti che siano collettivi e non singoli. Perché
se avremo tutti la fortuna di arrivare ad 85 anni, forse non saremo
più in grado di guidare un auto e questo è un altro elemento di
carattere sociale dal quale non si può prescindere. Il problema
della qualità della vita è stato posto, lo scorso anno abbiamo
vissuto ad Aosta il blocco della circolazione e le polemiche che
sono sorte qui in Consiglio rispetto al fatto di avere chiuso dei
parcheggi, di aver chiesto di parcheggiare al di fuori, di avere
un'intermodalità di un certo genere: questo è certamente un
problema che riguarda la città di Aosta, ma riguarda anche altre
località e l'insieme della Valle, perché l'inquinamento non è solo
un fatto di cattiva aria, ma anche impossibilità di circolare, di
ammassamento di mezzi, di impossibilità di spostarsi sull'asse
centrale. Per andare da Aosta fino a Châtillon in certi momenti
della giornata tutti sapete cosa significa e questo è un fatto che
non si può ignorare.
Il Consigliere Sandri ha ricordato la "questione Cogne" delle
merci, è certo che ci sono dei problemi di competitività. Ma vi
sono anche quelli che potremmo definire culturali, intesi come
libertà di viaggiare e di muoversi. Con un sistema bloccato non si
va da nessuna parte né con il pensiero per organizzarsi un viaggio,
né sedendosi su un mezzo che ci possa trasportare in altri luoghi,
se questo non esiste.
Il Consigliere Sandri parla delle ferrovie spagnole; andai in
Spagna subito dopo la morte di Franco per vedere cosa succedeva, il
paese cambiava c'era un grande fermento, io viaggiavo in treno.
Posso garantire che i treni erano già puntuali allora, ma perché
c'è già lì un'abitudine molto diversa, pur essendo latini pure
loro, rispetto alle nostre latitudini. Persi un treno per un minuto
di ritardo mio e dovetti soggiornare in quella piccola stazione per
tutta la notte. Già allora, lì, viaggiavano in orario i treni. Si
può parlare di tutto: della pulizia dei treni, delle barriere
architettoniche, dei pannelli informativi, però questo fa parte di
una constatazione di carattere particolare che bene ha enunciato il
Consigliere Tibaldi. Il tema vero che abbiamo oggi è di darci degli
strumenti per poter intervenire su queste cose, perché oggi voi
sapete che interveniamo con un accordo di programma rispetto al
quale mettiamo noi del denaro e poi lo togliamo a chi lo percepisce
per punirlo di qualcosa che non fa, ma il non fare quelle cose gli
fa risparmiare molti più soldi rispetto ad una erogazione di
qualità. Siamo all'interno di una logica perversa: questa è la
ragione per cui tale risoluzione è stata tutta incentrata sulle
norme di attuazione, perché quelle sono l'elemento portante per
fare in modo di mettere in moto quello che speriamo essere
successivamente un processo virtuoso.
Presidente
- Pongo in votazione la risoluzione firmata
dall'Assessore Pastoret e dai colleghi Praduroux, Tibaldi, Fiou,
Comé, Sandri, Venturella e Vicquéry:
Consiglieri presenti, votanti e favorevoli: 30
Il Consiglio approva all'unanimità.
Presidente
- Il Consiglio prende atto della relazione
della IV Commissione sul rapporto "La mobilità e la ferrovia nella
Regione autonoma Valle d'Aosta: analisi e documentazione".
Il Consiglio
Premesso che, con nota in data 6 settembre 2006, l'Assessore
al Turismo, Sport, Commercio e Trasporti trasmetteva alla
Presidenza del Consiglio il rapporto "La mobilità e la ferrovia
nella Regione autonoma Valle d'Aosta: analisi e documentazione",
ritenendo indispensabile, in vista della presentazione del rapporto
all'esame del Consiglio regionale, un approfondimento del documento
in sede di Commissione consiliare;
Considerato che il rapporto in questione è stato trasmesso,
con nota in data 15 settembre 2006, all'attenzione della IV
Commissione consiliare;
Atteso che la IV Commissione ha ultimato l'approfondimento
del rapporto con l'approvazione, all'unanimità, di una
relazione;
Visto che il Presidente della Commissione, con nota del 4
maggio 2007, ha trasmesso alla Presidenza del Consiglio la
relazione di cui trattasi, con la richiesta di iscrizione
all'ordine del giorno di una prossima adunanza consiliare;
Prende atto
della relazione della IV Commissione consiliare permanente
sul rapporto "La mobilità e la ferrovia nella Regione autonoma
Valle d'Aosta: analisi e documentazione".
Relazione
(Omissis)
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK