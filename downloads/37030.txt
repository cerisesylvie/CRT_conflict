Consiglio Regionale della Valle d'Aosta - Oggetto del Consiglio n. 906 del 11 dicembre 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
CONSIGLIO REGIONALE
Anagrafe patrimoniale - Indennità e previdenza
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 906 del 11 dicembre 2014 - Resoconto
OGGETTO N. 906/XIV - Trattazione congiunta delle Relazioni
della Sezione regionale di controllo della Corte dei Conti e dei
disegni di legge n. 43 (Legge finanziaria per gli anni 2015/2017) e
n. 44 (Bilancio di previsione per il triennio 2015/2017).
(Approvazione di sei ordini del giorno - Reiezione di due ordini
del giorno - Ritiro di due ordini del giorno)
Presidente -
Ricordo che siamo in discussione generale
dell'ordine del giorno n. 3, che i colleghi hanno ricevuto,
presentato da ALPE. C'è qualcuno che intende illustrarlo? La parola
al collega Bertin.
Bertin (ALPE)
- Grazie Presidente.
Quest'ordine del giorno riguarda il terminal d'aerostazione
dell'aeroporto di Saint-Christophe. Sono ormai anni che alle porte
di Aosta un rudere fatiscente accoglie i visitatori della città e
in generale chi transita sul quel pezzo di statale. Questo era
stato progettato come terminal, come aerostazione per l'aeroporto
commerciale che si sarebbe dovuto realizzare ad Aosta. Come ci
ricordiamo, questa struttura è stata progettata dall'archistar Gae
Aulenti ed è costata, se non mi sbaglio, finora intorno ai 5
milioni, qualcosa del genere, ma l'assessore potrà indicarci la
cifra esatta. È ormai, come detto da tempo, abbandonata ed è un
rudere fatiscente che certamente non è un biglietto da visita
positivo per una regione come la nostra. Inutilizzata, è una
struttura che ormai, appare evidente a tutti, non verrà mai
riutilizzata per le finalità per le quali era stata progettata.
L'aeroporto commerciale in Valle d'Aosta, al di là di tutte le
dichiarazioni fatte in questi anni - è evidente anche soltanto da
un punto di vista economico e finanziario - insostenibile per una
Regione come la nostra, soprattutto dopo i tagli e le riduzioni
della finanza pubblica che abbiamo avuto in questi anni. Perciò
l'idea di questo ordine del giorno è di mettere un punto finale su
questa questione, impegnando il Governo regionale a sospendere, a
interrompere ogni azione volta a portare a termine i lavori della
progettata aerostazione. Questo è l'impegno evidentemente
immediato; peraltro, la stazione appaltante sarebbe la società di
gestione dell'aeroporto, neanche direttamente la Regione, e
conosciamo i problemi che ci sono tra la Regione e la società in
questione. È un impegno per il futuro a mettere in atto tutte le
procedure necessarie ad alienare questo bene, per mettere un punto
finale a questa grande opera costata circa 30 milioni e che ha,
come buona parte delle grandi opere, dei costi di gestione che ci
siamo resi conto tutti, credo, sono insostenibili per una Regione
come la nostra. Grazie.
Presidente
- Grazie collega. Qualcuno chiede la parola?
La parola al collega Ferrero.
Ferrero (M5S)
- Grazie Presidente.
Nel merito non si può non condividere quello che c'è all'interno
dell'ordine del giorno. Ci pare, però, un po' sbrigativo il dire:
terminiamo i lavori e vendiamo l'aerostazione. Perché sbrigativo?
Perché di mezzo c'è la questione aperta del contenzioso con AVDA.
Noi abbiamo presentato alla IV Commissione, come Movimento Cinque
Stelle, una richiesta: abbiamo fatto un incontro a Milano due
settimane fa con l'amministratore delegato, il dottor Costantino,
che si è detto disponibile a sedersi ad un tavolo per risolvere
finalmente la questione del contenzioso che c'è tra la Regione e la
società che gestisce l'aeroporto e che sovraintendeva ai lavori di
realizzazione dell'aerostazione per conto della Regione. Ci sono
dei problemi grossi: un problema con la ditta che è fallita, il
problema di decidere cosa fare dell'aerostazione, il problema di
decidere cosa fare dell'aeroporto, se declassarlo o continuare a
tenere la destinazione commerciale. Dire "finiamo l'aerostazione e
poi la vendiamo", per carità, può essere una soluzione, ma che
dev'essere valutata dopo tutta una serie di atti e un esame di
documentazione e di accordi che devono essere presi, perché se no
andiamo a prendere una posizione che potrebbe anche essere
condivisibile, ma non abbiamo valutato bene gli effetti e non
sappiamo dove andiamo a parare con la questione.
Quindi, pur andando nella direzione di risolvere la questione,
io dico: sentiamo prima la controparte e vediamo di bloccare questa
emorragia di spese legali. Perché poi la questione strana è che la
Regione paga i propri legali per difendersi contro AVDA, ma la
Regione ha anche il 49 percento di AVDA, quindi poi paga anche una
parte dei legali di AVDA. Noi paghiamo da una parte e paghiamo
dall'altra: se magari ci mettiamo a un tavolo e troviamo una
soluzione! Perché in ogni caso se chiudiamo l'aeroporto - dobbiamo
mettercelo in testa, lo chiudiamo tra virgolette - lo rendiamo di
nuovo un aeroporto ad uso turistico e non commerciale e dobbiamo
risolvere la questione con AVDA che ha un contratto trentennale.
Questa è un'azienda che ha preso degli impegni, ha fatto magari
anche degli investimenti e di conseguenza da un giorno all'altro
non gli si può dire: il contratto era di trent'anni, adesso
andatevene via. È come se uno avesse affittato qualcosa e ti
dicono: no, la macchina io me la riprendo e chi ha avuto ha avuto,
chi ha dato ha dato. Quindi, pur andando in una direzione corretta,
mi sembra una semplificazione troppo spinta della questione.
Io ribadisco - abbiamo mandato la lettera anche al presidente
della IV Commissione, il collega Isabellon - di sentire
l'amministratore di AVDA, troviamo una soluzione alla questione, la
soluzione meno onerosa per la Regione. Ci metteremo tutti attorno
ad un tavolo a decidere cosa fare dell'aerostazione, però non
diciamo subito "vendiamo", perché potrebbe anche essere una
soluzione di quelle che sono percorribili, però dobbiamo vedere se
ci conviene. Io non so se voi avete già fatto tutte le verifiche,
ma io e Cognetta siamo andati con la telecamera fare le riprese
dentro quell'affare. Finiamolo? Ma dove li prendiamo i soldi per
finire quella faccenda? Tra un po' quella costruzione si ripiega su
stessa e c'è poco da finire. Lì c'è da andare con un Caterpillar,
portare via i detriti e pulire la zona. Io direi ai colleghi - lo
so che non devo chiederlo io - ma se dobbiamo fare un ragionamento
assieme, sediamoci e troviamo una soluzione reale per concludere la
faccenda. Non diciamo: vendiamo l'aerostazione e poi il resto della
questione dell'aeroporto lo vedremo dopo, perché non possiamo
distinguere le due cose, è un percorso che deve essere parallelo.
Quindi, un momento per decidere definitivamente, sentita la
controparte, che cosa bisogna fare. Ecco, io chiederei questo.
Grazie.
Presidente
- La parola al collega Bertin.
Bertin (ALPE)
- Grazie Presidente.
Il collega Ferrero non ha letto bene l'ordine del giorno.
L'ordine del giorno impegna il Governo regionale non a finire
l'aerostazione, ma al contrario a interrompere i lavori per finire
l'aerostazione. Da questo punto di vista, come sappiamo, al momento
non c'è nessun appalto per finire l'aerostazione, dal momento che
le società che avevano partecipato e vinto l'appalto non sono in
grado di portare a fine i lavori, pertanto bisognerebbe riattivare
un procedimento per assegnare i lavori e fare un appalto. La
volontà di questo ordine del giorno è di non andare avanti con i
lavori e di vendere il rudere, che si trova in uno spazio
probabilmente interessante anche da un punto di vista commerciale,
e questo anche per mettere un punto finale. È chiaro anche alla
comunità che sull'aeroporto commerciale, del quale il terminal era
evidentemente una parte integrante, si è deciso di mettere, come
detto, un punto finale e di abbandonare questa ipotesi. Poi,
evidentemente, i tempi per abbandonare questa ipotesi non sono
indicati nell'ordine del giorno: questo è l'impegno e gli impegni
poi si portano a termine con i tempi necessari. Grazie.
Presidente
- Altri in discussione generale? Per la
replica, la parola all'Assessore Marguerettaz.
Marguerettaz (UV)
- Grazie.
Ascoltata la presentazione, ma ascoltato anche l'intervento del
collega Ferrero, mi pare che quest'ultimo abbia assolutamente
profilato correttamente la situazione e posso dire che la pensiamo
nello stesso modo. Noi abbiamo un procedimento - lo ricordo anche
al collega Bertin - che beneficia di un finanziamento statale e
abbiamo il Ministero che ci sollecita a completare l'opera, quindi
immaginare di mettere in atto delle procedure per l'alienazione è
illegittimo, non è possibile.
Altro discorso è un ragionamento che dobbiamo fare in
Commissione; peraltro avete visto che anche le forze sindacali
hanno chiesto di essere auditi. Insomma, si deve partire da quella
documentazione che è all'origine di questo progetto: tutti i
master plan
, tutti i progetti sono ancora attuali? Non sono
attuali? Perché la convenzione dei trent'anni ha alla base questo
tipo di documento.
Ho letto anch'io le considerazioni che sono state fatte in
consiglio di amministrazione della società, la quale si interroga:
abbiamo ancora delle prospettive? Facciamo un punto su questo tipo
di funzione. Poi, attenzione: i lavori sono tutti completati
all'infuori dell'aerostazione. L'allungamento della pista è stato
fatto, la radioassistenza c'è, l'illuminazione c'è e non è che con
una gomma noi cancelliamo tutto. Da questo punto di vista chiederei
anch'io - mi unisco alle richieste del collega Ferrero - di
ritirare questo ordine del giorno, per affrontare la questione in
modo compiuto nella Commissione, incontrando anche il dottor
Costantino che ha manifestato la sua disponibilità; sentiamo i
nostri consiglieri di amministrazione che sono negli organi sociali
e i sindaci, per poter fare tutte le valutazioni. Ovviamente, in
caso di non ritiro, non potremo accoglierlo, quindi voteremo contro
quest'ordine del giorno che - torno a dire - è inaccoglibile perché
è illegittimo. Non possiamo immaginare di andare a fare delle
procedure di alienazione su un progetto che è cofinanziato dal
Ministero.
Presidente
- Grazie. La parola al collega Bertin.
Bertin (ALPE)
- Grazie Presidente.
L'intento di questo ordine del giorno, al di là della questione
tecnica della vendita, per la quale tra l'altro non si determinano
i tempi, era di far prendere al Consiglio regionale una posizione
chiara già adesso rispetto a questa struttura, intendendo per tale
l'aeroporto commerciale. Sappiamo che sono già stati spesi 30
milioni di euro, nell'intento di trasformare l'aeroporto di Aosta
in un aeroporto commerciale. Rimane appunto l'aerostazione e
l'ordine del giorno è per prendere oggi un impegno, coi tempi
necessari: per fare tutti i passaggi utili al fine di alienare
questo bene, i tempi evidentemente non sono così brevi. È anche dal
un punto di vista simbolico e di chiarezza rispetto a tutti, di
dire che questo capitolo dell'aeroporto commerciale in Valle
d'Aosta si ha l'intenzione di chiuderlo e non abbiamo intenzione di
acquisire all'interno del patrimonio regionale un altro immobile,
del quale non sappiamo cosa fare e che rappresenta, lì com'è, il
simbolo dell'inefficienza e della megalomania che ha caratterizzato
questi anni. Pertanto lo teniamo come simbolo, appunto, e anche
come la necessità che questo Consiglio prenda una posizione precisa
rispetto all'aeroporto e all'aerostazione. Poi tempi per chiudere
la vicenda, lo sappiamo, saranno lunghi, ma almeno che si sappia
qual è l'approdo al quale si vuole arrivare. Pertanto viene
mantenuto. Grazie.
Presidente
- L'ordine del giorno viene mantenuto. La
parola al collega Bertschy.
Bertschy (UVP)
- Rispetto a questo argomento che qui
individua già in maniera puntuale una decisione, noi ci asterremo,
non perché non riteniamo giusta nel merito l'azione proposta, ma
perché riteniamo che, avendo chiesto un Consiglio straordinario su
tutta la tematica dei trasporti, potremo trattare anche questo
argomento in quell'occasione e tracciare definitivamente un punto
di ripartenza di cosa vorremo sostenere o un punto di arrivo di
altri progetti. La nostra astensione va in questa direzione e vi
chiediamo, comunque, di riproporre l'argomento nel merito di quel
Consiglio straordinario. Credo che alla fine dei lavori del
bilancio si dovrà iniziare, Assessore, il percorso che abbiamo
richiesto in Commissione per preparare i lavori del Consiglio.
Presidente
- Grazie. La parola al collega Donzel.
Donzel (PD-SIN.VDA)
- Sicuramente come per altri
argomenti posti in questo Consiglio, questo di risolvere la
questione di un'aerostazione che doveva essere simbolo e porta
d'entrata della città di Aosta, come fu concepita, mentre ora è
nello stato che vediamo, è chiaramente una delle priorità che la
politica valdostana si deve dare. È chiaro che il concetto e il
ruolo che deve dare quell'aerostazione sta nell'ambito di che cosa
vogliamo fare della scelta aeroportuale in generale: quale sarà
l'aeroporto di Aosta, quali saranno le scelte, se un aeroporto solo
per il volo a vela, se invece atterreranno alcuni aerei, se servirà
o meno una stazione per accogliere viaggiatori.
Credo che in questo senso noi non possiamo esprimerci nel
merito, rispetto a una decisione come questa. Abbiamo una nostra
visione sul ruolo dell'aeroporto, del rilancio di tutti i sistemi
di trasporto in Valle d'Aosta e credo che in questo senso
apprezziamo il ragionamento di risolvere la questione
dell'aerostazione nel più breve tempo possibile, perché in una
località turistica come Aosta che nel weekend è stata invasa da
turisti, quelli che arrivavano in automobile sicuramente si sono
rifatti gli occhi nel centro della città, ma arrivando hanno visto
e si saranno chiesti che cosa diavolo abbiamo lì.
Direi che la questione della soluzione del problema
dell'aeroporto deve essere assolutamente affrontata e risolta in
tempi molto stretti. Ripeto che la questione principale è quella
dei trasporti e in modo non secondario di avere un aeroporto che è
esclusivamente un costo e non dà benefici alla comunità valdostana:
questo è un fatto molto grave e inaccettabile nel momento di crisi
che stiamo vivendo. Quindi l'astensione ha queste motivazioni, con
grande rispetto per come ha presentato la questione il collega
Bertin.
Presidente
- Grazie al collega Donzel.
Se non ci sono altre dichiarazioni di voto, pregherei i colleghi
di votare.
Votazione aperta.
Votazione chiusa.
Presenti: 35
Votanti: 25
Favorevoli: 5
Contrari: 20
Astenuti: 10 (Guichardaz, Donzel, Fontana, Nogara, Grosjean,
Laurent Viérin, Bertschy, Rosset, Fabbri, Gerandin)
Il Consiglio non approva.
Passiamo all'ordine del giorno numero 4, presentato dal gruppo
del Partito Democratico-Sinistra VDA, sull'utilizzo dell'ISEE per
l'accesso ai benefici di legge. Chi chiede la parola? La parola al
collega Donzel.
Donzel (PD-SIN.VDA)
- Grazie Presidente.
Molto brevemente, la valutazione che noi abbiamo fatto è che
tantissime leggi e delibere regionali utilizzano e utilizzeranno lo
strumento dell'ISEE per erogare dei benefici o prevedere delle
esclusioni. Secondo un principio di equità fiscale, che è
diffusissimo in tutti i paesi, quante più sono le fasce, ovviamente
in modo ragionevole, tanto più è possibile evitare che ci siano
distanze enormi tra i contribuenti. Il principio sostanzialmente
iperliberale delle due fasce, quello usato spesso nei sistemi
liberali e che fu in auge nel periodo Tremonti-Berlusconi, è quello
che crea una grossissima discriminazione soprattutto all'interno
del ceto medio, che in questo momento è quello che è colpito di più
dalla crisi. I poveri, ahimè, quelli che sono sempre stati poveri,
con alcuni provvedimenti l'Amministrazione regionale, giustamente,
già li esenta dal pagare il ticket e quant'altro. Invece è nella
fascia media che si collocano delle distinzioni abbastanza
sensibili. Al di là del grosso lavoro che andrà fatto per
qualificare l'ISEE, cioè per valutare se noi a livello regionale
abbiamo la possibilità o meno di apportare accorgimenti all'ISEE,
la cosa importante è che comunque sia accolto il principio -
permettetemi se ve lo dico - socialdemocratico, delle
socialdemocrazie europee, per cui si hanno più fasce che
scaglionano, più fasce per valutare la possibilità o meno di
accedere ai contributi. È una cosa che per certi versi, in prima
battuta, può presentarsi come più complessa, ma in realtà poi crea
un effetto di minore disequità tra i contribuenti e tra quelli che
devono accedere a dei benefici.
Presidente -
Grazie collega. La parola alla collega
Morelli.
Morelli (ALPE)
- Merci Président.
Per condividere con il Partito Democratico questa riflessione
sulla necessità di dare risposte corrette, le più eque possibili,
le più aderenti possibili alle situazioni reddituali dei cittadini.
Lo abbiamo verificato quando si è trattato di discutere in V
Commissione delle borse di studio, dove erano state fissate due
sole fasce rispetto alle quattro precedenti e dove effettivamente
si creano delle disparità, che in questo momento, anche se non
enormi, possono però essere significative. Quindi effettivamente la
richiesta di definire un numero di fasce, che io credo possa essere
di quattro, ma anche più, ma minimo di quattro, sia assolutamente
condivisibile e opportuna.
Presidente -
Grazie collega,
Vorrei solo ricordare che sono arrivati altri sei ordini del
giorno. Come convenuto nella Conferenza dei Capigruppo, gli stiamo
distribuendo in modo da poterli discutere in mattinata. La parola
al collega Laurent Viérin.
Viérin L.
(UVP)
- Per annunciare a nome dell'UVP
che condividiamo il contenuto di questo ordine del giorno, anche se
nella formulazione siamo convinti che il fatto di aumentare o
comunque di adeguare il numero di fasce alle tipologie di reddito e
di beneficio non sia l'unico parametro da rivedere. Sulla questione
dell'ISEE abbiamo discusso in questi ultimi anni e abbiamo cercato
di elaborare nel tempo delle soluzioni: la collega Morelli
ricordava la revisione dei parametri per le borse di studio, oppure
quel famoso gruppo di cui poi si dovranno discutere le risultanze
all'interno della V Commissione, soprattutto applicate alle
questioni sanitarie. Il vero problema è che applicare
tout
court
l'indicatore nazionale non va bene e su questo dovremmo
intanto chiarire se siamo tutti d'accordo, perché i tecnici che
sono presenti nei gruppi hanno avuto la delega da parte degli
amministratori, dopo di che pensiamo che ci debba essere un momento
di sintesi per capire se quello che è uscito dall'applicazione è
più indirizzato verso ciò che è la tendenza nazionale o se non si
potrebbe fare come era stato fatto per la questione delle borse di
studio, di scindere i fondi statali da quelli regionali: sui fondi
statali spesso si è obbligati ad applicare le disposizioni
nazionali dell'ISEE, mentre per le borse di studio relative ai
fondi regionali avevamo fatto un bando diverso, applicando norme
regionali. Questo perché, ancora una volta, se si applica tout
court l'indicatore nazionale, spesso non è favorito chi vive nel
proprio territorio, perché magari ha dei ruderi, magari ha dei
terreni incolti, magari computano nella questione dei fondi
questioni che invece chi non ha nulla, inteso che non è magari
neanche di qui, ha una facilità ad avere.
Quindi noi sicuramente siamo favorevoli e voteremo questo ordine
del giorno, chiedendo che poi nel confronto si tengano in
considerazione anche queste questioni, perché altrimenti andiamo
effettivamente ancora una volta a complicare la questione
dell'accesso, limitando soprattutto chi poi produce sul territorio,
vive qui da generazioni o comunque ha delle prerogative legate alla
nostra comunità. Noi ci auspichiamo che ci sia una disponibilità
intanto a discutere di tutte queste questioni. Come abbiamo fatto
in altre occasioni, inviteremmo veramente a prendere quella parte
di lavoro che era stato fatto per le questioni delle borse di
studio regionali. Giustamente poi si andrà verso un aumento del
merito, va bene, ma anche, applicato a certe tipologie di aiuti,
tenendo conto di chi oggi ha ancora qualcosa qui in Valle d'Aosta,
affinché non sia penalizzato. Addirittura esiste la questione dei
soldi sul conto corrente: tante volte vengono stornati, poi vengono
rimessi via, per poter accedere. Questo per dire che aderiamo a
questa indicazione.
Si dà atto che dalle ore 9,40 la presidenza è assunta dal
Vicepresidente Rosset.
Rosset (Presidente)
- Grazie collega Viérin, ci sono
altri che intendono prendere la parola? Ha chiesto la parola il
Presidente Rollandin, ne ha la facoltà.
Rollandin (UV)
- Credo che i colleghi che sono
intervenuti dopo l'illustrazione del presentatore, del collega
Donzel, abbiano già in qualche modo spiegato che su questo tema c'è
un approfondimento in corso, di cui credo che il collega sappia.
Un'altra precisazione: se il discorso è legato al problema borse di
studio, diciamo subito che c'è l'assenso a rivedere la questione
delle fasce, però vi chiediamo di dare il tempo di chiudere
quell'approfondimento che è stato fatto e che si sta facendo sulla
tematica dell'ISEE modificato, perché adesso non è più il vecchio
ISEE, ma sono stati modificati i parametri da prendere in
considerazione, per poter verificare gli effetti che ha questa
nuova tipologia, estendendolo come base a tutti, con i correttivi
che devono essere portati in alcuni casi, proprio per evitare
alcune situazioni limite che sono già state evidenziate. Quindi,
ribadisco che c'è l'assenso a rivedere, non oggettivamente pensando
che dappertutto siano necessarie più fasce: dove è necessario, per
la scuola se è quello il caso, come ha ribadito anche la collega
Morelli, siamo disponibili a rivedere la modalità con cui si
possono attivare queste Commissioni. Tenuto conto che la V
Commissione, come mi diceva adesso, ha già in fase di discussione
questa tematica, vi chiederemmo se volete aspettare un attimo,
altrimenti ci asterremo per questa ragione, concordando sulle
prospettive riguardo a queste tematiche, se sono queste alla base,
e per le altre dando la disponibilità a rivedere, però punto per
punto, perché ognuna ha una tipologia che può essere diversa,
quindi dall'ISEE modificata come base ci possono essere dei
correttivi. Il collega Laurent Viérin ricordava quanto fatto a suo
tempo per dare la disponibilità a tener conto di alcune situazioni,
che adesso nell'ISEE modificato già si vedono, perché ci sarà il
controllo trimestrale, cioè quel giochino che veniva fatto di
chiudere il conto corrente alla fine dell'anno e riaprirlo dopo un
po' per eludere il discorso della disponibilità finanziaria, tanto
per dircela tutta. Questo non può più essere fatto, perché c'è
l'obbligo ogni trimestre di presentare la situazione, quindi anche
su questo tutti hanno capito che c'era una modalità troppo semplice
per trovare il marchingegno per
bypassare
uno dei punti di
riferimento. Allora vi chiederemmo, se siete disponibili, di
lasciar concludere questo, dando da adesso la disponibilità a
rivedere questi parametri.
Presidente -
Grazie Presidente. Per la replica ha chiesto
la parola il Consigliere Donzel, ne ha la facoltà.
Donzel (PD-SIN.VDA) -
Presidente, forse è un mio limite e
non sono stato molto chiaro. Quello che noi cerchiamo di affermare
con questo ordine del giorno è un principio di equità. Ho condiviso
totalmente l'intervento del collega Viérin, perché lui conosce la
materia, l'ha affrontata bene in Commissione con i colleghi e
condividiamo quel principio, cioè che bisogna rivedere l'ISEE.
Per esperienza sindacale, ho visto che i tavoli che hanno
cercato di rivedere l'ISEE spesso si sono arenati, impantanati e
non se ne veniva a capo: uno voleva mettere dentro il rudere,
l'altro voleva mettere dentro la pensione di invalidità. Non è così
facile affrontare quella questione, però è oggettivo che noi avremo
uno strumento che si chiama ISEE e io auspico, come la collega
Morelli e il collega Viérin in particolare l'ha spiegato bene, che
ci sia un ISEE corretta a livello regionale per tener conto della
peculiarità del nostro territorio.
Dato questo principio, quello che cerchiamo di spiegare è che si
vada verso un'applicazione più equa dell'ISEE modificato regionale,
se ce l'avremo modificato regionale, o di quello nazionale. Per
dare un esempio, su alcune erogazioni di benefici, la moderata -
come sempre - collega Morelli chiede che almeno in Valle d'Aosta si
abbiano le quattro fasce, ma a Bolzano si è arrivati a tredici
fasce: tredici, non so se ho reso l'idea! Questo significa che,
determinato un ISEE nazionale o speriamo meglio regionale, per
essere equi nei confronti dei cittadini si sono fatte tredici
fasce. Io non dico di arrivare a tredici fasce, perché allora tutti
i discorsi che facciamo di sburocratizzazione, poi magari chissà
che uffici dobbiamo avere per entrare dentro queste cose qui. Ma
quello che volevamo semplicemente dire è, valutando magari anche
caso per caso, che se in un caso ci servono cinque fasce, ne
facciamo cinque. È chiaro che se metto un'esenzione già alta,
magari ho bisogno di un minor numero di fasce, ma qui semplicemente
si dice: ci prendiamo in carico il principio di aumentare il numero
di fasce per essere più equi? Questo è quello che chiede l'ordine
del giorno, e lei lo sa meglio di me che cosa sono gli ordini del
giorno: sono degli impegni politici. Allora io dico che per quanto
riguarda noi del Partito Democratico, di fronte ad un momento in
cui ai cittadini andiamo a chiedere di compartecipare in alcune
situazioni, andiamo ad erogare meno contributi perché chiediamo più
qualità ad esempio agli studenti, chiediamo più cose, diciamo nello
stesso tempo che faremo attenzione a creare delle fasce che non
determinino nel ceto medio delle distinzioni forti. Naturalmente,
per essere chiaro fino in fondo, rispetterò anche un'eventuale
astensione della maggioranza, che non mi crea nessun problema: noi
affermiamo un principio e rispettiamo anche che voi su questo
vogliate pensarci ancora un po'; noi probabilmente ci abbiamo
pensato da tempo e lo vogliamo affermare con chiarezza.
Presidente -
Ci sono altri che chiedono la parola? La
parola al Presidente Rollandin, ne ha la facoltà.
Rollandin (UV) -
Solo per precisare che avevamo cercato
di dire la ragione per cui ci sembrava corretto, però onde evitare
che ci possa essere un'interpretazione non corretta del nostro
pensiero, noi lo votiamo perché il discorso è che condividiamo
l'esigenza di attivare i meccanismi che siano i più equi possibili,
tanto per intenderci. Ci sarà il lavoro della II e della V
Commissione e verrà fuori quello che riterremo sarà l'aspetto
migliore, quindi votiamo questo ordine del giorno.
Presidente -
Possiamo mettere in votazione l'ordine del
giorno? La votazione è aperta.
La votazione è chiusa.
Esito della votazione:
Presenti, votanti e favorevoli: 34
L'ordine del giorno è approvato all'unanimità.
Passiamo all'ordine del giorno numero 5, proposto da ALPE,
PD-Sinistra VDA, UVP e Movimento Cinque Stelle. Ha chiesto la
parola il Consigliere Roscio, ne ha la facoltà.
Roscio (ALPE)
- Grazie Presidente.
Illustrerò brevemente questo ordine del giorno, che riguarda la
valorizzazione del patrimonio immobiliare regionale. Questo è un
argomento di cui si è già discusso in passato e dove le forze di
minoranza hanno trovato una condivisione, soprattutto alla luce del
momento che stiamo vivendo, dove la difficoltà economica è ormai
ammessa e accertata da tutti, sia maggioranza sia minoranza, e che
comunque il patrimonio immobiliare della Regione è consistente,
comporta elevati costi sia per la sua conduzione ordinaria, ma
anche per tutta la parte che riguarda le manutenzioni, gli affitti,
le spese per la sorveglianza e quindi diventa una cosa che ormai
non possiamo più permetterci in questo momento. Però su che fare,
rimane la questione e prima di decidere cosa fare di questo
patrimonio occorre avere un quadro completo e aggiornato della
situazione. Un quadro che solo l'Assessore è in grado di poter
realizzare, presentandolo in Commissione, cercando di reperire
tutte le informazioni dove si trovano; questo, prima di prendere
delle decisioni sul destino di questi immobili. Tra l'altro,
ricordo che poco tempo fa si è tenuto un convegno interessante ad
Aosta, organizzato proprio dall'assessorato, sul partenariato
pubblico-privato, che potrebbe essere anche uno strumento
interessante e che come tale va valutato, con l'obiettivo ultimo di
fornire dei servizi alla collettività, senza però perdere una
risorsa e una ricchezza che è il patrimonio pubblico.
Per questi motivi noi chiediamo che l'Assessore elabori -
abbiamo messo entro sessanta giorni, ma su questo possiamo trovare
un correttivo - elabori un piano e lo presenti alla Commissione,
che sia di valorizzazione del patrimonio immobiliare regionale ed
eventualmente, laddove non sussista più un interesse al
mantenimento di queste proprietà nel patrimonio, vi sia
contestualmente un piano di dismissioni. Chiediamo che la
Commissione sia ovviamente coinvolta in queste fasi propedeutiche
alle future decisioni. Grazie.
Presidente -
Grazie. Ha chiesto di parlare il Consigliere
Guichardaz, ne ha la facoltà.
Guichardaz (PD-SIN.VDA)
- Grazie Presidente.
Naturalmente anche dalle firme presenti sull'ordine del giorno
appare un nostro convinto e determinato sostegno a questa
iniziativa. Ovviamente il gruppo PD-Sinistra VDA incoraggia
l'adesione da parte della maggioranza, anche per l'impegno e per la
discussione che questo tema ha comportato nel corso di questo anno
e mezzo. È noto che noi, insieme ai colleghi di altri movimenti,
abbiamo posto il problema della valorizzazione del patrimonio
immobiliare, perché noi siamo proprietari, come Regione, di un
immenso patrimonio immobiliare, che in alcuni casi rappresenta
addirittura un costo e un onere a carico dell'Amministrazione
regionale. Pensiamo che non sia più prorogabile il non prendere in
considerazione questo patrimonio, anche ai fini di una
realizzazione di valore. Abbiamo parlato anche, nella parte di
impegno, di un piano di dismissione delle proprietà qualora queste
non siano di interesse pubblico, che significa qualora le proprietà
pesino, invece di essere produttrici di reddito, sul patrimonio
pubblico e qualora non vi sia la necessità di mantenerle
all'interno del patrimonio immobiliare pubblico.
È evidente che i termini sono tempi indicativi: noi li abbiamo
messi perché non si può non mettere un termine. Su questo argomento
si è prorogato e si è fatta - diciamolo apertamente - una melina
per anni e non si è trovata una soluzione, quindi è necessario che,
soprattutto nella situazione economica così grave come questa che
stiamo attraversando, ci si prenda carico di fare un compiuto
monitoraggio e di dare il via alle pratiche di valorizzazione da
una parte, per quanto possibile, dall'altra parte alla dismissione.
Quindi, pieno sostegno da parte del nostro gruppo.
Presidente -
Grazie Consigliere Guichardaz. La parola al
Consigliere Chatrian, ne ha la facoltà.
Chatrian (ALPE)
- Grazie Presidente.
Il collega Roscio ha già ben illustrato questo nostro ordine del
giorno. Dal punto di vista legislativo è già tutto scritto nero su
bianco: le procedure all'interno dell'Amministrazione regionale per
dismettere e alienare il proprio patrimonio se inutilizzato o se
c'è una scelta dal punto di vista politico.
Con questo ordine del giorno volevamo, in questo momento
comunque di grande difficoltà, per prima cosa fare la fotografia
generale del patrimonio immobiliare e, come diceva prima il collega
Guichardaz, entrare nel merito anche di patrimoni che oggi non sono
utilizzati e sono dei costi. Seconda cosa, i patrimoni non
valorizzati in questi anni per diverse ragioni: problematiche,
indisponibilità di risorse, scelte anche di natura politica. Ma la
parte più importante, a nostro avviso, è un cambio di marcia, nel
senso che, nel momento in cui si decide a fotografia fatta e a
carte scoperte totali, perché stiamo parlando di centinaia e
centinaia di proprietà immobiliari, a quel punto si devono mettere
sul tavolo delle idee e delle proposte per valorizzare tale
patrimonio, soprattutto per non eventualmente svenderlo. È
importantissimo avere, come dicevo prima, una fotografia compiuta e
che metta nero su bianco anche i costi per l'Amministrazione in
questo momento. Perché no, eventualmente altri conferimenti ai
Comuni, come ne sono già stati fatti parecchi in questi ultimi
anni, ma, a nostro avviso, la sfida più importante è il cambio di
marcia dal punto di vista politico. Riteniamo che mai come in
questo momento dovremmo affrontare la questione nel merito: se si
decide di non utilizzarlo, prendere altre decisioni, che possono
anche non essere quelle dell'alienazione, ma altre soluzioni che a
oggi non sono ancora state esplorate o valorizzate per ovvi o
diversi motivi, in primis quello di natura economica.
L'obiettivo di questo ordine del giorno va in quella direzione:
per un cambio di marcia radicale anche dal punto di vista politico,
perché mi sembra che negli ultimi tre quattro anni pochissime sono
state le proprietà immobiliari alienate, anche se il piano vendite
o il piano alienazioni è stato approvato da questo Consiglio, dalla
Commissione o che cosa, ma mi sembra tutto molto in
stand
by
, quindi cerchiamo di metterci un po' di energia e
soprattutto un po' di idee. Grazie.
Presidente -
Ha chiesto la parola il Consigliere Fabbri,
ne ha la facoltà.
Fabbri (UVP)
- Sì, grazie.
Per annunciare che sarà da parte nostra un voto positivo, perché
questo ordine del giorno secondo noi va verso quella che è la
posizione del buon padre di famiglia e del buon amministratore.
Infatti, chi conduce un'azienda, chi conduce una famiglia e a
maggior ragione chi conduce il nostro settore pubblico deve pensare
che ciò che non è produttivo, anzi che è una spesa, va in qualche
modo alienato. Naturalmente questo tipo di pensiero non è di
adesso, perché come diceva giustamente il collega Chatrian, è da un
po' che si pensa a questo tipo di alienazione, proprio per limitare
i costi di gestione che ne derivano. Questo ordine del giorno va
anche in quella direzione, cioè di dare dei paletti, dei tempi che
siano fattibili e non rimandare di nuovo alle calende greche quello
che può essere fatto in un tempo ragionevole, anche perché i tempi
sono quelli che sono - è un giorno che lo stiamo dicendo - e queste
risorse possono essere utilizzate molto più proficuamente.
Grazie.
Presidente -
Grazie Consigliere Fabbri. Ci sono altri che
chiedono la parola? Ha chiesto la parola l'Assessore Perron, ne ha
la facoltà.
Perron (UV)
- Grazie Signor Presidente.
Sul tema posto si possono - ne convengo - registrare delle
convergenze. Già a seguito di interpellanze e di iniziative avevo
risposto in modo accurato che c'è da parte nostra una disponibilità
a fare dei ragionamenti diversi sul grande patrimonio di cui la
Regione si è trovata nel tempo ad essere proprietaria sia per
costruzione, per acquisti o anche per donazioni, cioè dei
ragionamenti che non vadano unicamente nella direzione di alienare
ma che vadano anche nella direzione di valorizzare questi beni di
cui siamo proprietari, immaginando di sfruttare anche le nuove
formule che le normative consentono. Penso al partenariato: diversi
di voi, che ringrazio, hanno partecipato a quella giornata che
abbiamo organizzato, dove abbiamo cercato di spiegare anche con
l'ausilio di esperti le nuove possibilità che sono offerte dalle
leggi, per immaginare sul tema della valorizzazione dei percorsi
nuovi di valorizzazione dei beni, che vadano in un'ottica un po'
diversa dalla pura e semplice alienazione.
Questo per dire che io mi sono trovato, appena sono entrato in
questa funzione, ad avere la possibilità di presentare -
permettetemi di usare questa espressione - il canonico piano di
dismissioni, che lei collega Chatrian conosce molto bene perché ha
rivestito questo ruolo, da presentare in Consiglio regionale. Ho
ritenuto opportuno su questo tema lavorare a dei ragionamenti
diversi che, come si è detto e condivido, vadano non unicamente
nella direzione di alienare i beni, cioè di approvare questo piano
di dismissioni che il Consiglio dovrebbe e potrebbe votare e in
seguito dar corso alle aste, ma di immaginare un piano e un
percorso di valorizzazione di questi beni. Con gli uffici stiamo
lavorando per presentare una situazione aggiornata dell'esistente,
con un raffronto tra le disponibilità che abbiamo e quanto paghiamo
in termini di locazioni passive. Questo è un ragionamento sul quale
poi dirò cosa intendo fare e sul quale è bene che in qualche modo
ci si confronti. Quindi, da quella giornata di studio, a mio
giudizio, è nato uno spunto interessante, anche in termini di
risposta in generale che esiste sul territorio: c'è una richiesta,
c'è un interesse nei confronti della proprietà pubblica, circa un
nuovo modo di approcciarsi e un nuovo modo eventualmente di
utilizzarla.
Venendo all'impegnativa, io chiederei, manifestando una
disponibilità a recepire questo tipo di proposta, a dilazionare i
tempi entro cui mi si chiede di immaginare di predisporre un
concreto e fattivo piano di valorizzazione, perché scritto così si
presuppone che entro sessanta giorni si arrivi con una proposta
concreta su tutti i beni di cui si ha la disponibilità, immaginando
già quale futura destinazione noi vogliamo dare. Io penso che non
si voglia, se non recepisco male lo spirito di questo ordine del
giorno, avere soltanto un'elencazione delle disponibilità: non
credo che sia questo che mi viene chiesto ma di mettere in piedi
entro sessanta giorni un piano fattivo di valorizzazione, quindi
immaginando e facendo già delle ipotesi di destinazioni finali,
cioè di che cosa si intende fare di questi beni. Questo presuppone
ovviamente delle valutazioni un po' più ampie, e faccio due esempi.
Se io su un bene immagino di fare una concessione di valorizzazione
oppure un contratto di disponibilità, sono due tipologie diverse
che presuppongono dei tempi diversi.
Quindi, io chiederei ai colleghi di prorogare questo termine,
prendendo un impegno, in tempi molto brevi, di fare all'interno
della Commissione una prima fotocopia dell'esistente, di presentare
una situazione sullo stato di fatto, di avere un rapporto di
dialogo e di confronto con la Commissione, collega Roscio, magari
immaginando dei percorsi comuni, ma di dilazionare. Lo dico come
atteggiamento di serietà, nel senso che da qui a due mesi non è
immaginabile mettere in piedi un piano concreto e fattivo di
proposte, ma chiederei una dilazione di questi tempi, affinché sia
possibile da parte mia lavorare con gli uffici, prevedendo un
percorso di condivisione con la Commissione in questo tempo. Prendo
l'impegno - non c'è il collega La Torre, ma lo dico qua - di
presentare in termini ragionevoli una fotografia dell'esistente
all'interno della Commissione. Altrimenti, recependo
l'esprit
che è condiviso, io non sono nella condizione, per
dire le cose in modo serio ma avendo un atteggiamento di
condivisione, da qui a due mesi di presentare una proposta così
dettagliata e articolata. Quindi chiedo di diluire questo termine e
di immaginare un confronto di raccordo con la Commissione,
ipotizzando di predisporre in tempi ragionevoli un piano fattivo
come viene richiesto all'interno di questo ordine del giorno.
Grazie.
Presidente -
Ha chiesto la parola, per la replica, il
Consigliere Chatrian, ne ha la facoltà.
Chatrian (ALPE)
- Grazie Presidente.
Come è stato detto da tutti i colleghi, l'obiettivo è di trovare
delle soluzioni, quindi accettiamo la proposta di non rimanere
rigidi sui sessanta giorni. Eventualmente mettiamoci una scadenza a
medio termine: la proposta potrebbe essere il 30 aprile 2015 e mi
sembra che ci sarebbe già un lasso di tempo non indifferente.
(voci fuori microfono)
...mettiamo sei mesi di lavoro. Ma, al di là dei sei mesi, io
penso che la parte più interessante sia il lavoro tra l'Assessorato
e la Commissione. L'obiettivo è che comunque si vada in avanti sul
lavoro, avanzando a
step
, in modo da confezionare un lavoro
fatto entro i sei mesi. Al di là del piano dismissioni, noi
dobbiamo andare oltre, come c'è già scritto nella legge e non
dobbiamo inventarci nulla. Con questo nostro ordine del giorno
andiamo oltre, quindi se siete d'accordo metteremmo i sei mesi, con
un percorso tra Assessore, Assessorato e Commissione competente,
che comunque percorrono a step, a lotti, oltre alla fotografia
anche le idee da inserire, la valorizzazione, le proposte, le nuove
soluzioni da mettere in campo. Quindi chiederei...
(voci fuori microfono)
...sì, direttamente; d'accordo.
Presidente -
Non ci sono altri interventi? Possiamo
aprire la votazione? Votazione aperta.
La votazione è chiusa.
Esito della votazione: presenti, votanti e favorevoli: 35
L'ordine del giorno è approvato all'unanimità.
Passiamo all'ordine del giorno numero 6, presentato dal
Movimento Cinque Stelle. Qualcuno intende illustrarlo? Ha chiesto
la parola il Consigliere Ferrero, ne ha la facoltà.
Ferrero (M5S)
- Grazie Presidente.
Finora in questo Consiglio abbiamo parlato soprattutto di
massimi sistemi, di strategie, di sinergie, di tecniche e di cose
che forse sono difficili da capire. Io vorrei per un momento, per
cinque minuti, riportarvi ad una dimensione un pochettino più
umana: umanizzare e far sì che ci sia un cuore anche in questo
Consiglio.
Vi racconto brevemente la storia di una quindicina di
valdostani, sostanzialmente quasi tutti disoccupati, che vedono in
un bando regionale dell'Assessorato alle attività produttive
un'occasione per riscattarsi. È una di quelle iniziative di cui la
Regione deve andare fiera, perché noi critichiamo duramente quello
che deve essere criticato, ma ci sono delle cose che la Regione fa
e le fa bene. Questi quindici valdostani vedono in quel bando una
possibilità di avviare una nuova attività: c'è un corso di
formazione, c'è un piccolo aiuto che viene dato alla fine.
Presentano quindi la domanda, fanno un colloquio, vengono accettati
e sono felici, perché passare dalla disoccupazione ad avere una
prospettiva è qualcosa di importante, e in questo momento una
quindicina di persone che si mettono in gioco per aprire
un'attività imprenditoriale - mi rivolgo soprattutto a chi è
imprenditore, come la collega Marilena Péaquin Bertolin - non è una
cosa da poco. E, allora, che succede? Succede che questi iniziano
il corso. Il corso è interessante e fatto bene, si appassionano,
vengono date tutte le nozioni che sono necessarie per poter
continuare questa esperienza. Sono persone che hanno disponibilità
economiche limitate, perché devono iniziare l'attività e si
accollano anche le spese, poiché molti non sono di Aosta: si
mettono assieme perché - purtroppo lo sappiamo come sono i
trasporti! - gli orari non coincidono, la sede del corso di
formazione è giù a Pollein; allora, si mettono assieme, prendono
una macchina, dividono le spese, magari non vanno in autostrada
perché costa troppo, magari si portano da mangiare da casa, perché
però ci credono in questa cosa e quindi cercano di andare
avanti.
Che cosa succede l'ultimo giorno? L'ultimo giorno succede che
assieme all'insegnante entra nella sede del corso anche un
dirigente regionale, il quale dà una notizia sostanzialmente
agghiacciante e dice: non ci sono più i soldi. Quindi, avete fatto
il corso, avevate magari già preventivato di acquistare qualcosa,
avevate anche già messo in moto tutta una serie di cose, perché il
piccolo aiuto ve lo davano quando voi portavate le fatture
quietanzate. Qualcuno di loro doveva chiedere l'aiuto ai genitori,
doveva chiedere l'aiuto alla suocera o al suocero per poter
anticipare le spese ed ecco che in un attimo sfuma la questione.
Perché? Perché non ci sono più soldi.
Io direi che alle volte dobbiamo dare come politica, al di là
dei grandi sistemi e delle grandi strategie, anche qualche segnale,
che abbia un valore simbolico, che riavvici la politica ai
cittadini. Qui si tratta di persone che intendono avviare
un'attività imprenditoriale, che intendono riscattarsi da una
situazione, che può anche essere di assistenzialismo, e che quindi
vogliono togliersi dalle croste della pubblica amministrazione e
dello stato sociale, tentando questa esperienza. Secondo noi, vale
la spesa di ripensare e di trovare quella manciata di denaro che,
pur in un periodo così difficile come questo, secondo noi si
potrebbe trovare. Non è, colleghi, un atto di propaganda, uno spot
che viene fatto così. In questo momento in cui la politica, per
tutto quello che è successo, è così lontana dai cittadini, qualche
segnale dobbiamo anche darlo ed è un segnale che secondo noi è
importante. Non deve essere un segnale che rimane da solo. Si parla
di condivisione, avete parlato di condivisione; io sono un po' più
maligno e diffidente: aspettiamo a vedere, perché prima le
parole... Iniziamo! Questo può essere un atto che è l'inizio di un
percorso, che va a vedere tutta almeno una serie di situazioni in
cui la Regione ha sempre fatto bene. Qui, comunque, si danno anche
gli strumenti ai piccoli imprenditori per iniziare, non li si butta
sul mercato e gli si dice: vai allo sbaraglio, non sai quanto paghi
di contributi, poi ti arrivano le tasse del Comune e il giorno dopo
hai chiuso. No! Qui gli si danno gli strumenti per poter pescare e
poi, se la persona è brava e riesce a pescare per conto suo, non ha
più bisogno, perché se ha un reddito suo non ha più bisogno degli
aiuti della Regione. Quindi è anche un investimento che va nel
senso di alleggerire il bilancio ed è anche un discorso che, se
vogliamo farlo a livello di puro portafoglio, a noi come
Amministrazione regionale può convenire.
Io ho già avuto qualche scambio con l'Assessore Marquis. Noi
avevamo impostato il nostro ordine del giorno individuando anche
esattamente il capitolo dove andare a prendere le risorse, però ne
abbiamo parlato e mi è stato detto che c'è una disponibilità di
massima a venire incontro all'ordine del giorno, purché non sia
predeterminato il fondo in cui saranno reperite le risorse. A noi
questo sinceramente non interessa, essendo una questione più che
altro contabile. A noi interesserebbe che, da parte dell'Assessore
Marquis e dell'Assessore Perron che è l'Assessore alle Finanze e
Bilancio, ci sia una disponibilità di massima, ovviamente con
l'accordo di tutti i colleghi, perché questo deve essere un segnale
che viene dato da tutto il Consiglio e non possiamo darlo in
maniera parziale. Andare incontro ad una piccola prospettiva di
sviluppo: è una piccola pezza che possiamo mettere, secondo me,
rispetto ad uno scivolone che è stato fatto - lo capisco - in un
bilancio che è terribile da affrontare e ce ne siamo resi conto
tutti. Però ci sono alcune cose sulle quali, secondo noi, la
sensibilità dei Consiglieri non può essere messa da parte.
Grazie.
Presidente
- Ha chiesto la parola l'Assessore Marquis, ne
ha la facoltà.
Marquis (SA)
- Grazie Presidente.
La proposta che è stata avanzata dal Consigliere Ferrero credo
sia interessante, perché si tratta di un corso di formazione per la
creazione d'impresa, cioè per favorire l'autoimprenditorialità. È
un corso che è articolato in due fasi: la prima di formazione e di
tutoraggio dell'iniziativa che si va a mettere in atto, l'altra di
sostegno di tipo contributivo. Le fonti di finanziamento sono due:
tradizionalmente la parte di formazione veniva finanziata dall'FSE
e la parte invece contributiva dal piano delle politiche del
lavoro.
Così come è stato detto in questi due giorni di Consiglio, avete
potuto capire le difficoltà che ci sono state nell'affrontare il
bilancio e come linea guida abbiamo cercato di ricondurre le
iniziative e tutte le proposte di gestione del dipartimento,
all'interno dei fondi comunitari, delle iniziative garanzia
giovani, del piano giovani, quindi di un piano articolato e
complementare di finanziabilità. Negli scorsi giorni è emerso che
questo tipo di iniziativa non poteva essere ricondotta all'interno
dell'FSE, pertanto la Giunta ne ha preso atto, abbiamo fatto delle
valutazioni e quindi c'è tutto l'impegno per dare copertura e
completamento a questa proposta, che tra l'altro è a scavalco tra
il 2014 e il 2015: la fase di formazione è prevista sul 2014 e la
fase di inizio dell'attività sul 2015. Pertanto questo afferisce al
bilancio 2015 e c'è l'impegno da parte nostra di trovare una
soluzione a questa problematica, così come è stato emendato il
testo e andrei solo a ripetere "impegna il Governo regionale
affinché siano reperite le risorse necessarie a finanziare
l'iniziativa". A queste condizioni credo che possiamo esprimere
parere favorevole e c'è piena condivisione dell'indirizzo.
Grazie.
Presidente -
Consigliere Ferrero, accettiamo quindi con
l'emendamento? La parola al Consigliere Ferrero.
Ferrero (M5S)
- Grazie Presidente.
Confermo quanto già detto precedentemente e ringrazio per la
disponibilità che è stata manifestata. Grazie.
Presidente -
Posso mettere in votazione l'ordine del
giorno con la modifica formulata? La votazione è aperta. Prego i
Consiglieri di votare.
La votazione è chiusa.
Esito della votazione:
Presenti, votanti e favorevoli: 34
L'ordine del giorno è accolto all'unanimità.
Passiamo all'ordine del giorno numero 7, formulato dal gruppo
ALPE. Ha chiesto la parola il Consigliere Chatrian, ne ha la
facoltà.
Chatrian (ALPE)
- Grazie Presidente.
Ieri durante il dibattito generale in quest'aula abbiamo
affrontato un tema non semplice e comunque complesso, tema che deve
essere affrontato nel merito, cercando di valutare e poi di trovare
delle soluzioni per dare una risposta al comparto unico, alla
macchina amministrativa regionale. L'ordine del giorno va nella
direzione di impegnare il Presidente della Regione e la Commissione
consiliare competente a valutare e a trovare delle soluzioni. Per
che cosa? Mi sembra che, anche a seguito delle dichiarazioni del
Presidente della Regione di martedì pomeriggio, è stato evidenziato
che vi sono eccedenze di personale nell'Amministrazione regionale,
indubbiamente anche a seguito del fatto di avere in questo momento
meno dossier sul tavolo, meno risorse disponibili, meno progetti e
programmi, meno cose da fare e, come è stato detto in questi due
giorni da tutti i gruppi consiliari, dobbiamo trovare nuove
soluzioni.
Altre Regioni a statuto ordinario e a statuto speciale stanno
studiando idee e soluzioni alternative. La Provincia di Trento sta
mettendo in campo la staffetta generazionale e i leggo direttamente
le proposte alle quali stanno cercando di dare corso e gambe
all'interno della Provincia: lavoratori anziani vicini alla
pensione che si riducono l'orario di lavoro, in genere passando dal
full time al part time, così da generare un risparmio che viene
impiegato per le assunzioni di giovani; è la cosiddetta staffetta
generazionale che, con decisione assunta dalla Giunta provinciale,
verrà sperimentata dall'amministrazione provinciale. Sono, come
dicevo, delle prime proposte: i soggetti aventi diritto possono
presentare domanda di riduzione dell'orario di lavoro, i dipendenti
con rapporto di lavoro a tempo pieno prestato in via continuativa
da almeno tre anni possono chiedere la riduzione oraria a diciotto,
ventuno, ventiquattro; i dipendenti che nell'anno di presentazione
della domanda di adesione al ricambio generazionale abbiano in
corso un rapporto di lavoro a tempo parziale... e poi ci sono delle
casistiche, delle proposte e, come dicevo prima, delle idee. Quindi
hanno messo in campo un patto generazionale, un ricambio
generazionale, da una parte per accompagnare e creare quelli che io
definisco degli scivoli per i funzionari o i dipendenti del
comparto pubblico per accompagnarli alla pensione, dall'altra parte
per creare delle opportunità rivolte ai giovani per giocare la loro
partita dal punto di vista occupazionale.
Considerazioni simili le sta facendo la Provincia di Bolzano:
non sono ancora delle leggi, sono solo - ribadisco il concetto -
delle idee dal punto di vista politico, che vengono messe sul
tavolo e lanciate. Vi leggo ad esempio, di quattro giorni fa, una
prima bozza di riforma dell'ordinamento del personale provinciale,
sul tavolo della maggioranza: "uno dei pilastri del progetto
innovazione dell'amministrazione 2018 è pronto: si tratta della
riforma dell'ordinamento del personale provinciale. La pubblica
amministrazione è chiamata a fare un salto di qualità. Con il nuovo
ordinamento del personale, vogliamo porre le basi per questa nuova
sfida rivolta al futuro. I passaggi chiave della riforma vanno
dallo sviluppo di sinergie positive tra generazioni, al
riconoscimento economico delle prestazioni, alla mobilità, alla
flessibilità dei dipendenti, al ruolo sociale della pubblica
amministrazione". Poi c'è un passaggio, a mio avviso, importante:
"per quanto riguarda il ricambio tra giovani e meno giovani,
puntiamo sul già noto patto generazionale e sul pensionamento di
quei lavoratori che hanno raggiunto i requisiti necessari. La buona
amministrazione ha bisogno di creare il giusto mix tra l'esperienza
di chi conosce da molti anni la macchina e gli impulsi provenienti
dai più giovani, sotto forma di nuove idee e di nuovi stimoli".
Un'altra idea la sta mettendo in campo la Regione Toscana, la
notizia è di qualche settimana fa. La Toscana sarà probabilmente la
prima Regione a dichiarare esuberi tra il personale proprio e di
tutti gli enti dipendenti: un taglio del 10 percento dai dirigenti
in giù, sanità compresa, che significa complessivamente almeno
cinquemila lavoratori.
Sono degli esempi che possono comunque, a nostro avviso, far
fare delle valutazioni anche alla nostra amministrazione pubblica.
L'obiettivo e il senso del nostro ordine del giorno va in questa
direzione, di valutare diverse opportunità e trovare anche nuove
soluzioni per asciugare da una parte la macchina amministrativa e
dall'altra creare occupazione per i giovani. Grazie.
Presidente -
Altri interventi? Per la risposta la parola
al Presidente Rollandin, ne ha la facoltà.
Rollandin (UV)
- Grazie Presidente.
Il collega ha sottolineato e ha voluto illustrare un tema, con
una serie di documenti che sono alla base di un dibattito aperto, a
cui noi siamo molto attenti. Tutte queste sottolineature le abbiamo
non solo presenti, ma abbiamo anche cercato di tradurle in alcuni
emendamenti che poi troviamo nella legge, come lei avrà visto,
nell'ambito degli interventi per asciugare - se posso usare questo
termine che mi è stato suggerito - la pianta organica della
Regione, al di là del riferimento puntuale al non riproporre, cioè
a mantenere dal 15 al 10 percento la sostituzione del personale, al
fatto di ridurre la dirigenza di almeno dieci punti, come vedremo
nell'emendamento presentato per la legge stessa, a trovare le
formule per vedere se ci sono anche in Regione i cosiddetti
esuberi, cioè coloro che possono essere in qualche modo incentivati
a lasciare il loro posto, senza però - e questo va sottolineato -
la possibilità di sostituirli, che è diverso da quello che qui
viene richiesto con il patto generazionale.
Arrivo a quest'ultimo aspetto del patto generazionale, per
sottolineare che c'è un gruppo di lavoro che sta seguendo questa
parte, che era uno dei tre punti richiesti dalle associazioni,
dalle imprese e così via. Sono state già fatte due riunioni sotto
la responsabilità del coordinatore Lucat, per quanto riguarda la
parte tecnica, per vedere quali sono le diverse problematiche e per
riuscire a capire quali possono essere gli impatti di questo tema
del patto generazionale, cioè come fare in modo che ci siano quelli
che lei ha chiamato scivoli, ovvero la possibilità di lasciare
progressivamente alcune persone andare in quiescenza e sostituirle
con altre. In questo caso si tratta di sostituirle, perché il patto
generazionale è una sostituzione.
Però oggi ci stiamo confrontando con la prima fase, che è molto
importante, cioè qual è l'azione che possiamo permetterci per in
qualche modo asciugare - ripeto il termine - o dimagrire la pianta
organica nel suo complesso, che permette già quest'anno una
riduzione del 5 per cento dei costi del personale. Il 5 percento
del totale, non è poco! Teniamo conto poi che c'è la possibilità di
andare nella stessa direzione anche per l'altra situazione, che è
stata fatta con l'aggregazione tra Comuni, perché nell'associare le
funzioni tra Comuni c'è l'esigenza e la possibilità di utilizzare
al meglio la disponibilità di personale e, anche lì, fare una
riduzione.
Quindi, noi condividiamo di fare delle valutazioni su questa
esperienza. Credo che anche lei abbia ricordato che su questa
esperienza stanno provando e vedendo quali sono le possibilità
operative, come stanno facendo altri, per capire le conseguenze e i
benefici di fare questi scivoli. Non dobbiamo dimenticare che ci
sono dei costi anche su questo, quindi credo che questa operazione
verità, cioè questa operazione di approfondimento, possa essere
completata e dovrebbe essere completata nei termini di due o tre
mesi. Allora le chiederei, siccome condividiamo il concetto, se c'è
la disponibilità a sospendere o a ritirare l'ordine del giorno. Poi
presentiamo o vediamo la materia con la Commissione competente, per
avere anche i risultati del gruppo di lavoro che è alla base di
questo studio specifico. Ribadendo la nostra adesione al principio
che qui viene formulato, le chiederemmo se fosse possibile
aspettare questi due o tre mesi, per lasciare concludere questi
lavori. Grazie.
Presidente -
Grazie Presidente. Qualcuno intende
intervenire? Il collega Chatrian per la replica, ne ha la
facoltà.
Chatrian (ALPE)
- Sì grazie.
Come dicevamo prima la materia è non semplice, quindi va vista
nel suo complesso. È normale che il mix finale, l'obiettivo finale
è di creare anche delle condizioni di occupazione, non a saldo
invariato ma a saldo negativo, nel senso di un costo inferiore per
l'amministrazione pubblica, perché altrimenti non ha nessun senso,
ma nello stesso tempo la sfida più difficile è di trovare comunque
un mix in cui ci sia anche la possibilità di creare delle
condizioni per i giovani. Da una parte gli scivoli, che però
costano, e dall'altra però dobbiamo avere un delta negativo nei
prossimi bilanci regionali, perché altrimenti... È lì la sfida e il
cuore della questione.
Detto questo, noi possiamo anche ritirare questo ordine del
giorno. Chiederemmo, però, che in questi due o tre mesi di lavoro
la Commissione competente - valutiamo se la I o la II, lo decidiamo
oggi - sia resa edotta di cosa state facendo, del prosieguo dei
lavori, degli studi che state facendo e soprattutto delle proposte,
perché gradiremmo portare le proposte in Commissione, proprio per
trovare delle soluzioni. Ripeto, la sfida più difficile è quella di
trovare un mix, in modo creare anche dei posti di lavoro, però con
un saldo inferiore, cioè con un costo minore del personale
dell'apparato pubblico: parliamo di dimagrimento o di asciugare, ma
che sia inferiore, cioè in riduzione, perché altrimenti non
possiamo più permettercelo; in più, noi dobbiamo essere più
performanti come amministrazione pubblica ed è il ragionamento che
facevamo comunque ieri nel dibattito generale. Grazie.
Presidente -
La parola al Presidente Rollandin.
Rollandin (UV)
- Sì, grazie.
Ringrazio il collega Chatrian. Concordiamo su questa procedura.
Noi, rispetto al gruppo di lavoro, chiaramente manderemo una
lettera spiegando che, in forza di questo accordo, si chiede di
inviare alla Commissione. Se debba essere la I o al II, decidiamo
per quella che ritenete più opportuna, quindi non c'è problema:
quella che volete. Alla II Commissione? Allora: di inviare alla II
Commissione, in modo che ci sia un aggiornamento continuo sugli
avanzamenti dei lavori nell'ambito di questa commissione. Va bene?
Grazie.
Presidente -
Grazie. Ha chiesto la parola il Consigliere
Borrello, ne ha la facoltà.
Borrello (SA
) - Grazie Presidente.
In virtù dell'accordo che abbiamo prodotto ieri nella Conferenza
dei Capigruppo, di poter depositare delle mozioni e degli ordini
del giorno per le ore 9, chiederemmo la disponibilità al Consiglio
e al Presidente di una sospensione per poterci confrontare in
maggioranza sugli ordini del giorno che sono stati depositati.
Grazie.
Presidente -
Sospensione concessa.
Si dà atto che la seduta è sospesa dalle ore 10,39 alle ore
11,01.
Rosset (Presidente)
- Possiamo riprendere i lavori?
Riprendiamo dall'ordine del giorno numero 8 presentato dai
Consiglieri del gruppo Union Valdôtaine Progressiste. Ha chiesto la
parola il Consigliere Bertschy, ne ha la facoltà.
Bertschy (UVP)
- L'ordine del giorno è collegato al
bilancio, chiaramente. Non per ritornare sulla discussione fatta
ieri sera e che credo sarà un po' ridondante oggi, però avevamo
fatto un lavoro sugli emendamenti, che poi non ha trovato la sua
conclusione, per reperire delle risorse per portare un contributo
strategico - chiamiamolo così, anche se sembra una parola
importante - e per definire dove mettere delle risorse per portare
avanti dei progetti nei quali crediamo.
Nel leggere il bilancio che avete presentato, non abbiamo
ritrovato quello che per noi è un obiettivo prioritario,
principale, fondamentale: possiamo usare tutti i termini che
vogliamo, però quello dell'accessibilità della Valle d'Aosta è un
problema sul quale non si può assolutamente più rinunciare a
lavorare. Sono state trovate, da parte della maggioranza, soluzioni
ad alcune delle vie di trasporto, che non abbiamo condiviso, ma che
comunque sono andate avanti: una su tutte, l'acquisto dei treni
bimodali. Rimane di fatto il grande problema delle infrastrutture
che, anche se avremo i nostri nuovi treni bimodali, rimangono
infrastrutture vecchie, datate, sulle quali è difficile
intervenire, e soprattutto non abbiamo un progetto sul quale
provare a investire a livello strategico.
Nello scorso Consiglio avevamo anche presentato una
interpellanza in questo senso, che avevamo poi ritirato, in
funzione di un lavoro che faremo nel Consiglio straordinario. Oggi
però parliamo di allocare, di mettere delle risorse in bilancio,
per quello che noi immaginavamo attraverso gli emendamenti che
avevamo presentato, con lo scopo di trovare i primi soldi e
indicando delle risorse per provare a definire un progetto
strategico per la Valle d'Aosta del futuro. Secondo noi, il
progetto strategico per la Valle d'Aosta del futuro è risolvere il
problema dell'accessibilità, quindi in questo senso ripresentiamo
un ordine del giorno per chiedervi, come avremmo chiesto
nell'emendamento, di trovare delle risorse dal 2015. Una volta
individuato il progetto strategico che uscirà dal Consiglio
tematico sui trasporti, perché faremo sicuramente delle
considerazioni su tutte le strategie che sono attualmente in atto,
poi bisognerà definire su quale strategia e su quale obiettivo
investire le risorse in via prioritaria, perché non potremo
continuare a spalmare di risorse un po' di qua e un po' di là:
dovremo definire come si può entrare in Valle d'Aosta velocemente,
uscire dalla Valle d'Aosta velocemente e quale investimento fare in
questa direzione.
La nostra proposta va nel senso di chiedervi un impegno a
trovare le risorse - appunto perché non le abbiamo trovate - per
cominciare a definire almeno a livello progettuale questo lavoro,
visto anche che alcuni progetti sono fermi da qualche anno e ormai
datati. Nel nostro bilancio ci sono somme in parte ordinaria, le
definirei, nel senso che è vero che abbiamo i 23 milioni di euro
per i trasporti, i 17 milioni di euro per il trasporto su gomma,
però fanno parte del sostegno ai servizi che diamo e non sono
risorse che vanno in parte investimenti. Noi chiediamo di lavorare
per trovare delle prime risorse che poi faranno parte di un
progetto futuro, che evidentemente non troverà soluzione nel 2015,
ma in un lavoro da sviluppare negli anni. Grazie.
Presidente
- Ha chiesto la parola l'Assessore
Marguerettaz, ne ha la facoltà.
Marguerettaz (UV)
- Grazie.
Il collega Bertschy e l'Union Valdôtaine Progressiste pongono
all'attenzione del Consiglio un tema che è sicuramente condiviso,
tant'è che abbiamo aderito molto volentieri ad un percorso che ci
porterà, nel mese di gennaio, ad un Consiglio monotematico, che
anche nella risoluzione vorrebbe essere un'adunanza che in qualche
modo va a selezionare gli interventi pratici per poter dare delle
risposte. Sicuramente, però, questo è un tema che dobbiamo
affrontare d'intesa con il soggetto proprietario della linea
ferroviaria, perché gli interventi di cui parliamo per
l'accessibilità sono prevalentemente nei confronti della nostra
linea ferroviaria, la quale non è di nostra proprietà, ma di RFI.
Una linea ferroviaria per la quale abbiamo una norma di attuazione
che impone allo Stato di contribuire, perlomeno, al suo
ammodernamento, e rispetto a questo tema noi siamo consapevoli che
c'è la necessità di rivedere quel vecchio e ormai datato progetto
del 2004, dove vi erano tutta una serie di interventi per
migliorare la linea, che probabilmente oggi dev'essere
aggiornato.
Allora, colleghi, io credo che se l'ordine del giorno è un
impegno politico, questo impegno politico l'abbiamo sottoscritto
aderendo al Consiglio monotematico, dove dovremmo arrivare a delle
conclusioni. Quindi vi chiederei di mantenere questo tipo di
impostazione: anche la ricerca di fondi europei, tutte le idee e
tutte le suggestioni saranno sicuramente colte e saranno esplorate,
ma lasciamole all'interno di un percorso organico. L'impegno
politico, se di impegno politico dobbiamo parlare, c'è all'interno,
torno a dire, di questo percorso che possiamo affrontare in
Commissione e in Consiglio. Messo così, estrapolato da un contesto
rischia di non portare nulla e probabilmente anche di creare delle
false aspettative. Da questo punto di vista vi chiederei di fare
questo atto di armonizzazione dei vari interventi sui trasporti,
esattamente come abbiamo detto prima per l'aeroporto: non è che non
c'è la volontà di ragionare; ci ragioniamo, ma in modo
organico.
Presidente
- Grazie Assessore. Altri interventi? La
parola al Consigliere Bertschy, ne ha facoltà.
Bertschy (UVP)
- Grazie Assessore.
Pur avendo compreso che la richiesta che ci fa non è per non
stare nel tema che viene trattato, credo però che l'obiettivo
politico del definire una strategia non vada confuso con
l'obiettivo politico puntuale di trovare, già in questo bilancio
delle risorse - poche o tante - per dire che da qui si parte con un
progetto strategico. Noi non indichiamo, nel nostro documento, una
strategia che è già un'azione da seguire, ma diciamo di mettere 500
mila euro, un milione, 100 mila, 10 mila, quello che si può
mettere, per dire: con questi soldi, da qui si parte per un
progetto strategico. L'impegno politico è differente rispetto al
trattare poi le varie strategie dei trasporti, nel Consiglio
tematico straordinario che faremo. Capisco la vostra posizione,
però la nostra è che in questo bilancio noi vorremmo vedere scritto
anche solo un euro per un progetto strategico.
È per questo che vi chiediamo di impegnarvi a reperire le
risorse. Non abbiamo definito le risorse, perché immaginiamo che
non si possa trovare in una discussione in Consiglio dell'ultimo
minuto chissà quale grossa possibilità, però l'impegno è politico
per dire che siamo tutti convinti che dobbiamo avere un capitolo
del bilancio che dica: progetto strategico, accessibilità della
Valle d'Aosta. Poi definiremo insieme qual è questo progetto
strategico, se sarà l'intervento sulla vetusta nostra ferrovia o se
sarà qualche cosa di nuovo e di differente, perché io spero che
usciremo un po' dal binario della monotona discussione degli ultimi
dieci anni. Speriamo che tutti insieme porteremo dei contributi
nuovi per provare a uscire dalla logica della norma di attuazione,
di tutto quello che abbiamo già detto un sacco di volte, e sono i
problemi che abbiamo incontrato e che ha incontrato lei. Oggi noi
vi chiediamo di impegnarvi politicamente per trovare i primi soldi
e scrivere in bilancio "per l'accessibilità della Valle d'Aosta".
Quindi manteniamo l'ordine del giorno, perché riteniamo che questo
progetto debba trovare una sua prima allocazione nel bilancio del
2015 e nel futuro triennio. Lo porteremo al voto, pur comprendendo
le ragioni che lei ha ben esplicitato. Grazie.
Presidente
- Altri interventi? Ha chiesto la parola il
Consigliere Donzel, ne ha facoltà.
Donzel (PD-SIN.VDA)
- Grazie Presidente.
Sicuramente questo tema sarà oggetto di un Consiglio specifico e
di dibattiti ulteriori, ma credo che sia fondamentale il concetto
che ha espresso prima il collega dell'UVP, cioè se non prevediamo
delle risorse, se non cominciamo a ragionare o perlomeno a prendere
degli impegni, perché sappiamo che si tratta di un ordine del
giorno in cui in qualche modo ci mettiamo del nostro in un
progetto, mi rendo conto che alla fine rischiamo di fare degli
incontri in cui ci raccontiamo di nuovo che abbiamo tutti una gran
voglia di rendere più accessibile la Valle d'Aosta, di renderla più
raggiungibile dai turisti, di consentire ai valdostani di muoversi
con maggior facilità per ragioni di studio, di lavoro, familiari,
per l'economia della nostra Regione, ma poi se non c'è sforzo
economico a volte molti sogni restano nel cassetto. Quindi credo
che lo spirito di quest'ordine del giorno sia non soltanto
condivisibile, ma sia veramente, come diceva il collega,
propedeutico a un certo tipo di dibattito, quando faremo un
ragionamento sui trasporti. Noi sosteniamo questo ordine del giorno
e votiamo a favore.
Presidente
- Grazie Donzel. Ha chiesto la parola la
Consigliera Certan, ne ha la facoltà.
Certan (ALPE)
- Grazie Presidente.
Per sostenere anche come gruppo ALPE questo ordine del giorno
che - è chiaro - è un inizio di un percorso e sicuramente sarà
approfondito e sarà materia di un Consiglio straordinario. Però
riteniamo che l'accessibilità e, come noi lo chiamiamo spesso, il
non isolamento della Valle d'Aosta, siano una partita troppo
importante e non possiamo lasciare cadere il discorso o comunque
rinviarlo. Oltretutto questo ordine del giorno va anche nella
direzione di un emendamento che noi abbiamo presentato, che ha
proprio questo spirito e che comunque ha avuto la copertura
finanziaria e il parere favorevole, quindi lo sosterremo
Grazie.
Presidente
-Se non ci sono altri interventi chiudiamo la
discussione e mettiamo in votazione. È aperta la votazione.
Votazione conclusa.
Esito della votazione:
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
L'ordine del giorno non viene approvato.
Ordine del giorno numero 9, proposto sempre dall'UVP.
Per mozione d'ordine la parola al Consigliere Laurent
Viérin.
Viérin L. (UVP)
- Sì, Presidente, per una segnalazione.
Sono vari mesi che diversi colleghi segnalano la questione dello
streaming
e della diretta tv del Consiglio. Io non so che
cosa stiate facendo all'Ufficio di Presidenza e ci rivolgiamo
principalmente al Presidente Marco Viérin che si era impegnato su
questo tema. Ogni volta che c'è una seduta del Consiglio Valle,
continuano a segnalare che non si vede, che non si sente, che non
si segue e noi vorremmo sapere oggi -visto che vi deleghiamo; noi
anzi non l'abbiamo neanche delegata, si è delegato da sé stesso, ma
si trova in questo momento a ricoprire questo ruolo - cosa state
facendo.
Si è parlato questa mattina tanto anche di accessibilità. Anche
questa è accessibilità. Viviamo in una regione di montagna, abbiamo
un servizio che viene pagato, perché il Consiglio Valle paga un
servizio, si affida a delle società, si affida attraverso dei
servizi a delle persone che da un punto di vista professionale
dovrebbero garantire questo servizio, ma non siamo neanche in grado
noi stessi di garantire quello che è il canale delle
istituzioni.
Voi avete accettato, come state accettando adesso, degli ordini
del giorno; noi iniziamo veramente a chiedervi che cosa state
facendo. Fate delle grandi riunioni, tre volte a settimana,
dell'Ufficio di Presidenza: parlate almeno una volta di questa
cosa. Grazie.
Presidente
- Ma io passerei la parola al Presidente Marco
Viérin. Comunque, ancora nell'ultima riunione dell'Ufficio di
Presidenza è stato messo dal sottoscritto in evidenza, in sostegno
anche dei collaboratori, che in effetti la trasmissione non
funziona. La parola al Presidente Viérin, ne ha la facoltà.
Viérin M.
(
SA)
- Poteva benissimo rispondere anche
il collega Rosset, perché ne abbiamo parlato più di due o tre volte
e abbiamo fatto già tre incontri con i tecnici degli uffici, con i
tecnici dell'INVA, abbiamo incontrato anche chi ha in gestione
l'affidamento. Abbiamo deciso - la Conferenza dei Capigruppo ne è
già al corrente - di fare un gruppo di lavoro che sta già
lavorando, per vedere come impostare l'appalto per il prossimo
anno. Abbiamo già prorogato, con alcune indicazioni ben precise,
l'affidamento per l'appalto del 2015, perché per la procedura di
appalto nuova occorrono i tempi: lei sa perfettamente quali sono
per fare la procedura aperta. Stiamo valutando anche con la RAI per
vedere se è possibile fare con loro un servizio di questo tipo, per
migliorare questo servizio che a detta di tutti, non solo da parte
sua, è carente in certi passaggi. Le cose che abbiamo fatto, le
abbiamo fatte sempre in maniera condivisa: il percorso l'abbiamo
fatto come Ufficio di Presidenza e come Capigruppo.
Presidente
- Ha chiesto la parola il Consigliere Laurent
Viérin, ne ha la facoltà.
Viérin L. (UVP)
- Siamo pienamente soddisfatti della sua
risposta Presidente: lo stiamo facendo, stiamo vedendo, abbiamo
capito, ma non sta ancora succedendo niente! Prendiamo atto che
probabilmente dal 2016 i valdostani potranno vedere in modo
corretto, se tutto va secondo la procedura, come lei ha annunciato.
Quindi la ringraziamo per essere come sempre solerte.
Presidente
- Proseguiamo con l'illustrazione dell'ordine
del giorno numero 9, presentato dall'UVP. Chiede la parola il
Consigliere Fabbri, ne ha la facoltà.
Fabbri (UVP)
- Grazie Presidente.
Come già aveva detto il collega Bertschy, questo ordine del
giorno si inserisce e riprende l'azione di miglioramento del
bilancio, che era intenzione dell'UVP apportare attraverso i suoi
emendamenti che, per ragioni di forma e di formalità, che però
purtroppo hanno la loro importanza, sono stati rigettati. Questo
provvedimento va inserito, come ho detto, in un progetto molto più
complesso di intervento, che mirava ad apportare fondi consistenti
in più settori vitali della nostra società.
Detto questo, nell'illustrazione dell'ordine del giorno
prendiamo atto della diminuzione notevole, drastica, che è stata
prevista nel finanziamento del settore degli asili nido e della
prima infanzia. Prendiamo anche atto dell'impegno che l'Assessore
ha espresso in Commissione, di volere discutere con tutta la
Commissione stessa della razionalizzazione e della revisione di
questo settore. È una presa di posizione giusta, perché si decide
di un patrimonio sociale che è di tutta la comunità, di tutta la
Regione e di tutta la società. Per cui, proprio per poter
affrontare con i tempi giusti questo tipo di ragionamento, questo
tipo di revisione e di razionalizzazione, chiediamo al Governo di
reperire delle risorse, in modo da potere non essere così
affrettati nel decidere queste cose. Questo non vuol dire
procrastinare all'infinito una decisione che purtroppo dobbiamo
prendere, perché come sappiamo è un settore che va assolutamente
rivisto e razionalizzato. Però, magari sotto l'impulso della
fretta, potrebbero essere fatti degli errori che poi vanno sulla
pelle e sulla vita sociale di tutti i giorni. Per cui chiediamo
che, rimpinguando in parte questo capitolo, si possa avere un tempo
di discussione maggiore e di maggiore ponderazione su una cosa così
importante. Grazie.
Presidente
- Qualcun altro intende intervenire? Chiede la
parola il Consigliere Borrello, ne ha la facoltà.
Borrello (SA)
- Grazie Presidente.
Solo per portare un piccolo contributo rispetto a questa
tematica che è stata particolarmente sentita all'interno della
Commissione competente, perché è sicuramente importante. Ricordo -
mi ha già anticipato il collega Fabbri nella sua nota introduttiva
- gli impegni presi dall'Assessore all'interno della Commissione
stessa e anche, tra virgolette, una condivisione con altri colleghi
della maggioranza rispetto alla necessità di rivedere e
riorganizzare questo sistema, cercando di produrre dei risparmi, ma
cercando anche di aumentare il livello di qualità dei servizi,
qualora questo fosse possibile. Io ritengo che al di là
dell'impegnativa in sé, la tematica debba essere affrontata, quindi
ritengo positivo il suo intervento, positiva la sua modalità di
esposizione della tematica, su un tema così importante, che
sicuramente sta a cuore in maniera trasversale a tutte le
sensibilità presenti all'interno di questo Consiglio.
Presidente
- Grazie Consigliere. Ha chiesto la parola il
Consigliere Guichardaz, ne ha facoltà.
Guichardaz (PD-SIN.VDA)
- Era solo per indicare il nostro
pieno sostegno a questo ordine del giorno. Come già ribadito,
essendo in fase di discussione e di ridefinizione tutto l'argomento
degli standard e dei requisiti degli asili nido, per mantenere la
qualità di questo servizio e per mantenere il servizio così come è
stato costruito negli anni passati, è ovviamente necessario
mantenere il finanziamento, fino a modifiche eventuali di questi
requisiti e qualora si ritenga di modificarli, perché altrimenti va
da sé che questo servizio non può essere mantenuto con le
caratteristiche attualmente in uso. Quindi anche noi sollecitiamo
il voto positivo e favorevole da parte anche della maggioranza e
sosteniamo in pieno questo ordine del giorno.
Presidente
- Grazie. Ha chiesto la parola la Consigliera
Morelli, ne ha la facoltà.
Morelli (ALPE)
- Merci Président.
La nostra Regione è stata giustamente fiera, negli anni scorsi,
per essere stata tra le prime a raggiungere gli obiettivi di
Lisbona, per quanto riguarda l'assistenza e i sevizi alla prima
infanzia, e dai banchi dell'opposizione abbiamo condiviso tutti
questa soddisfazione. Attualmente è in atto, nella V Commissione,
di concerto con l'Assessore e con le strutture, un lavoro per
addivenire ad una riorganizzazione equa di questi servizi. Pertanto
la proposta del collega Fabbri di non sospendere le attuali
condizioni di finanziamento, ma di giungere alla fine del percorso
per poi rivalutare quali sono le necessità finanziarie, ci pare
assolutamente condivisibile e opportuna.
Presidente
-La parola all'Assessore Fosson.
Fosson (UV)
- Grazie Presidente.
L'argomento è stato affrontato e discusso molto proficuamente in
V Commissione, sia per l'emergenza sicuramente economica, ma anche,
come ha detto correttamente il collega Fabbri, perché è un settore
che ci sta molto a cuore, ma che comunque deve, anch'esso,
intraprendere una strada di cambiamento e di modifica. Questo era
un impegno su quanto era emerso da tutti, come ha detto il collega
Borrello, in V Commissione e quindi il Governo vota questo ordine
del giorno.
Presidente
- Per la replica ha chiesto la parola il
Consigliere Viérin, ne ha la facoltà.
Viérin L. (UVP)
- Solo a completezza di quanto già è
stato ben detto da altri e per ripercorrere un po' quello che è
successo in queste ultime settimane su questo argomento, visto che
siamo stati i fautori di una serie di richieste di audizioni e
anche di una sollecitazione nel fermare una decisione che era già
assunta. Nel merito e nel metodo due appunti: visto che dall'inizio
dell'anno un certo gruppo di lavoro ha intavolato una eventuale
riorganizzazione nell'ambito dei servizi della prima infanzia e
visto che da alcuni mesi, e poi soprattutto nelle ultime settimane,
erano insistenti le voci di tagli anche al personale, noi ci
eravamo permessi di condividere in V Commissione delle audizioni,
con l'impegno al contempo di stoppare una riorganizzazione già
fatta. La nostra proposta, al di là di reperire le risorse
finanziarie, come in parte è già stato detto, dovrebbe vedere anche
durante il 2015 un gruppo di lavoro condiviso. La condivisione,
quando si rivede un sistema, è fondamentale e, al di là del merito
e delle posizioni che ognuno di noi avrà in quell'ambito, per noi
anche semplicemente il Presidente della V Commissione rappresenta
la commissione, quindi rappresenta implicitamente tutte le
sensibilità che emergono all'interno della commissione stessa. Ma
visto che questo è un dossier che coinvolge gli Enti locali, il
territorio e l'Amministrazione regionale, che poi è quella che ha
il
badò
(traduzione letterale dal patois: carico),
nell'eventualità di fare certe scelte ci sembrava ponderato, quindi
noi siamo contenti nel vedere oggi che questo rifinanziamento
seppur parziale è stato ottenuto, perché se non ci fosse stato
l'intervento delle forze di opposizione in commissione, questo era
già fatto. Quindi, questo è il messaggio, anche su questo dossier e
per il futuro: che se ci fosse a monte una maggiore condivisione,
forse le idee potrebbero essere spese meglio e si potrebbe
addivenire a una soluzione, senza arrivare a scelte drammatiche da
un giorno all'altro.
Noi esprimiamo soddisfazione intanto per chi opera all'interno
del settore, perché c'è stato tanto allarmismo, c'è stata tanta
preoccupazione, per quelle persone che lavorano all'interno degli
asili nido. C'è stata tanta preoccupazione per chi è oggetto del
servizio, quindi gli utenti, perché chiaramente sono collegati
questi due ambiti, e soprattutto soddisfazione per poter finalmente
iniziare a intavolare un discorso su un'eventuale riorganizzazione
non solo della prima infanzia, ma dei servizi socioassistenziali e
sanitari nell'insieme, sapendo che almeno anche le diverse
sensibilità sono accolte o perlomeno ascoltate. Una boccata
d'ossigeno che non risolve un problema e che probabilmente lo
rimanda solo, che però ci dovrà vedere impegnati tutti per trovare
una soluzione che mantenga qualità, che mantenga l'occupazione per
chi ha investito non solo soldi, ma anche tempo e professionalità
in un certo settore; pensiamo anche e soprattutto ai giovani, a cui
abbiamo detto per anni che quello poteva essere un settore
effettivamente occupazionale. Questo sicuramente potrà, nel
mantenere tutti questi crismi, addivenire ad una parziale revisione
del servizio, mantenendo invece le parti che più ci interessano.
Grazie.
Presidente
- Grazie collega Viérin. Possiamo chiudere la
discussione e mettere in votazione, l'ordine del giorno numero 9.
Votazione aperta.
La votazione è chiusa.
Esito della votazione:
Presenti, votanti e favorevoli: 33
L'ordine del giorno è approvato all'unanimità.
Ordine del giorno numero 10, proposto dal gruppo UVP. Qualcuno
lo vuole presentare? Chiede la parola il Consigliere Gerandin, ne
ha facoltà.
Gerandin (UVP)
- Grazie Presidente.
Non starò a ripetere che quest'ordine del giorno è la diretta
conseguenza del fatto che una serie di emendamenti non sono stati
accettati. Noi, quando esamineremo emendamento per emendamento,
diremo anche le motivazioni per cui non sono stati accettati. Ci
pare un percorso corretto per spiegare che a volte i formalismi poi
possono generare questo proliferare di ordini del giorno.
Per quello che riguarda il contenuto di questo ordine del
giorno, per i motivi che abbiamo già espresso nei nostri
interventi, noi crediamo che il futuro della Valle d'Aosta non
possa che nascere dallo sviluppo economico generato
dall'imprenditoria locale, dalla nostra piccola industria, dal
nostro artigianato, dal nostro commercio, dalle nostre piccole
attività che creano quel valore aggiunto ai fini delle entrate
proprie della Regione, che creano valore aggiunto ai fini
occupazionali, che soprattutto in una prospettiva futura sono
quelli che chi si occupa di pubblica amministrazione dovrebbe
cercare di far crescere. Quest'ordine del giorno è una diretta
conseguenza, nel senso che era nostra volontà istituire un piano
straordinario che durasse due anni, con ingenti risorse finanziarie
- noi ipotizzavamo 30 milioni all'anno - per finanziare non nuove
costruzioni, bensì tutta una serie di interventi che andavano dalla
manutenzione straordinaria, al risparmio energetico, alla messa in
sicurezza del territorio, a tutta una serie di interventi minori,
per un importo massimo di 200 mila euro, più 50 mila euro di spese
di progettazione o direzione lavori, un fondo da finanziare in
gestione speciale Finaosta, in quanto era un fondo in conto
investimenti. Poi questo emendamento - lo spiegheremo quando ne
illustreremo le motivazioni - non è andato avanti, per cui noi
chiediamo e crediamo che la situazione della Valle d'Aosta non
possa prescindere da un segnale diverso che faccia crescere, che
faccia ridecollare l'imprenditoria valdostana, quella sana, quella
che di fatto copre tutto un settore anche occupazionale che in
questo momento è in grandissima difficoltà.
Noi l'abbiamo scritto molto chiaro: noi pensiamo che il metodo
per uscire anche da questo proliferare di imprese che poco o nulla
hanno a che fare col tessuto valdostano, sia quello di effettuare
interventi in economia, mediante cottimo fiduciario, tenendo conto
del principio della rotazione degli incarichi. Diamo un respiro al
sistema valdostano, proviamo a far crescere l'imprenditoria sana
della Valle d'Aosta e soprattutto proviamo a far crescere anche le
ricadute sul bilancio della Regione per i prossimi anni.
Grazie.
Presidente
- Grazie collega Gerandin. Ha chiesto la
parola il Presidente Rollandin, ne ha facoltà.
Rollandin
(UV)
- Grazie Presidente.
Credo che il tema che viene riproposto con questo ordine del
giorno e con le motivazioni che sono state addotte, ha già fatto
oggetto in qualche modo di interventi, anche dei colleghi, su
quello che è lo sviluppo, su quella che è l'economia e
sull'esigenza di trovare posti di lavoro. E naturalmente, una delle
possibilità per creare posti di lavoro è che passino attraverso lo
sviluppo dei lavori e quindi degli investimenti che vanno nelle
varie direzioni. I lavori, vuol dire che ci devono essere comunque
delle possibilità di intervenire, come ricordato, in particolare
per delle opere di importo che sia non eccessivo, anche se, con
importi che vanno dai 180-200 mila euro, come è stato detto, è
chiaro che le regole devono essere rispettate. E le regole, vuol
dire che ci sono una serie di esigenze di pubblicizzazione di atti
che devono essere in qualche modo rispettate. Dico questo per
correttezza, perché su questo ci sono stati molti interventi, in
quest'aula, in questa direzione.
Voglio anche ricordare - credo che ne avevamo anche discusso col
collega Nogara, quando parlavamo dei piccoli appalti per i lavori
forestali - che l'idea era di poter in qualche modo arrivare a dei
cottimi con degli importi piccoli. Però, anche lì, troviamo delle
ditte del vicino Canavese, di altre zone o anche da più lontano,
che si presentano per essere invitate e logicamente seguono un
determinato percorso. Infatti ricordiamo che anche su questo c'è un
certo numero di presenze: lo voglio dire per chiarezza. Perché non
è che con questi pensiamo da una parte di dire che tutto dev'essere
trasparente e poi diciamo: no prendiamo solo due o tre ditte;
perché le due cose sono in contraddizione. Voglio ricordarlo,
perché altrimenti non riusciamo a sposare il tutto.
Come ho già riferito, sulla cosiddetta modalità con cui reperire
i fondi: vogliamo sottolineare che il limite del Patto di stabilità
non guarda dove prendo, ma guarda come utilizzo, quindi se utilizzo
in questo modo sono purtroppo anche gli investimenti sotto la forca
del Patto di stabilità. Detto questo, nell'ambito delle
disponibilità oggi presenti nel bilancio, riteniamo che sia giusto
utilizzare e fare uno sforzo per andare a reperire comunque i fondi
che possano in qualche modo far decollare un piano, chiaramente con
interventi più modesti. Non sarà possibile avere delle cifre
importanti, ma che comunque diano un segnale di attenzione al
comparto e che vadano nella logica auspicata, credo da tutti, di
poter avere una ripresa anche in Valle d'Aosta. Quindi concordiamo
su questo ordine del giorno.
Presidente
- Grazie Presidente. Ha chiesto la parola il
Consigliere Chatrian, ne ha facoltà.
Chatrian (ALPE)
- Grazie Presidente.
Al di là del reperimento delle risorse che ci ha toccato anche
come gruppo, perché lo stesso problema è stato posto sugli
emendamenti che abbiamo presentato, e ne discuteremo dopo come
ordine del giorno; quindi, al di là del reperimento delle risorse
per gli emendamenti che sono stati presentati e non hanno avuto
copertura, ma sicuramente per potere dare delle risposte a un
comparto in grossa difficoltà. Come diceva il Presidente Rollandin,
non è "la" soluzione, perché non si vanno a coprire le grandi
necessità e le risposte puntuali: è una delle soluzioni che si
possono mettere sul tavolo in un momento di grandissima difficoltà.
Forse il comparto edile è quello che in questo momento soffre di
più, quindi apprezziamo la proposta che i colleghi del gruppo UVP
oggi esprimono e propongono con questo ordine del giorno.
Tre considerazioni su questa proposta. La prima. Innanzitutto,
al di là del quantum o della soglia da presentare come proposta per
i singoli lavori - magari è scontato, per noi no - è
importantissimo che siano opere utili. Utili e prioritarie in
questo momento, perché non possiamo assolutamente pensare in questo
periodo di
gaspiller
neanche un euro. Quindi, partendo dal
presupposto che diceva prima il collega Gerandin: messa in
sicurezza del nostro territorio, il discorso ambientale... volevo
fare questa precisazione. Noi come gruppo da sempre abbiamo fatto
queste battaglie sui percorsi da intraprendere e sulle risposte da
dare.
La seconda. In quest'aula da diversi anni abbiamo affrontato il
tema del cottimo fiduciario, delle gare,
entre
guillemets
, ristrette. Sappiamo perfettamente che sono un
limite. Si parlava prima del sottostare a delle regole: ci
mancherebbe! Ci mancherebbe! Facciamo però attenzione a una
considerazione che è stata inserita in quest'ordine del giorno: la
rotazione. La rotazione deve essere garantita a livello di inviti;
deve essere garantita e codificata bene, sapendo perfettamente che
ci sono lavori di serie A e lavori di serie B che non sono legati
solo al valore del lavoro. Questo è il nostro punto di vista che da
sempre abbiamo ribadito in quest'aula.
La terza è legata al fatto di liberare delle risorse, quindi
riallocarle per poter dare, come dicevamo prima, non solo delle
risposte puntuali, ad un settore che probabilmente in questo
momento è quello più in difficoltà di tutti, per tantissimi motivi
sui quali non voglio neanche entrare nel merito. Di conseguenza
sosterremo questo ordine del giorno.
Presidente
- Grazie Consigliere Chatrian. Ci sono altri
interventi? Ha chiesto la parola il Consigliere Bertschy ne ha la
facoltà.
Bertschy (UVP)
- Raccogliamo con soddisfazione
l'apertura: finalmente un'apertura decisa rispetto a un tema
concreto. Devo dire mi sarebbe che ci avrebbe fatto molto piacere
anche un'apertura sul tema dell'accessibilità, però di qui a un
mesetto ne riparleremo e avremo modo di capire se su questo
argomento c'è una definitiva valutazione del problema che dobbiamo
affrontare. Rispetto a ieri, è chiaro che un emendamento avrebbe
avuto una forza maggiore, perché avrebbe inciso direttamente sul
bilancio, ma è un impegno politico ed è quello che ci interessa.
Quando ieri si chiedeva non solo parole, ma qualche fatto, questo
di oggi lo riteniamo un fatto. Perché un fatto? Perché qui, tante
volte, si è annunciato il tema dei 60 milioni del Casinò e abbiamo
discusso dei 100 e passa milioni per fare l'ospedale, ma la gente,
mentre legge questi grossi numeri che volano per intervenire su
degli obiettivi, fa fatica - i valdostani che conosciamo tutti,
perché qua sembra che i valdostani che sono in crisi li conosca
solo qualcuno - fa fatica a capire perché poi non ci sono i soldi
per fare andare avanti l'impresa di un artigiano che ha sette
operai o un'altra che ne ha meno di venti e che sta facendo tutti
gli sforzi per stare in piedi.
Il corto circuito noi intendevamo provocarlo, non immaginando
che si possano spostare dall'oggi al domani risorse così importanti
o fare a livello tecnico-amministrativo operazioni dell'ultimo
minuto. Quello che ci interessava dire oggi era: prima di partire
con l'ultima opera valutiamo bene che abbiamo bisogno di dare
ossigeno al nostro territorio con qualche soldino. La sospensione,
per ora dovuta a più fattori, dell'avvio dell'appalto dell'ospedale
non ci permette di utilizzare quei soldi in un'altra maniera, però
intanto proviamo a trovare altre risorse per centrare l'obiettivo
che oggi per noi è prioritario in quel settore economico. È vero,
c'è tanta crisi dappertutto, ma sappiamo che in quel settore c'è
una crisi particolare ed è immediata.
Quindi, ripeto, un fatto concreto che ci fa estremamente piacere
e che vogliamo accompagnare con le parole che ha detto lei,
Presidente: ci mancherebbe che quei pochi soldi che inizialmente
metteremo a disposizione non li utilizzassimo attraverso le regole
che più volte abbiamo enunciato in quest'aula e che faranno parte
di una buona amministrazione e di un buon governo politico del
futuro, perché anche i nostri imprenditori dovranno capire che le
regole del gioco, del nuovo gioco, saranno regole che
rassicureranno tutti e saranno migliori per tutti, perché daranno a
tutti la possibilità di mettere in gioco le proprie imprese e non
le proprie conoscenze. Quindi, ripeto, in questi termini c'è
soddisfazione.
Ieri si parlava di come agire per un piano di sviluppo economico
straordinario e magari anche di collegarlo agli investimenti che
sono già in corso. Intanto, si tratta di definire delle priorità,
per non disperdere, per non
gaspiller
delle risorse. Se oggi
una delle priorità che noi avevamo individuato era la messa in
sicurezza del territorio, perché per tutta una serie di motivi
dobbiamo continuare a investire sul nostro territorio e le cose ce
le siamo già dette un sacco di volte, anche iniziare un percorso
sul recupero del patrimonio energetico e del nostro patrimonio
pubblico potrebbe avere un senso, perché mentre recuperiamo delle
risorse facendo lavorare le nostre imprese, ne recuperiamo magari
delle altre spendendo meno per gestire i nostri patrimoni. Possiamo
lavorare insieme a un progetto, una volta che avremo definito un
po' meglio quali risorse sono a disposizione, e coinvolgere poi
bene o male le associazioni e chi avrà piacere di partecipare a un
lavoro del genere. Quindi ringraziamo per l'accoglimento della
proposta e lavoreremo con attenzione per far sì che diventi
efficace per il territorio. Grazie.
Presidente
- Grazie collega Bertschy. Ha chiesto la
parola l'Assessore Baccega, ne ha la facoltà.
Baccega (SA)
- Grazie Presidente.
Mi inserisco in questo dibattito così interessante, proprio
perché in questi ultimi mesi abbiamo avuto modo di confrontarci con
la Consulta regionale dei lavori pubblici, là dove abbiamo
evidenziato tutta una serie di situazioni e grande attenzione da
parte dell'amministrazione alle problematiche del comparto
edilizio.
Volevo su questo punto fare due tipi di considerazioni. La prima
è che comunque siamo alla ricerca di nuove risorse e del percorso
che ci porterà probabilmente a ottenere... L'ho detto in
Commissione, quando ci siamo confrontati sulla parte di bilancio
che riguarda il mio assessorato: è un programma straordinario
contro il dissesto idrogeologico annunciato dal governo e sulla
base di questo abbiamo proposto al governo una serie di interventi;
la cosa complicata e difficile sarà di trovare interventi che
stiano al di sotto di quella soglia, al di sotto dei 300 mila euro,
per poter dare risposte in quella direzione, perché tutti quegli
interventi di dissesto idrogeologico, ahimè, hanno dei costi che
sono fortemente più elevati, così come quelli di messa in sicurezza
di stabili, eccetera.
Aggiungo un'altra cosa, che è un fatto curioso che emerge dai
dati; all'interno del comparto edilizio si dovrebbe fare un po' più
squadra, perché su 141 appalti che sono stati affidati nel 2014,
solo il 17 percento è andato fuori, quindi 121 in Valle d'Aosta e
21 sono stati assegnati ad aziende di fuori valle. Al contrario,
per i subappalti la tendenza è inversa, laddove il 52 percento dei
subappalti è dato ad aziende di fuori valle. Quindi, se si
costruisse maggiore attenzione anche in questa direzione,
probabilmente sarebbe un bene. Questo era un chiarimento che
intendevo dare, condividendo ovviamente tutta l'impostazione che
avete dato a questo ordine del giorno. Grazie.
Presidente
- Ha chiesto la parola il Consigliere Nogara,
ne ha la facoltà.
Nogara (UVP)
- Merci Président.
Mi volevo solo collegare a quanto aveva accennato prima il
Presidente per i cottimi fiduciari. Io mi sono anche un po'
confrontato con quello di cui abbiamo parlato per la situazione
della forestazione, perché già in un precedente Consiglio
l'Assessore Baccega aveva detto che circa 45 appalti erano stati
dati in cottimo fiduciario. Mi ero trovato poi con la dirigenza
della forestazione, la quale diceva che il cottimo fiduciario non
si poteva fare. Adesso vorrei capire bene com'è la situazione,
perché l'Assessore Baccega mi dice che sotto i 300 mila euro non ci
sarebbe alcun problema a fare un cottimo fiduciario, ma gli appalti
dei cantieri forestali sono molto più bassi di questa soglia.
Allora, siccome siamo tutti nella stessa casa o famiglia, se da una
parte va bene, vorrei capire se va bene anche dall'altra. Ecco,
questa è una domanda che voglio fare. Grazie.
Presidente
- Ha chiesto la parola il Consigliere Laurent
Viérin, ne ha la facoltà.
Viérin L. (UVP)
- Eravamo partiti bene con la risposta
del Presidente Rollandin e l'Assessore Baccega, probabilmente
sentendosi investito nel suo settore da questa disponibilità a
vedere realizzati dei lavori, ha voluto precisare alcune cose che
invece confondono ulteriormente il quadro. In premessa vorremmo
dire - forse lei, Assessore, non ha letto bene il nostro
emendamento, perché il collega Gerandin lo ha detto bene
nell'illustrazione - quest'ordine del giorno è collegato a un
emendamento che, al di là del tecnicismo della impossibilità di
andare a risolvere in quella maniera con cui era codificato, però
dava un indirizzo che non investe esclusivamente il suo settore,
anzi! Così, visto che lei ha voluto parlare del suo settore, noi
parleremo anche degli altri, come potrebbero fare i colleghi.
Questo è un emendamento che vuole fare ripartire l'economia e
vuole farla ripartire con certi crismi, sui piccoli lavori che
vogliono differenziarsi dalle grandi opere, come è stato per altro
condiviso da tutti, Presidente
in primis
, nell'apertura di
questo bilancio. Le opere che nell'ordine del giorno vengono
definite come di piccola e di media entità, vengono collegate ad
una possibilità di fare lavorare l'indotto locale e se possibile a
rotazione, per cercare di spalmare sulla comunità, chiaramente
sempre con i crismi e nel rispetto delle regole
dell'amministrazione pubblica. Ma ciò che è oggetto di questo
emendamento sono: manutenzione ordinaria e straordinaria, restauro
conservativo, ristrutturazione di opere esistenti, interventi di
messa in sicurezza, realizzazione di urbanizzazione primaria e
secondaria, nuove realizzazioni finalizzate a garantire la
sicurezza, lavori e indagini necessari per la redazione di
progetti, interventi per la cantieristica forestale e
valorizzazione dell'ambiente forestale. Questo per dire che ci sono
tante tipologie di interventi che saranno, secondo noi, negli
indirizzi che noi vi diamo, se possibile indirizzati e spalmati sui
diversi settori per fare partire questi lavori. Quindi, non
iniziamo già a dire "mah, è difficile perché la cifra è sopra...";
no! saranno applicati alla possibilità di farlo sui piccoli lavori.
Tra l'altro, la parola investimenti regionali, che è ancora
leggermente sfumata rispetto all'emendamento, significa che c'è la
Regione e ci sono i Comuni. Per esempio, tutti i piani che erano
stati fatti per l'edilizia scolastica nei Comuni erano delle
piccole cifre e magari la piccola manutenzione ordinaria, dove si
interviene con qualche centinaia di migliaia di euro, può essere un
lavoro che fa ripartire nel singolo Comune la piccola impresa e che
fa girare l'economia. Questo è lo spirito dell'iniziativa.
Concludo dicendo che se c'è la volontà politica, poi
tecnicamente ci sediamo attorno a un tavolo e si costruisce
qualcosa. Però, non iniziamo già, un po' come succede spesso
nell'amministrazione quando si fa una bella riunione: ah no, perché
qui c'è sto problema, là l'altro. Se siamo tutti d'accordo, lo
vedremo nel voto, intendendo se c'è una condivisione, poi le cose
si fanno, altrimenti...! Sintetizzando, se c'è una volontà, la cosa
si può fare, come noi abbiamo intuito nelle parole del Presidente.
Grazie.
Presidente
- Ha chiesto la parola il Consigliere Donzel,
ne ha la facoltà.
Donzel (PD-SIN.VDA)
- Grazie Presidente.
Noi ci atteniamo a quest'ordine del giorno molto chiaro, molto
preciso che hanno fatto bene i colleghi dell'UVP a presentare,
perché è un po' una cosa che rientra ancora nel programma
elettorale, cioè la cosiddetta fine delle grandi opere e l'avvio di
un piano straordinario di piccole opere. Il fatto che sia condiviso
anche dal governo non può che rallegrarci, però quello su cui
vorrei essere chiaro è che se mi si chiede di votare un ordine del
giorno, che sia questo e non vaghi impegni o quant'altro. È un
ordine del giorno chiaro: questo io voto e poi di questo chiederemo
conto al governo, perché sarà poi il governo che avrà la
responsabilità
in primis
.
Un piccolo suggerimento tecnico, come altri che seguono queste
attività hanno giustamente introdotto per arricchire e qualificare
questo dibattito. Visto che l'Assessore Baccega si è sentito
chiamato in causa, allora anch'io vorrei lanciare qualche
suggerimento. Ci sono una serie di ingegneri e di persone molto
qualificate nel suo assessorato, che da un piano di piccole opere
come queste potrebbero finalmente trovare uno sbocco occupazionale
attivo, nel senso che anziché fare come sta facendo adesso, cioè
esternalizza le direzioni dei lavori anche per importi molto
importanti, superiori a due di questi cottimi fiduciari su cui noi
vorremmo far lavorare le imprese... Tanto per parlarci chiaramente
di dove va a finire... Qui non c'entra niente il Patto di
stabilità! La direzione dei lavori, soprattutto intorno ad Aosta e
dintorni, li affidi alle persone che sono ben remunerate nel suo
assessorato e vedrà che ci saranno i soldi per le imprese, vedrà
che ci saranno i soldi per fare piccoli cottimi fiduciari!
Io sono d'accordissimo su questa strategia, ma si vada a
rispondere all'attività vera, concreta: noi vogliamo vedere il
lavoro, vogliamo vedere le imprese, non vogliamo di nuovo un giro
strano di denaro che non si sa a chi va a finire, ma non alle
piccole imprese. E poi una cosa che hanno detto anche i colleghi e
che ho molto apprezzato. Nel disegnare questo piano - Viérin citava
l'edilizia scolastica - cerchiamo di fare interventi che non siano
un generare lavoro per il lavoro, ma lavoro che abbia veramente un
suo ragionamento, che sia un filone che va a qualificare questo
tipo di intervento, magari frammentario e a macchia di leopardo, ma
che risponde a una logica: messa in sicurezza delle strade, messa
in sicurezza delle scuole, dare risposte di qualità all'offerta
turistica, che poi ne nasce da questi lavori, cioè che sia
generatore comunque di qualità e sviluppo. Questo è lo spirito con
cui noi votiamo questo ordine del giorno.
Presidente
- Grazie Consigliere Donzel. Ci sono altri
interventi? La parola al Consigliere Gerandin.
Gerandin (UVP)
- Chi mi ha preceduto lo ha già chiarito
molto bene: è chiaro che noi chiediamo che le regole vengano
rispettate e su questo non c'è ombra di dubbio. Quando noi parliamo
di effettuare lavori in economia mediante cottimo fiduciario, noi
facciamo riferimento alla legislazione regionale e alla
legislazione nazionale. Togliamo ogni dubbio in merito, sul fatto
che debbono essere sempre i soliti due o tre, perché altrimenti non
avremmo introdotto il criterio della rotazione, e poi, secondo me,
perché c'è una valenza molto importante in quest'ordine del giorno:
al di là di tutto, la politica dà un indirizzo chiarissimo a chi si
occuperà di gestire queste risorse. Si dice già che il metodo
saranno i cantieri in economia mediante cottimo fiduciario. Fino ad
oggi noi abbiamo avuto anche altre risorse disponibili, però
avevamo lasciato un po' alla sensibilità del dirigente di turno e
di chi predisponeva i bandi. Noi come politica, in questo caso, ci
assumiamo la responsabilità di dire che il metodo è questo. Ci
tenevo a sottolineare che questo per noi è particolarmente
importante, perché è un indirizzo a cui dovrà attenersi chi gestirà
queste risorse e chi predisporrà i capitolati e quant'altro.
Grazie.
Presidente
- Grazie Consigliere Gerandin. Ci sono altre
richieste? La parola al Presidente della Regione Rollandin, ne ha
la facoltà.
Rollandin (UV)
- Speravo di aver chiarito quali erano le
intenzioni, raccolte rispetto all'enunciazione fatta con molta
chiarezza e non credo che aggiungendo sempre qualcosa si sia più
chiari. Credo che molte volte è meglio stare ai primi danni, nel
senso che la risoluzione ha delle indicazioni precise. Queste
indicazioni vanno su due punti. Uno, c'è una crisi oggettiva delle
piccole e medie imprese. Il tema è di come aiutare questi settori:
al di là di quello di cui abbiamo già parlato ieri e l'altro ieri,
o delle agevolazioni, c'è il discorso di creare lavoro. Per creare
lavoro la condizione è di guardare alle situazioni già in atto, che
quindi aspettano delle risposte (è stato fatto l'elenco puntuale
che avete ricordato), con dei piccoli interventi che sono però
importanti e che vanno nella direzione della messa in sicurezza di
tutto quello che è già stato detto, che non voglio ripetere e che
condivido. In questi termini saranno attivati tali lavori, tenendo
conto di avere la possibilità della rotazione, cioè di non far sì
che siano sempre gli stessi e che ci siano delle turnazioni, che
giustamente sono state richiamate. Per rispondere anche al collega
Nogara, è vero che c'erano delle difficoltà di seguire alcuni
metodi, per cui sono state fatte delle riunioni apposite per
riuscire a far sì che il metodo fosse in qualche modo tenuto nella
dovuta considerazione per tutti. Questo è stato fatto proprio per
garantire quello che lei chiedeva già in passato, che si
ricongiunge in qualche modo col tema di oggi. Ultima annotazione,
evidentemente il tutto deve essere rigorosamente legato a questo
tipo di logica di base con cui è stata enunciata questa risoluzione
che noi condividiamo. Grazie.
Presidente
- Possiamo ritenere chiusa la discussione?
Mettiamo in votazione l'ordine del giorno numero 10. Votazione
aperta.
Votazione chiusa.
Esito della votazione: presenti, votanti, e favorevoli: 35
L'ordine del giorno è approvato all'unanimità.
Ordine del giorno numero 11 presentato dal gruppo UVP. Chiede la
parola il Consigliere Grosjean, ne ha la facoltà.
Grosjean (UVP)
- Merci Président, bonjour à tous.
Mille neuf cent septante et un, comme disent les valaisans,
Commune de Miège: 120 hectares, remaniement parcellaire. Trois ans:
le coteau a été complètement reconstitué. À la fin des trois ans
les vignerons ont complètement replanté, mais sur leur propriété!
Tout le travail a été fini, à niveau de cadastre. Valle d'Aosta,
1987/88 i primi riordini fondiari: ancora oggi aspettiamo
l'accatastamento. Probabilmente non si è piantato vigneto, sono
stati fatti dei prati e sul prato l'esigenza di avere i confini ben
precisi era meno evidente.
Quest'ordine del giorno vorrebbe riportarci un attimino a
prendere coscienza di questo fatto. Noi avevamo fatto un
emendamento per portare in evidenza la problematica che ci tiriamo
dietro ormai da venticinque anni! I primi riordini risalgono alla
fine degli anni 80 e i proprietari o i conduttori non sanno ancora
oggi esattamente quali sono i confini. Ne abbiamo discusso non so
quante volte in Consiglio: forse già nella passata legislatura
qualcuno aveva portato questo problema, ma continuiamo a
trascinarci dietro questa situazione pregressa che sta diventando
insostenibile. Ma sta diventando insostenibile per i conduttori!
Perché oggi come oggi, con il famoso fascicolo aziendale e
soprattutto con il sistema del controllo delle superfici con le
foto aeree...Perché dovete sapere - lo dico per chi non vive nel
mondo agricolo - che gli agricoltori sono ormai controllati da
satelliti, aeroplani che passano, fotografie e balle varie. Sanno
esattamente cosa si fa in campagna e siamo controllati in ogni
movimento. Per poter sviluppare la nostra attività, per poter
dichiarare i nostri terreni, dobbiamo avere dei contratti di
affitto, ma io il contratto di affitto lo faccio in base a un
numero di mappa e a un numero di particella; se poi non mi
corrisponde la particella che io coltivo, ecco che vengono fuori i
problemi. Tra l'altro, in tutto questo tempo, si sono creati anche
dei problemi generazionali, di eredità. Ci sono problemi di utilità
pubblica, dell'esigenza di fare strade; di gente che per vent'anni
ha coltivato un pezzo di terreno che non è suo, convinto che poi
sia diventato suo. Questa è una cosa che veramente non si può più
rimandare! Abbiamo intuito che c'è una volontà di cambiare un po'
il sistema e quindi qui bisogna veramente fare un atto - come
possiamo dire? - di forza, per andare a recuperare queste
situazioni che oramai sono insostenibili.
Parlavamo di burocrazia ieri e forse ne abbiam parlato anche
oggi, ma pratiche che sono aperte da venticinque o trent'anni credo
che siano veramente un problema di burocrazia. Come si può
mantenere negli uffici delle pratiche per un tempo così lungo? Io
non voglio trovare delle colpe o colpevolizzare qualcuno che ha
fatto o che non ha fatto, ma è il momento di dire: mettiamoci una
pietra sopra su tutto quello che è successo, ripartiamo e vediamo
di trovare una soluzione.
Approfitterei, anche se non l'abbiamo scritto sull'ordine del
giorno, per chiedere al Presidente della III Commissione e
all'Assessore la disponibilità a fare un qualcosa come abbiamo
fatto per il problema di AREA (PSR, pagamenti e tutte ste cose) e
di indire magari una, due o tre commissioni dove si va a
approfondire, dove si va a capire tutta questa problematica. Perché
l'assurdo di tutto è che se il riordino non lo fa un consorzio ma
lo faceva un privato, in quel caso addirittura gli venivano
rimborsate le spese catastali: questa è la cosa più assurda che
esista! Se lo si fa come consorzio non riusciamo a fare
l'accatastamento, ma se un'azienda privata acquista un terreno o se
mette insieme più parcelle e fa un riordino parcellare nella sua
azienda, gli diamo il contributo. Adesso forse siamo in un momento
che non ci sono fondi, ma fino a poco tempo fa era così. Questo io
veramente non riesco a capirlo!
Assessore, qui dobbiamo veramente impegnarci a reperire dei
fondi per mettere a posto queste situazioni che vanno avanti da
troppo tempo. Noi lo chiedevamo con l'emendamento, lo ribadiamo con
questo ordine del giorno, ma su questo veramente ci teniamo, perché
l'agricoltura e gli agricoltori non meritano questo
trattamento.
Presidente
- Grazie Consigliere Grosjean. Ha chiesto la
parola il Consigliere Chatrian, ne ha la facoltà.
Chatrian (ALPE)
- Grazie Presidente.
Il tema è un argomento che abbiamo affrontato più volte in
quest'aula in questi anni. È il tema che abbiamo affrontato nel
mese di febbraio/marzo con una risoluzione proposta e scritta a più
mani dai gruppi di minoranza. Penso che parecchi all'interno del
Consiglio conoscano le criticità e riteniamo obbligatorio e
necessario inserire in questa finanziaria quantomeno un inizio di
percorso sul pregresso. Non riprendo le parole del collega: più
volte abbiamo sollecitato e cercato di stimolare il Governo
regionale in questi sette anni, sulla necessità di dare delle
risposte puntuali ai consorzi per quanto riguarda l'accatastamento
e i riordini fondiari. Quindi noi sosterremo questo ordine del
giorno presentato dai colleghi.
Abbiamo letto che, come maggioranza, verrete a proporre un
emendamento. C'è un nostro emendamento, il numero 18, che va a
reperire delle risorse tutt'ora valide. Ci sembrava anche
simbolico, l'emendamento 18: sciogliamo le due società costose e
inutili in questo momento, perché abbiamo funzionari e dirigenti
che possono fare questo lavoro come COUP e NUV. Questo è
l'emendamento che abbiamo proposto, tutt'ora valido, che andava
nella stessa direzione di quest'ordine del giorno. Riprendevo solo
l'umile e semplice emendamento che abbiamo predisposto, con cui
andavamo a reperire le risorse per i riordini fondiari, i pregressi
dei riordini fondiari... comunque! Era per dire che la materia ci è
cara e gradiremmo che si trovasse una soluzione da inserire da
subito. Se, come mi sembra, c'è l'emendamento proposto
all'Assessore Testolin che sarà discusso probabilmente domani, ci
sia quantomeno un inizio per poi calendarizzare nel prossimo
quinquennio o decennio, perché risorse ce ne andranno non poche,
quantomeno per l'accatastamento dei riordini fondiari pregressi.
Grazie.
Presidente
- Altre richieste? Ha chiesto la parola il
Consigliere Donzel, ne ha la facoltà.
Donzel (PD-SIN.VDA)
- Sì tratta di un problema che fa
benissimo il collega Grosjean a sollevare con la sua passione,
perché da anni ci confrontiamo con degli impegni molto vaghi e la
realtà ovviamente ci sta portando ad avere i gravi problemi attuali
denunciati, ma soprattutto quello che dovrebbe preoccuparci in
questa sede è che le normative, che sono sempre più complesse e
stringenti, già in passato hanno messo in difficoltà le nostre
aziende rispetto a richieste di finanziamenti europei e
internazionali, che assolutamente non riuscirebbero a capire che
cosa significa "non è stato svolto un accatastamento, non ci
sono...". Dobbiamo anche preoccuparci per il futuro: prima abbiamo
- come dire - le carte in regola, più siamo tranquilli rispetto a
eventuali nuovi scenari che possono crearsi nel momento in cui
dobbiamo andare in qualche modo a sostenere delle aziende con degli
aiuti oppure no. La certezza della locazione di una proprietà, di
com'è gestito un riordino fondiario, a mio avviso è un problema è
che non dovrebbe far dormire la notte un assessore! Abbiamo fatto
dei bellissimi interventi - l'abbiamo detto più volte in aula - ne
abbiamo fatti tanti, però il fatto che non si arrivi a chiudere e
che si sia accumulato negli anni una cosa che ha quasi
dell'ingestibile, è una cosa che deve preoccuparci. Quindi bisogna
assolutamente vederlo come un problema di emergenza e dargli la
priorità che quest'ordine del giorno chiede.
Presidente
- Non ci sono altri interventi? Chiede la
parola l'Assessore Testolin.
Testolin (UV)
- Grazie Presidente.
È un argomento, quello dei riordini fondiari, che abbiamo già
avuto modo di trattare più volte all'interno di questa assemblea e
del quale abbiamo discusso anche in sede di presentazione del
bilancio, sottolineando evidentemente l'opportunità di dare delle
risposte il più puntuali possibile e comunque di cominciare un
percorso per dare questo tipo di risposte a delle situazioni che si
trascinano, così come già spiegato dai colleghi, da molti anni sul
nostro territorio, per tutta una serie di motivi, più burocratici
in questo momento, e anche finanziari.
Nei confronti di questa situazione - l'ha già citato il collega
Chatrian ed era già stato presentato dal gruppo UVP un emendamento
in tal senso - noi presenteremo un emendamento, quindi trovando
delle risorse per iniziare a avviare un percorso di definizione di
queste pratiche, che meritano, per tutta una serie di motivi, di
arrivare a conclusione. Parallelamente si sta anche lavorando da un
punto di vista amministrativo, per trovare le soluzioni e la strada
per addivenire al compimento di questi dossier. Quindi da parte
nostra questo impegno c'è, è tangibile e sarà espresso in un
emendamento.
Se siete d'accordo, vi chiederei di ritirare quest'ordine del
giorno, proprio nell'ottica di andare verso l'accoglimento di
questa indicazione, che sarà resa tangibile proprio dal nostro
emendamento che verrà presentato oggi pomeriggio o domani mattina.
Grazie.
Presidente
- Chiede la parola il collega Grosjean, ne ha
la facoltà.
Grosjean (UVP)
- Mi fanno piacere le sue parole e ho
letto anche attentamente due o tre volte il vostro emendamento:
manca una parolina. Io vorrei essere molto preciso: manca il
pregresso! Qui si parla di concessione di contributi per riordini
fondiari. Noi vorremmo partire dal pregresso, vorremmo proprio che
questa parolina venga inserita e che si faccia veramente
riferimento a questo, non che si vada a mettere altra carne al
fuoco, lasciando indietro questa situazione, perché, sì, parliamo
di riordini fondiari, ma in modo generico. Io vorrei che si
specificasse bene che c'è l'impegno a chiudere tutte le situazioni
pregresse, o comunque iniziare a chiudere le situazioni pregresse
per quanto riguarda i riordini fondiari. A queste condizioni io
credo che potremmo anche essere d'accordo di ritirare il nostro
ordine del giorno.
Presidente
- Ha chiesto la parola l'Assessore Testolin,
ne ha la facoltà.
Testolin (UV)
- Grazie Presidente.
Solo per una precisazione sulla richiesta del collega Grosjean.
È già previsto nella normativa che per il finanziamento dei
riordini fondiari venga allestita una graduatoria, all'interno
della quale vengono conteggiati dei punteggi, che vengono assegnati
in funzione della data di inizio e di conclusione dei lavori,
piuttosto che altro. Questa graduatoria va quindi a contemplare i
39 o 40 progetti che sono stati nel tempo presentati e in funzione
della graduatoria stessa vengono finanziati. Generalmente vengono
finanziati quelli più vecchi, perché hanno finito i lavori e non
hanno più attività da sostenere, andando avanti con un
décalage
di quel tipo. Quindi le prime risorse saranno
sostanzialmente per chiudere i progetti più datati e questo va
totalmente nell'ottica di quello che è stato richiesto.
Presidente
- Ha chiesto la parola il Consigliere
Grosjean, ne ha la facoltà.
Grosjean (UVP)
- A queste condizioni mi ritengo
perfettamente soddisfatto della sua risposta e quindi ritiriamo
l'ordine del giorno.
Presidente
- Grazie Consigliere Grosjean. Possiamo
proseguire con l'ordine del giorno numero 12, presentato dai
Consiglieri Farcoz, Bertschy, Borrello, Chatrian, Ferrero e
dall'Assessore Perron. Ha chiesto la parola l'Assessore Perron, ne
ha la facoltà.
Perron (UV)
- Merci Monsieur le Président.
Je veux remercier tous les Chefs de groupe qui ont mis leur
signature sur ce document. Au-delà d'une certaine vision qui peut
être différente sur l'emploi de l'argent, je crois que cela
témoigne le fait qu'il y a dans ce Conseil, comme le débat de hier
l'a en quelque sorte évoqué, une sensibilité commune pour ce qui
est de la défense de nos droits, la défense de nos acquis et de nos
prérogatives.
Je crois que l'ordre du jour photographe d'une façon très
précise tout le parcours que la Région a fait sur la matière des
rapports financiers avec l'État, et donc des ententes qu'à son
temps on a signé. S'il y a un constat qu'on peut faire aujourd'hui
c'est qu'il y a un État qui ne respecte pas les accords et ne
respecte surtout pas les temps - les temps même des administrations
publiques petites et périphériques comme la nôtre - qui puissent
permettre non seulement à l'État d'un côté, mais aussi à ceux qui
font de la politique et de l'administration d'avoir des certitudes
et de pouvoir programmer. Aujourd'hui en quelque sorte nous
imaginons de demander qu'il y ait un respect et de prétendre que
les pactes qu'on a signé, suite à des lois - je souligne: suite à
des lois! - soient en quelque sorte respectés de la part de l'État
Italien. Donc, si aujourd'hui nous discutons ce bilan sans qu'il y
ait un pacte, une signature sur le Pacte de stabilité, je crois
pouvoir dire que ce n'est pas notre faute. Nous avons avancé nos
propositions dans les temps requis et nous avons discuté avec
l'État, notamment avec le Ministère, quand il y a eu des requêtes
d'éclaircissement sur les propositions qu'on a avancées, concernant
le Pacte de stabilité. Mais le point qu'aujourd'hui nous voulons
souligner c'est que, en quelque sorte, nous dénonçons - passez-moi
ce terme - le non-respect de la part de l'État des pactes qu'à son
temps on a signé. Quand on signe, il y a une entente entre deux
parties et je crois pouvoir dire que la Région, sur cet argument, a
fait pleinement et complètement sa part. Nous avons contribué dans
les années précédentes au redressement des difficultés de l'État
italien en matière financière, mais nous avons été obligés de faire
des recours à la Cour Constitutionnelle, et quand on fait des
recours cela témoigne et signifie qu'il y a, de la part de l'autre
sujet qui doit être dans un accord, le non-respect des accords
mêmes qu'on avait à son temps pris.
Donc, dans ce sens, nous soulignons une attitude qui n'est pas
collaborative et, s'il y a une criticité à souligner aujourd'hui,
elle n'est pas exclusivement comptable, mais il y a aussi une
criticité qui est politique. Je crois que la défense de l'autonomie
- il me semble de percevoir qu'il y a un partage dans ce sens dans
la salle du Conseil, même avec des visions différentes - ne passe
pas exclusivement dans la matière financière, mais en quelque sorte
aussi dans la matière financière, dans le sens qu'il doit y avoir
un rapport correct sur un plan de dignité, qui se mesure aussi sur
la capacité et sur la volonté de maintenir des règles claires, qui
puissent permettre d'avoir des certitudes et permettre aussi, pour
ceux qui administrent, de pouvoir programmer. C'est la difficulté
que nous constatons aujourd'hui.
Cet ordre du jour, qui engage non le Gouvernement mais les
forces politiques - dans ce sens je le lis comme supplémentaire,
comme un renfort par rapport à cela, avec les Parlementaires qui,
je le rappelle, soutiennent le Gouvernement et nous espérons
puissent faire une action plus forte pour être une liaison entre
l'Administration régionale, la Région dans son ensemble et le
Gouvernement italien - afin qu'il y ait un travail commun dans ce
sens, afin qu'il y ait la possibilité de représenter dans le
Gouvernement italien avec force cet état de difficulté et même
mettre en évidence que nous vivons dans une situation de rapports
qui n'est pas dans la normalité. Dans ce sens, en espérant que cela
soit accueilli, moi je demande aussi aux collègues qui n'ont pas
signé cet ordre du jour, qu'ils puissent avoir un vote favorable,
parce que j'imagine qu'un vote à l'unanimité sur un ordre du jour
de telle portée peut être un signal, qui va dans une défense
partagée de nos prérogatives, qui va dans la direction de
travailler pour unir et non pas diviser les forces politiques, afin
de représenter au mieux l'intérêt de cette communauté.
Président
- A demandé la parole le Conseiller Bertin. À
vous la parole.
Bertin (ALPE)
- Grazie Presidente.
Ha detto bene l'Assessore Perron: indipendentemente dalle
valutazioni che si fanno su come si gestiscono le risorse a
disposizione, avere la certezza delle risorse è fondamentale. Come
sottolineava l'Assessore, in questi anni abbiamo visto un
succedersi di avvenimenti e di situazioni, che purtroppo non
garantiscono questa che dovrebbe essere addirittura una cosa
preliminare. I rapporti finanziari tra lo Stato e la Regione
dovrebbero essere chiari, come lo sono in tutti i regimi federali,
nei quali i rapporti tra centro e periferia devono essere
all'insegna della lealtà. In questi casi, evidentemente, c'è anche
un problema proprio di lealtà di rapporto tra centro e periferia. È
necessario avere chiarezza e soprattutto avere certezza di cosa si
ha nei propri bilanci.
Siamo assolutamente favorevoli a questo ordine del giorno e quel
poco che possiamo fare lo faremo. Crediamo anche che questa sia la
sede giusta per tali tipi di iniziative, come abbiamo già fatto in
passato per quanto riguarda gli aspetti costituzionali, con un
Consiglio straordinario monotematico sul tema della riforma
costituzionale. Crediamo che questa sia l'assise giusta per
prendere posizione rispetto a queste problematiche che nel merito
ci vedono favorevoli ad una chiarezza nei rapporti: non potrebbe
essere altrimenti tra centro e periferia in generale, e tra la
Regione Valle d'Aosta e lo Stato centrale. Grazie.
Presidente
- Ci sono altre richieste d'intervento? Ha
chiesto la parola il Consigliere Donzel, ne ha la facoltà.
Donzel (PD-SIN.VDA)
- Grazie Presidente.
Credo che, dopo il caloroso appello dell'Assessore Perron, una
risposta sia dovuta. Intanto, sul merito del non firmare l'ordine
del giorno, posso dire che noi non abbiamo mai firmato ordini del
giorno congiunti con nessuno, se non su questioni che eravamo stati
noi a promuovere in quest'aula. Quindi, non è assolutamente
indirizzato in quel senso. Vista, poi, la natura di quest'ordine
del giorno ed anche il piglio che aveva avuto il dibattito su
alcune questioni generali di impostazione del bilancio - perché non
dimentichiamo che questi ordini del giorno non sono sospesi
nell'aria, ma sono collegati al bilancio - per evitare una
confusione dei ruoli e delle parti rispetto al dibattito di ieri,
ho indicato al collega Capogruppo dell'Union Valdôtaine che avremmo
letto con attenzione, ma che era più opportuno che noi avessimo la
possibilità di chiarire la nostra posizione in modo autonomo e non
attraverso la sottoscrizione dell'ordine del giorno.
Questo mi consente di rispondere ad alcune questioni inerenti
alla nostra posizione e di ribadire cose che più volte sono state
dette in quest'aula, anche alla luce delle cose pronunciate
soprattutto dal sensale dell'Union Valdôtaine, il collega La Torre,
in merito al nostro atteggiamento rispetto al Governo e
quant'altro. È opportuno chiarire che il Partito Democratico, il
gruppo del Partito Democratico, anche quando era all'opposizione in
quest'aula e a livello nazionale c'era in maggioranza il PDL,
mentre in quest'aula c'era l'alleanza di Union Valdôtaine, Stella
Alpina, PDL e Fédération Autonomiste, non ha mai avuto un
atteggiamento ostile nei confronti dell'autonomia e, anzi, anche in
quel contesto ha operato, limitatamente a quello che si poteva
fare, nell'interesse dell'autonomia e della comunità valdostana.
Non andavamo a suggerire di bloccare finanziamenti, o cose di
questo tipo, per ricattare o per chiedere: questo non è il PD della
Valle d'Aosta! Questo non è il PD-Sinistra VDA! Però non abbiamo
neanche detto di voler arretrare rispetto a un'impostazione che ci
siamo data a inizio di questa legislatura, di dire che certi
passaggi devono essere meglio condivisi.
Qui si fanno delle affermazioni sulle quali, non avendo noi mai
preso parte a tavoli di trattativa nazionale per capire dove
arrivassero gli impegni, quali fossero gli accordi... Tant'è che le
forze di minoranza tutte insieme chiesero addirittura se fosse
possibile, su alcune delicate trattative, organizzare un gruppo
congiunto e lavorare tutti assieme. La risposta è stata: non se ne
parla, ognuno sta al suo posto! È chiaro? Allora, diventa difficile
capire esattamente che cosa succeda a Roma, quale trattativa sta
facendo il Senatore, che cosa dice il parlamentare, perché li
vediamo come delle meteore che qualche volta passano, chissà come
mai. Naturalmente - capisco anche questo - il Presidente va a Roma
come una scheggia, perché il lavoro è questo, e ritorna. Noi non
intratteniamo e non abbiamo tavoli di lavoro con i dirigenti che
lavorano al Patto di stabilità, che hanno la continuità del lavoro.
Non abbiamo neanche la qualità dell'informazione per poter
seriamente dire che si possa fare un intervento preciso in una
certa direzione, perché se uno non sa neanche qual è la posta in
gioco! Alle volte - io lo capisco - un governo può dire: la posta
in gioco è talmente delicata che non posso diffondere in giro
questa informazione, perché chissà che fine fa; devo giocare una
partita riservata. Ma se giochiamo una partita riservata, alla fine
diventa uno sventolare di bandierina il dire: ci sono anch'io che
faccio la mia parte! Questo è un po' delicato. Dire che con questa
cosa "si dà mandato", può andare bene sul principio che riguarda
soprattutto l'impegnativa: possiamo assolutamente condividere
sull'impegnativa il dare mandato sul fatto che a noi serve una
chiarezza puntuale per il 2014 e che serve anche un'impostazione
per il lungo periodo; su questo siamo assolutamente d'accordo.
Certo è che - lo ribadisco - a inizio legislatura eravamo
partiti da presupposti più alti, con una volontà di condivisione
maggiore e non solo con quella di dire: vi diamo mandato di andare
a Roma. Mi sento di dire questo con una certa chiarezza. Sul fatto
del prendersi l'impegno di rappresentare l'oggettiva difficoltà,
questo assolutamente sì! Devo dire che tutte, non solo le Regioni a
Statuto speciale, ma tutte le Regioni e tutti gli Enti locali
stanno avendo un duro braccio di ferro con il governo centrale,
perché effettivamente c'è un'impostazione, soprattutto dell'attuale
Governo Renzi, che deve fare fronte a delle emergenze incredibili e
che ne ha affrontate alcune anche con un certo coraggio, questo
bisognerà dirlo. Ha avuto anche il coraggio di abolire le elezioni
delle Province: apparentemente si potrebbe dire che le Province
sono rimaste e che sono stati nominati dei politici, però costoro
sono senza alcun compenso! Solo per chiarirci e per capirci: se uno
è consigliere provinciale, non ha nessun compenso. L'impostazione è
cambiata mica da ridere! Si stanno facendo degli sforzi anche molto
forti a livello nazionale.
Da parte nostra l'obiettivo principale, per quanto mi riguarda,
è stato anche quello, ovviamente, con le poche forze che abbiamo,
di rappresentare una visione federalista che noi abbiamo sempre
cercato di rappresentare, seppure molto minoritariamente,
all'interno del Partito Democratico. È una visione che in questi
mesi, sotto le pressioni dell'Unione Europea che chiede certezze
contabili molto dure, si è un po' appannata e si è presa la brutta
strada di incominciare a dire che i conti non tornano perché c'è
qualcuno che spreca denaro pubblico nelle Regioni e, magari, anche
negli Enti locali. Questa cosa non la condividiamo per niente, lo
abbiamo scritto in tutte le sedi e, per quanto mi riguarda, ho
comunicato anche ai dirigenti nazionali che io rimango fermo
all'impostazione federalista del Partito Democratico e non
condividiamo questa deriva. Da questi ragionamenti consegue che
anche noi possiamo assumerci questo impegno, però - lo ripeto -
perché questo lavoro non sia semplicemente un formale atto sul
Patto di stabilità, c'è bisogno di capire quanta volontà il Governo
regionale ha di mettere a disposizione anche nostra alcune
informazioni, se non tutte, e quanto noi possiamo, da quelle
informazioni, essere in grado di avere la possibilità di tenere una
posizione ancor più ferma di quella che sempre abbiamo tenuto,
negli interessi della nostra Regione e della nostra comunità
valdostana.
Presidente
- Grazie, Consigliere Donzel. Ha chiesto la
parola il Consigliere Viérin Laurent, ne ha facoltà.
Viérin L. (UVP)
- Merci Monsieur le Président.
Nous voulons exprimer, avant tout, notre satisfaction pour cette
initiative qui vient du Gouvernement et surtout de la part des
Chefs de groupe des forces de la majorité, adressée à toutes les
forces politiques. Nous sommes aussi heureux qu'aujourd'hui le ton
soit un peu plus conciliant, par rapport à ce qu'on a assisté dans
la première partie du débat politique sur ce budget car, à un
certain moment, il paraissait qu'ici on n'aurait pas pu parler de
politique. Tout doucement, nous voyons que c'est important qu'on
ait séparé les deux plans et que, finalement, tout le monde ait la
capacité de percevoir qu'aujourd'hui le défi est très important.
Donc, nous acceptons et nous avons accepté sûrement avec positivité
cette initiative sur le thème pressant des règles du jeu.
Perché qui è di regole del gioco che si parla ed è per questo
che noi, nei nostri interventi politici - puramente politici - di
ieri, al di là dell'analisi tecnico-contabile del bilancio e delle
poste che potevano e che avrebbero potuto, come si sta vedendo,
cambiare o modificare leggermente l'impostazione del bilancio, il
fatto, invece, di separare la possibilità di mettere un punto fermo
ad una situazione di prospettiva a breve e media durata, sta e
risiede proprio nel fatto che su questo tema bisogna fare fronte
comune.
Qualcuno ha fatto bene a sottolineare che queste cose sono state
dette da più parti non più tardi di qualche mese fa, quando
invitammo - all'epoca c'era ancora l'Assessore Baccega alle finanze
- a costituire una delegazione che andasse a Roma con tutti i
Capigruppo, per fare fronte comune. È chiaro che proprio questa
differenza dovrebbe fare capire che siamo in una fase nuova -
almeno così noi la stiamo percependo - perché se solo pochi mesi fa
questa cosa non veniva accettata per diverse motivazioni e se oggi,
invece, è addirittura la maggioranza che richiede alle forze di
opposizione che ci sia la possibilità di fare fronte comune su
questo tema, noi lo leggiamo - sempre con beneficio di inventario -
ma lo leggiamo positivamente. Noi lo ripetiamo: il cambiamento o lo
si ottiene incidendo o si fa il canto del grillo e si continua,
qui, a dire che tutto va male, che nulla si fa; però noi ci
chiediamo noi che cosa facciamo per fare andare bene le cose?
Noi vogliamo riprendere il tema in questo senso, perché noi
crediamo che sia qui, esattamente qui - qualcuno lo ha sottolineato
- la sede dove parlare di certi temi. E noi, qui, non ci sottraiamo
sicuramente al dibattito, anzi: il dibattito ci piace molto. Il
fatto di non aver saputo, nei mesi scorsi, raccogliere un
rassemblement
delle diverse sensibilità principalmente
autonomiste sul fatto di difendere l'autonomia a Roma, oggi lo
rileviamo discretamente modificato in una disponibilità a farlo,
però vorremmo arrivare anche a qualcosa di concreto. Al di là
dell'ordine del giorno che impegna vagamente tutti ad impegnarsi in
tutte le sedi ed in tutti i modi, noi vorremmo, dopo l'approvazione
che noi speriamo sarà all'unanimità, perché rafforzerebbe
effettivamente l'impatto fuori da quest'aula e soprattutto fuori
dai nostri confini, noi gradiremmo che poi ci fossero delle azioni
concrete. Sennò questo rimane il solito documento che si approva e
poi ognuno rimane investito delle proprie responsabilità di governo
o di ruolo istituzionale, ma manca quel raccordo che noi chiediamo,
affinché ci sia un impatto forte e qualche cosa di diverso.
A livello nazionale c'è un dibattito che non è solo politico, ma
è mediatico. C'è una grande operazione che sta mettendo in
discussione le Regioni! Che il Governo sia rosso, verde, giallo o
fucsia a noi proprio non interessa: noi vogliamo difendere
l'autonomia chiunque ci sia a Roma! E questo, lungi all'imbarazzo
di poterlo o non poterlo fare, ci deve vedere impegnati tutti: noi
ci siamo! Qui, però, vogliamo anche capire che operazione si sta
costruendo a Roma perché, al di là del
New Deal
, al di là
del cambiamento, al di là di tutto ciò che oggi viene espresso in
termini di razionalizzazione, come è giusto, non bisogna neanche
banalizzare, perché, quando vediamo che anche qui in Valle e
soprattutto fuori si banalizza il tema dell'autonomia, questo a noi
non piace. Oggi, effettivamente c'è un'operazione, al di là del
"Limonte", per cui tutte le trasmissioni televisive hanno ripreso
il
refrain
del mettere in discussione le Regioni a Statuto
speciale, le autonomie, tutto ciò che non è statalismo, tutto ciò
che oggi pare essere uno spreco.
È chiaro che c'è - lo abbiamo sottolineato tante volte in questi
mesi - una responsabilità nostra nel rendere oggi più forte il
futuro di una comunità, attraverso la costruzione di un bilancio
oculato. Però oggi esiste un secondo piano, che è quello
istituzionale: non possiamo gestire tutti i rapporti nei corridoi,
per le amicizie, per le segreterie dei partiti! Oggi il Consiglio
regionale della Valle, attraverso la massima istituzione che
rappresenta e i due parlamentari, deve scrivere una lettera, tutti
i Capigruppo fare una delegazione - la buttiamo lì - ma fare
qualche cosa e andare a Roma per fare sentire la nostra voce. Sennò
è di nuovo alla politica dei rubinetti! Adesso c'è un governo di
sinistra, cerchiamo di sentire se qui, quelli di sinistra, amici
loro, possono parlare con Tizio, con Caio, con il sottosegretario,
fissarci un appuntamento e magari sbloccare una certa situazione.
Questo ci sta, ma noi rappresentiamo le istituzioni e dobbiamo fare
sentire la voce delle istituzioni! Perché, se poi cambia governo:
eh, non siamo più amici di quelli e adesso questi ci fanno i
dispetti. Questo è successo nella scorsa legislatura perché, ad un
certo punto, sembrava che qualcuno di destra dovesse aiutarci in
certi modi e, oggi, lo facciamo a ritroso... Diamoci, intanto,
anche delle idee dal punto di vista di un progetto politico per la
comunità!
Ma, al di là di questo, sui rapporti istituzionali cerchiamo di
muovere le leve giuste; e qui subentrano i due piani. Uno è il
Consiglio regionale: noi rappresentiamo noi stessi intesi come
istituzione e oggi, sicuramente, attraverso questo documento, se
condiviso da tutti, è ancora più forte questa azione che finalmente
giunge! Però esiste il livello parlamentare! Effettivamente lì -
chi ci è stato lo sa - molto o tutto sta alla capacità di tessere,
al di là dei rapporti di amicizia, rapporti istituzionali e fare
sinergia con gli altri
Peuples
frères
. Adesso non si
capisce perché qualcuno sia nel gruppo della Lega, si sostiene il
Governo: lì c'è un po' di
fumus
. Dall'altra parte, c'è il
Gruppo delle autonomie, assieme ai colleghi ed amici del Südtiroler
e del Trentino, dove c'è un impatto effettivo soprattutto sui
rapporti numerici al Senato, cangianti ogni settimana che passa,
però è qualcosa che effettivamente potrebbe essere fatto meglio, e
questo lo diciamo in senso propositivo.
Per arrivare al concreto e concludere, dopo l'approvazione di
questo documento, noi chiediamo veramente che ci sia un'azione
incisiva, qualcosa di forte che possa far giungere la voce del
Consiglio Valle a Roma. Perché l'anno scorso avevamo avuto l'idea
della delegazione? Perché, effettivamente, la delegazione ha un
impatto, se si è ricevuti e se si riesce a parlare con le persone
giuste, intese per i ruoli apicali giusti, un impatto sia mediatico
sia istituzionale che non è indifferente. Il fatto di coinvolgere i
Parlamentari con un'azione forte: noi crediamo che, ogni volta che
si schiaccia il bottone in Parlamento, si rappresenti un'intera
Regione e che quindi si abbia un peso istituzionale non
indifferente, al di là della visibilità che ognuno si gestisce a
Roma, anche se noi non crediamo che sia una questione di
visibilità. Abbiamo letto su certi organi di informazione che i
nostri rappresentanti sono considerati come i meno incisivi! E, se
leggevate bene quell'articolo, "meno incisivi" non significa "meno
presenti". Anzi, è mortificante proprio per quello, perché abbiamo
dei Parlamentari che sono molto presenti, ma poco incisivi e non è
tanto per il rapporto numerico, ma nel senso di saper portare
avanti e a compimento le istanze di chi si rappresenta.
Oggi, il discorso è un po' più globale e siamo felici che si
innesti in un dibattito che è stato lanciato da più parti, che
speriamo arrivi ad una sintesi e che non veda naufragare un certo
progetto di idea di difesa comune dell'autonomia, solo perché l'ha
presentato qualcuno: eh no, lasciamo che vada male questo e poi ne
presentiamo uno noi così abbiamo la paternità...! Lo abbiamo detto
tante volte: nessuno vuole una paternità e cerchiamo tutti assieme
di trovare l'idea giusta che possa smuovere le cose e, soprattutto,
ridare dignità all'autonomia valdostana. Altrimenti non ci sarà più
niente da discutere, perché non ci sarà più l'oggetto che è il
valore che noi tutti sentiamo, almeno a parole, che è quello della
difesa di un'identità e, soprattutto, delle prerogative di un
popolo.
Presidente
- Grazie, Consigliere Laurent Viérin. Ha
chiesto la parola il Consigliere Ferrero, ne ha facoltà.
Ferrero (M5S)
- Grazie, Presidente.
Non ci metteremo in gara con i colossi alla difesa
dell'autonomia, perché vedo che siete già in troppi e vi spingete
per arrivare primi. Per carità, noi non ci teniamo ad arrivare
primi in questa gara! A noi interessa parlare di cose concrete, che
in questo caso sono il rispetto dei patti: quando uno fa un accordo
o un patto con il Governo nazionale o con chiunque, pretende
semplicemente che questo patto venga rispettato.
La seconda cosa essenziale è che, nel momento in cui un
qualsiasi Governo regionale fa un bilancio, deve avere la certezza
delle risorse che va a mettere in campo, perché se tra uno o due
mesi ci dicono che dobbiamo contribuire per altri dieci, venti,
trenta o quaranta milioni di euro per risanare il debito pubblico,
allora, qui, ci poniamo qualche problema! Ho sentito tanti
ragionamenti molto politici e poco contabili e, allora, ne faccio
uno anch'io perché, senza essere autonomista e strapparmi i
capelli, dico però che mi sta bene contribuire al risanamento della
finanza pubblica, ma quando, in questi giorni, il Governo Renzi
stanzia ulteriori 110 milioni per Roma capitale affidandoli a
quella gentaglia, allora, colleghi del PD, mi dispiace, ma non sono
più d'accordo; perché bisogna prendersi anche le proprie
responsabilità! Io capisco che non si può essere d'accordo con
tutto quello che il partito dice, ma a questo punto bisogna anche
prendere una posizione, perché qui effettivamente sono scelte
politiche.
Quali sono le scelte politiche del Movimento 5 Stelle? Sono
quelle che noi ribadiamo: la disponibilità dei nostri parlamentari
- lo abbiamo già chiarito anche con i nostri due Parlamentari
valdostani; oggi siamo qui per parlare di che cosa dobbiamo fare e
non per criticare tutto quello che è stato fatto: parliamo di
quello che bisogna fare - a fare un percorso per fare sì che siano
rispettati i patti che sono stati presi e perché si sappia quanto
abbiamo a disposizione da spendere. Questo noi vogliamo. Poi,
ovviamente, sapete quale sia la posizione sul Patto di stabilità e
su tutti gli altri lacci e lacciuoli che soffocano la finanza
regionale e comunale: anche su queste cose potremmo agire di comune
accordo. Se avremo dei problemi con l'Europa, noi fin d'ora diamo
la disponibilità dei nostri parlamentari ad agire per gli interessi
della Valle d'Aosta, ma per il rispetto degli interessi e non per
un becero autonomismo. Sennò ci potevamo chiamare anche noi
Mouvement 5 Étoiles
, aggiungere un
Gauche Valdôtaine
o un
droite
,
un peu plus à droite
e
un peu plus à
gauche
", ma non ci interessa né
à droite
né
à
gauche
! Ci interessa effettivamente ottenere le cose e sapere
quanto ci sia da spendere: questo ci interessa. Quindi, un discorso
contabile, un discorso di disponibilità anche eventualmente a
cambiare certe regole che non vanno bene. E se dobbiamo
contribuire, come Regione, al risanamento della finanza pubblica,
almeno da parte nostra, come Movimento 5 Stelle, il nostro
contributo non vogliamo metterlo nella banda di ladri romani che
nel Comune ha fatto - ne verranno fuori ancora: la metà indagati,
la metà arrestati - perché quello è un contributo che non ci piace.
Quei soldi ce li possiamo tenere noi, decidere come spenderli per
la Valle d'Aosta, per il lavoro e non affidarli alla criminalità
organizzata.
Presidente
- Grazie Consigliere Ferrero. Consigliere
Borrello, ne ha facoltà.
Borrello (SA)
- Grazie, Presidente.
Un piccolo contributo in quanto ho siglato, come Capogruppo,
questo ordine del giorno, perché credo che sia necessario e
opportuno, al di là della finalità che lo stesso prevede, portare
un minimo contributo a livello politico. All'inizio di questa
seduta consiliare, quella che è deputata all'analisi del bilancio,
abbiamo fatto tutti delle considerazioni di natura politica
rispetto all'importanza dei temi che trattiamo ed anche un'analisi
politica rispetto al contesto storico che stiamo vivendo, senza
tralasciare quelli che sono gli aspetti più di carattere
amministrativo.
L'analisi politica che si è effettuata all'interno di quest'aula
è sicuramente un'analisi importante dell'aspetto più nobile legato
al significato di autonomia. Io credo che, proprio in virtù di
quello che sta succedendo a livello mediatico in ambito nazionale
ed anche rispetto agli gli atti che vengono attuati a livello di
governo centrale, noi dobbiamo dare un segnale rispetto a quello
che è il nostro intendere l'autonomia. L'autonomia non deve essere
vista come un privilegio: l'autonomia è un elemento di grande
valorizzazione della gestione amministrativa e riconoscimento delle
peculiarità e delle caratteristiche di un popolo. Questo è il
significato che noi vogliamo dare all'ordine del giorno e il fatto
che vengano descritti in maniera così puntuale gli accordi
disattesi è un elemento che fa capire e che caratterizza l'onestà
intellettuale di una istituzione rappresentante di un popolo come
quello valdostano. È per questo che l'abbiamo sottoscritto ed è per
questo che noi lo sosteniamo.
Presidente
- Grazie Consigliere Borrello. La parola al
Consigliere Donzel, ne ha la facoltà.
Donzel (PD-SIN.VDA)
- Grazie Presidente.
Intervengo per chiarire, visto che il dibattito giustamente ha
preso il suo corso e le forze politiche che hanno firmato il
documento hanno chiarito le ragioni per cui l'hanno firmato. Io ero
intervenuto subito per cortesia nei confronti dell'invito
dell'Assessore Perron, ma, come accade per tutti gli ordini del
giorno, io mi attengo a quello che c'è scritto. Le interpretazioni
dell'ordine del giorno vanno molto al di là e qualcuno ne fa un
riassunto della giornata politica di ieri - legittimamente, perché
chi ha scritto questo ordine del giorno sa che cosa ha scritto -
probabilmente deluso da un amore non corrisposto. Perché,
francamente, io non sono corso dietro a Renzi come tanti altri,
come dicono i giornali, abbracciandolo ed inneggiando al nuovo che
avanza, ma ho sempre avuto delle resistenze. Vorrei chiarire che,
se non bisogna banalizzare l'autonomia - mi scuso se l'ho
banalizzata, non l'ho mai fatto in quest'aula - non bisogna neanche
banalizzare un faticoso governo di centrosinistra con apporti di
destra e con accordi sulle riforme a 360 gradi, etichettandolo come
un governo di sinistra, perché ciò sarebbe veramente non onorare le
analisi politiche in modo corretto e come vanno fatte: voi sapete
che questo è un governo di emergenza, fatto per evitare di tornare,
il giorno dopo, alle elezioni senza una legge elettorale; questo è.
Si sta faticosamente cercando di fare una legge elettorale per
poter andare dignitosamente a delle elezioni. Se vogliamo parlare
di politica, parliamone: molto volentieri.
Quello che qualcuno ha messo in campo è uno strumento che,
ovviamente, noi non condividiamo, perché, lo ripeto, siamo
d'accordo sul fatto di fare chiarezza sul Patto di stabilità e
sulla certezza delle risorse. Se dietro l'utilizzo delle risorse
che ... Non mi sento di aprire adesso un dibattito per capire se le
risorse che dà la Valle d'Aosta sono quelle che vanno a finire a
Roma o se vanno a finire in altri canali, in altri rivoli: non è
compito di questo ordine del giorno. Questo è un ordine del giorno
che va a sostenere un bilancio. Ovviamente, mi scuso: avevo male
interpretato le parole dell'Assessore Perron. Se, invece, questo
ordine del giorno impegna a tutta la discussione di ieri, sulla
quale noi abbiamo già preso le distanze, allora noi ci asteniamo e
vi lasciamo creare tranquillamente il gruppo di lavoro che andrà a
Roma a rappresentare gli interessi della Valle d'Aosta senza di
noi, tanto credo che i parlamentari 5 Stelle saranno più che
sufficienti per darvi man forte in questa crociata contro il
Governo Renzi.
Presidente
- Altri che chiedono di intervenire? Ha
chiesto la parola il Presidente Rollandin, ne ha la facoltà.
Rollandin (UV)
- Merci Président.
La présentation de cet ordre du jour avait comme but la
possibilité de donner, encore une fois, un document qui de quelque
sorte résume la possibilité de se présenter avec un projet qui est
un programme, en soutenant que l'autonomie, qui évidemment se
rattache au Statut, vit aussi de l'autonomie financière qui en
découle et que je crois n'a jamais été mise en discussion de la
part des mouvements et des partis qui sont dans cette salle.
J'imaginais que ce rappel au fait que des accords signés doivent
être maintenus - comme tout le monde a répété, sans faire des
appréciations les uns sur les autres - pouvait avoir le consensus
de toutes les forces, dans cette direction. On n'a pas ici prévu ni
des groupes de travail - dans ce document on ne prévoit pas des
groupes de travail - ni on prévoit des indications différentes
sinon de dire: on demande qu'il y ait de la part de tous le respect
de ce qui a été fait pendant cette période, en signalant un aspect,
à mon avis pas du tout marginal, intéressant et important,
c'est-à-dire que le budget peut être fait si on a la garantie de
discuter sur des recettes qui sont sûres. Se non abbiamo le entrate
sicure, noi non possiamo fare programmi. Correttamente, il collega
Ferrero ha detto: vediamo quello che sta succedendo; se tutti i
giorni mi dicono ... Già in questo bilancio noi abbiamo messo 10
milioni che si pensava fossero nel Patto di stabilità, perché
questi ce li hanno annunciati e correttamente noi li abbiamo
inseriti. Ma se domani mi fanno... cioè, io il bilancio non lo
faccio più e nemmeno si possono fare dei programmi!
Io, onestamente, pensavo che questo si potesse fare con
l'unanimità, perché credo che fosse e che rimane un segnale
importante, che non è "nei confronti di", ma è un segnale "per",
non è contro. Io vorrei che fosse interpretato così, e mi dispiace
se non viene colto...
(interruzione di un Consigliere fuori microfono)
... mi permetto di insistere su un aspetto: questo documento, se
ha un senso, è perché ha anche una rilevanza esterna, perché vale
come segnale di espressione di un'aula che ha discusso e sta
discutendo del bilancio, avendo queste difficoltà. È a questo punto
che si colloca una logica preoccupazione di dire "teniamo conto che
è difficile fare un tipo di azione", cosa che stanno facendo tutte
le Regioni, non solo quelle amministrate da forze autonomiste: le
Regioni in generale.
(nuova interruzione di un Consigliere fuori
microfono)
Non voglio insistere! Quello che sto dicendo non è... e poi
chiudo perché non voglio assolutamente ... Io non sono qui ad
insistere per far cambiare idea a qualcuno: non mi permetto di dire
questo. Voglio solo sottolineare ancora una volta, per essere
chiari, qual è lo spirito del documento: io non vado oltre!
Il documento, nella sua sinteticità, è molto chiaro punto per
punto. Come tale io lo leggo, come tale l'ha spiegato l'Assessore e
come tale noi chiediamo che venga votato. Questo per quanto
riguarda il documento. Poi si può fare una lettura più politica ed
una lettura che, magari, minimizza alcuni fatti. Noi riteniamo che
questo abbia una valenza politica, abbia una valenza importante per
i riflessi di quello che viene detto, indipendentemente dal governo
che c'è e indipendentemente da chi governa. Questo lo voglio
sottolineare, perché, altrimenti facciamo il ruolo di chi va a
chiedere o non chiedere. Questo è il punto. Per quanto riguarda
tutta una serie di altre osservazioni, credo che avremo modo di
ritornarci. Il documento credo che sia indicativo di una volontà
dell'aula di sollecitare il rispetto delle regole a cui tutti noi
ci atteniamo. Grazie.
Presidente
- Grazie Presidente.
Possiamo porre in votazione l'ordine del giorno? La votazione è
aperta.
La votazione è chiusa.
Esito della votazione:
Presenti: 34
Votanti: 31
Favorevoli: 31
Astenuti: 3 (Guichardaz, Donzel, Fontana)
L'ordine del giorno è approvato.
Vista l'ora, chiudiamo la seduta mattutina. Auguro buon appetito
e ci vediamo alle 15,30.
---
La seduta termina alle ore 13,07.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK