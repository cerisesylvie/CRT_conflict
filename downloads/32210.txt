Consiglio Regionale della Valle d'Aosta - Oggetto del Consiglio n. 1011 del 28 gennaio 2010 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
FORESTE E TERRITORI MONTANI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1011 del 28 gennaio 2010 - Resoconto
OGGETTO N. 1011/XIII - Disegno di legge: "Disciplina degli
aiuti regionali in materia di foreste". (Reiezione di un ordine del
giorno)
Articolo 1
(Oggetto e finalità)
1. La presente legge disciplina gli aiuti regionali diretti
alla conservazione, al miglioramento, allo sviluppo e alla cura
delle foreste, al fine di incrementare e tutelare le loro funzioni
ecologiche e protettive e la loro dimensione culturale e sociale.
Gli aiuti sono concessi in conformità a quanto previsto nella
comunicazione della Commissione europea (2006/C 319/01), del 27
dicembre 2006, relativa agli orientamenti comunitari per gli aiuti
di Stato nel settore agricolo e forestale 2007-2013.
2. Gli aiuti consistono in contributi in conto capitale o in
interventi diretti. L'intensità degli aiuti è calcolata in
equivalente sovvenzione lorda.
3. Possono accedere agli aiuti i titolari di diritti reali o
personali di godimento di aree boschive, siano essi soggetti
pubblici o privati, singolarmente o in forma associata, e gli altri
soggetti indicati nella presente legge.
4. Ai sensi dell'articolo 2, comma 1, della legge regionale
12 marzo 2002, n. 1 (Individuazione delle funzioni amministrative
di competenza della Regione, ai sensi dell'articolo 7, comma 1,
della legge regionale 7 dicembre 1998, n. 54 (Sistema delle
autonomie in Valle d'Aosta), da ultimo modificato dall'articolo 15,
comma 1, della legge regionale 16 agosto 2001, n. 15, e
disposizioni in materia di trasferimento di funzioni amministrative
agli enti locali), la concessione degli aiuti di cui alla presente
legge spetta alla Regione.
Articolo 2
(Valorizzazione, manutenzione e cura delle foreste)
1. Al fine di preservare, rafforzare o ripristinare le
funzioni ecologiche e protettive delle foreste e sostenere la loro
biodiversità, possono essere concessi aiuti per la pianificazione,
la progettazione e la realizzazione delle seguenti
iniziative:
a) tagli, cure colturali, potature, sfolli, diradamenti,
impianti, ivi comprese le spese tecniche di progettazione e
direzione lavori dei predetti interventi;
b) interventi di imboschimento, ad esclusione degli
imboschimenti con specie coltivate a breve termine, diretti
all'aumento della copertura forestale, in particolar modo quando si
tratti di interventi volti ad ovviare a problematiche di dissesto
superficiale e di erosione, alla promozione della biodiversità,
alla creazione di aree boschive per fini ricreativi liberamente
accessibili al pubblico e alla promozione della funzione protettiva
delle foreste.
2. La Regione può provvedere direttamente, tramite la
struttura regionale competente in materia di foreste, di seguito
denominata struttura competente, ad eseguire le iniziative di cui
al comma 1, qualora per motivata necessità sia opportuno
intervenire urgentemente a difesa della stabilità ecologica,
fitosanitaria ed idrogeologica dei popolamenti forestali su
superfici di estensione elevata.
3. Possono essere concessi aiuti anche per gli interventi
finalizzati alla formazione di titolari di diritti reali o
personali di godimento di aree boschive e addetti forestali e per i
servizi di consulenza forniti da terzi, ivi compresi quelli
concernenti la predisposizione di piani aziendali, piani di
gestione forestale e gli studi di fattibilità, nonché alla
partecipazione a concorsi, mostre e fiere, purché tali iniziative
soddisfino le condizioni di cui all'articolo 15 del regolamento
(CE) n. 1857/2006 della Commissione, del 15 dicembre 2006, relativo
all'applicazione degli articoli 87 e 88 del trattato agli aiuti di
Stato a favore delle piccole e medie imprese attive nella
produzione di prodotti agricoli e recante modifica del regolamento
(CE) n. 70/2001.
4. Gli aiuti di cui al presente articolo possono essere
concessi sino alla misura massima del 100 per cento della spesa
ammissibile.
Articolo 3
(Iniziative per la valorizzazione della multifunzionalità
delle foreste)
1. Al fine di garantire le funzioni ecologiche,
paesaggistiche, protettive e ricreative delle foreste, possono
essere concessi aiuti per la pianificazione, la progettazione e la
realizzazione delle seguenti iniziative:
a) costruzione, miglioramento e manutenzione di strade
forestali e di altre infrastrutture dirette a garantire la
multifunzionalità delle foreste con particolare riguardo
all'accesso gratuito del pubblico alle foreste e alle
infrastrutture per fini ricreativi, fatto salvo quanto disposto
dalla legge regionale 22 aprile 1985, n. 17 (Regolamento di polizia
per la circolazione dei veicoli a motore sul territorio della
Regione), e le eventuali ulteriori limitazioni specificamente
previste per esigenze di sicurezza o per garantire la salvaguardia
delle aree maggiormente sensibili dal punto di vista
ambientale;
b) ripristino e manutenzione di sentieri, di elementi
caratteristici del paesaggio e di habitat naturali per gli
animali;
c) realizzazione di materiale e iniziative di informazione e
divulgazione inerenti alle foreste, purché non contenenti
riferimenti a prodotti o produttori determinati, né promozione di
prodotti regionali o statali;
d) acquisto di superfici forestali destinate o da destinare,
nell'ambito di un obbligo statutario o contrattuale, integralmente
a zone di protezione naturale.
2. La Regione può provvedere direttamente, tramite la
struttura competente, ad eseguire le iniziative di cui al comma 1,
sulla base dei criteri da definire con la deliberazione della
Giunta regionale di cui all'articolo 9, comma 1.
3. Gli aiuti di cui al presente articolo possono essere
concessi sino alla misura massima del 100 per cento della spesa
ammissibile.
Articolo 4
(Ricostituzione del potenziale forestale ed interventi
preventivi)
1. Al fine di preservare il patrimonio forestale e garantirne
il mantenimento delle sue funzioni, possono essere concessi aiuti
per la pianificazione, la progettazione e la realizzazione delle
seguenti iniziative:
a) interventi di prevenzione, eradicazione e trattamento
delle fitopatie;
b) interventi volti a mitigare gli effetti provocati
dall'inquinamento atmosferico, da animali, da tempeste, incendi,
inondazioni o eventi simili, ivi comprese la pianificazione,
progettazione e direzione lavori dei predetti interventi;
c) interventi per compensare la perdita di alberi e per le
spese di ripopolamento, in misura pari al valore di mercato del
patrimonio distrutto per ordine della struttura competente ai fini
della lotta contro la malattia o i parassiti o distrutto da
animali, ivi comprese la pianificazione, progettazione e direzione
lavori dei predetti interventi.
2. Per quanto concerne l'introduzione di mezzi preventivi a
difesa e tutela dei boschi dagli incendi, possono essere concessi
aiuti per la realizzazione delle seguenti iniziative:
a) costruzione, sistemazione e ripristino di viabilità
forestale con funzioni antincendio;
b) realizzazione di ripuliture delle scarpate delle strade di
accesso e di attraversamento delle zone boscate;
c) costruzione, sistemazione e ripristino di serbatoi
d'acqua, invasi, canalizzazioni e impianti idraulici loro annessi,
infrastrutture per la lotta aerea agli incendi boschivi.
3. La Regione, al fine di prevenire o limitare possibili
danni gravi ed estesi al patrimonio forestale, può provvedere
direttamente, tramite la struttura competente, a realizzare su
proprietà pubblica o privata, le iniziative di cui ai commi 1 e 2,
qualora per motivata necessità sia opportuno intervenire
urgentemente a difesa della stabilità ecologica, fitosanitaria ed
idrogeologica dei popolamenti forestali.
4. Gli aiuti di cui al presente articolo possono essere
concessi sino alla misura massima del 100 per cento della spesa
ammissibile.
Articolo 5
(Presentazione delle domande e istruttoria)
1. Le domande dirette all'ottenimento degli aiuti di cui alla
presente legge sono presentate alla struttura competente.
2. La struttura competente verifica la completezza e la
regolarità delle domande, ne valuta l'ammissibilità e dispone, con
provvedimento del dirigente responsabile, la concessione o il
diniego degli aiuti.
3. Le iniziative ammesse ad aiuto devono essere avviate
successivamente all'adozione del relativo provvedimento di
concessione.
4. L'erogazione degli aiuti è subordinata alla verifica della
completezza e della regolarità della documentazione di spesa
esibita dal beneficiario.
Articolo 6
(Vincolo di destinazione e di alienazione)
1. I beneficiari non possono mutare la destinazione o l'uso
dichiarati, né alienare o cedere i beni oggetto di aiuto,
separatamente dall'azienda, prima che siano decorsi:
a) cinque anni dalla data di acquisto o di ultimazione, se si
tratta di impianti ed attrezzature mobili;
b) quindici anni dalla data di acquisto o di ultimazione, se
si tratta di impianti ed attrezzature fissi ovvero di interventi
relativi a beni immobili.
2. A richiesta del beneficiario, la Giunta regionale, qualora
sopravvengano gravi e comprovati motivi, può autorizzare, con
propria deliberazione, prima della scadenza dei termini di cui al
comma 1, la cessione dei beni oggetto di aiuto ovvero il mutamento
della destinazione o dell'uso dichiarati, fatti salvi i vincoli di
destinazione urbanistica.
Articolo 7
(Controlli)
1. Al fine di verificare i tempi e le modalità di attuazione
delle iniziative oggetto di aiuto, nonché il rispetto degli
obblighi e di ogni altro adempimento previsto dalla presente legge
e dal provvedimento di concessione, la struttura competente
effettua controlli, anche a campione, potendo, a tale scopo,
accedere liberamente ai luoghi interessati e prendere visione della
documentazione necessaria.
Articolo 8
(Revoca)
1. La struttura competente dispone, con provvedimento del
dirigente responsabile, la revoca degli aiuti qualora il
beneficiario contravvenga agli obblighi previsti dalla presente
legge o dai provvedimenti attuativi della medesima. In particolare,
gli aiuti sono revocati qualora il beneficiario:
a) violi i divieti di cui all'articolo 6, comma 1;
b) non ultimi le iniziative concernenti beni mobili entro un
anno dalla data di concessione dell'aiuto;
c) non ultimi le iniziative concernenti beni immobili entro i
termini massimi stabiliti, in relazione a ciascuna tipologia di
iniziativa, dalla deliberazione della Giunta regionale di cui
all'articolo 9, comma 1, comunque non superiori a cinque anni dalla
data di concessione dell'aiuto;
d) attui l'iniziativa in modo sostanzialmente difforme
rispetto a quanto stabilito nel provvedimento di
concessione.
2. L'aiuto è inoltre revocato qualora dai controlli
effettuati risulti la non veridicità delle dichiarazioni e delle
informazioni rese dai beneficiari ai fini dell'ottenimento del
medesimo, nonché qualora, decorso un anno dalla data di concessione
dell'aiuto, l'iniziativa non sia stata ancora avviata.
3. La revoca comporta l'obbligo di restituire, entro sessanta
giorni dalla comunicazione del relativo provvedimento, l'intero
ammontare dell'aiuto eventualmente già erogato, maggiorato degli
interessi riferiti al periodo intercorrente tra la data di
erogazione dell'aiuto e la data del provvedimento di revoca,
calcolati sulla base della media ponderata del tasso ufficiale di
riferimento per il periodo in cui si è beneficiato
dell'aiuto.
4. Nel provvedimento di revoca sono fissate le eventuali
condizioni di rateizzazione, in un periodo comunque non superiore a
ventiquattro mesi.
5. La revoca dell'aiuto può essere disposta anche in misura
parziale, purché proporzionale all'inadempimento
riscontrato.
Articolo 9
(Rinvio)
1. Entro centottanta giorni dalla data di entrata in vigore
della presente legge, la Giunta regionale, sentita la Commissione
consiliare competente, definisce, con propria deliberazione da
pubblicare nel Bollettino ufficiale della Regione, le spese
ammissibili per gli aiuti previsti dalla presente legge e ogni
altro adempimento o aspetto, anche procedimentale, relativo alla
concessione dell'aiuto, ivi compresi le modalità e i termini di
presentazione delle domande, la documentazione da allegare e la
documentazione di spesa da esibire al fine dell'erogazione
dell'aiuto.
Articolo 10
(Disposizioni finanziarie)
1. L'onere complessivo derivante dall'applicazione della
presente legge è determinato in annui euro 2.433.000 per l'anno
2010 e in annui euro 2.933.000 a decorrere dall'anno 2011.
2. L'onere di cui al comma 1 trova copertura nello stato di
previsione della spesa del bilancio della Regione per il triennio
2010/2012 nell'Area omogenea 1.14.05 (Tutela risorse forestali e
faunistiche) e al suo finanziamento si provvede mediante l'utilizzo
delle risorse iscritte nello stesso bilancio:
a) nell'UPB 1.16.2.20 (Fondo globale di investimento) per
annui euro 1.200.000 a valere sull'apposito accantonamento previsto
al punto B.1. (Disciplina degli aiuti regionali in materia di
foreste) dell'allegato 2/B al bilancio medesimo;
b) nell'UPB 1.14.05.20 (Interventi per la tutela del
patrimonio forestale e faunistico - investimenti) per euro
1.233.000 per l'anno 2010 e annui euro 1.733.000 per gli anni 2011
e 2012.
3. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'Assessore regionale competente in materia di
bilancio, le occorrenti variazioni di bilancio.
Président
- La parole au rapporteur, le Conseiller
Agostino.
Agostino (UV)
- Merci, M. le Président. Colleghi, la
gestione sostenibile del patrimonio forestale rappresenta lo
strumento principale per valorizzare le potenzialità del bosco come
risorsa ambientale, di tutela, di sviluppo locale e socio-culturale
dalle rilevanti ricadute di tipo economico. Nel corso degli anni si
sono, infatti, affermati con maggiore convinzione i concetti di
multifunzionalità della foresta e, oltre ai tradizionali compiti di
produzione legnosa e protezione idrogeologica, è aumentata anche la
rilevanza delle funzioni ecologiche e ricreative. La ricchezza
biologica della foresta, riassunta nella definizione di
biodiversità, e il suo ruolo di serbatoio del carbonio nei processi
di lotta ai cosiddetti "gas serra" hanno esaltato il ruolo
fondamentale delle foreste quale patrimonio comune importante dal
punto di vista economico, culturale e sociale. L'Amministrazione
regionale pone tra i suoi obiettivi prioritari la valorizzazione e
la tutela del territorio. Nell'inventario forestale nazionale
relativo al 2005 la superficie forestale complessiva della Valle
d'Aosta si attesterebbe sui 105.900 ettari. L'inventario forestale
regionale del 1994 stimava la superficie forestale pari a 86.550
ettari; di questi il 57,1 per cento risultava essere di proprietà
privata, la parte restante di proprietà pubblica (in prevalenza
Comuni e consorterie). Sempre secondo i dati dell'inventario
forestale regionale, l'intera superficie forestale può essere così
suddivisa:
- destinazione produttiva 15 per cento;
- destinazione produttiva-protettiva 25 per cento;
- destinazione protettiva 25 per cento;
- evoluzione naturale 33 per cento;
- destinazione naturalistica 1,4 per cento;
- destinazione ricreativa 0,6 per cento.
A ciò va aggiunto che è legittimo ritenere che il notevole
incremento della superficie forestale registrato negli ultimi anni
è dovuto soprattutto a fondi privati, divenuti boscati per effetto
dell'abbandono delle pratiche agricole. Ai boschi ormai affermati,
segnati dai forti sfruttamenti del passato, realizzati fino agli
anni '70, oppure agli estesi rimboschimenti proseguiti fino alla
fine degli anni '60, che richiedono ancora interventi diffusi, si
sovrappongono quindi anche neoformazioni non gestite. Tali
popolamenti, nei primi stadi di sviluppo, sono soggetti ad una
marcata vulnerabilità dovuta ad una struttura non ancora stabile;
inoltre la capacità di produrre legname o garantire protezione
idrogeologica risulta diminuita. In effetti, realtà orograficamente
difficili come quella regionale necessitano di infrastrutture di
prevenzione e gestione, utilizzazioni forestali e interventi di
valorizzazione particolarmente onerosi, che difficilmente possono
essere realizzati senza il sostegno pubblico. Il problema degli
incendi boschivi, che interessa soprattutto i versanti esposti a
meridione, caratterizzati da un mesoclima particolare, con un alto
grado di aridità e vegetazione altamente infiammabile, richiede,
inoltre, importanti sforzi di prevenzione ed interventi di
ricostituzione ampi e articolati.
Emerge quindi la necessità di aggiornare e rafforzare la
politica degli aiuti nel settore forestale, tenendo conto delle
indicazioni fondamentali derivanti dalla normativa comunitaria e
statale vigente che riconoscono la necessità di un sostegno alle
iniziative di gestione del patrimonio forestale. Tali interventi,
di rilevanza generale per l'intero territorio e per l'intera
collettività regionale, sono volti alla tutela e alla salvaguardia
del patrimonio forestale ed afferiscono a funzioni proprie della
Regione. Gli aiuti di cui al presente disegno di legge sono
concessi in conformità a quanto previsto nella comunicazione della
Commissione europea del 27 dicembre 2006, relativa agli
orientamenti comunitari per gli aiuti di Stato nel settore agricolo
e forestale 2007-2013. Il provvedimento in esame rientra
nell'articolo 87, paragrafo 1, del trattato della Comunità europea
e costituisce un aiuto di Stato; per questo motivo in data 22
luglio 2009 è stato notificato alla Commissione europea che ha
espresso il proprio parere favorevole in data 20 novembre 2009.
Bene, venendo all'esame del disegno di legge, esso si compone di
dieci articoli, dove si va ad individuare e a disciplinare le
finalità dell'intervento normativo, indicando i possibili
beneficiari che sono individuati nei titolari di diritti reali o
personali di godimento delle aree boschive. Inoltre disciplina gli
aiuti per la valorizzazione, la manutenzione e la cura delle
foreste a favore, in particolare, di iniziative relative a tagli,
cure colturali, potature, sfolli, diradamenti e impianti, nonché ad
interventi di imboschimento, ad esclusione degli imboschimenti con
specie coltivate a breve termine (con un ciclo di produzione
inferiore ai 10-15 anni come ad esempio i pioppeti: questo non
rientra negli aiuti consentiti dalla Comunità europea), garantisce
la multifunzionalità delle foreste, disponendo in merito agli aiuti
in conto capitale, concessi fino alla misura massima del 100 per
cento, per la costruzione, il miglioramento e la manutenzione di
strade forestali e di altre infrastrutture, di sentieri ed elementi
caratteristici del paesaggio, la realizzazione di materiale ed
iniziative di informazione, nonché l'acquisto di superfici
forestali destinate o da destinare a zone di protezione naturale.
La legge interviene inoltre a disciplinare gli aiuti per iniziative
dirette a preservare patrimonio forestale e relative, in
particolare, ad interventi di prevenzione. La legge regionale
regola inoltre la presentazione delle domande e l'istruttoria dei
procedimenti diretti all'ottenimento degli aiuti di cui al presente
disegno di legge, dispone anche il divieto di mutare la
destinazione o l'uso dichiarati, nonché di alienare o cedere i beni
oggetto di aiuto, separatamente dall'azienda, prima che siano
decorsi cinque anni, ove si tratti di impianti ed attrezzature
mobili, e quindici anni, ove si tratti di altri impianti ed
attrezzature fissi, ovvero di interventi relativi a beni immobili.
Tale divieto può essere derogato solo previa autorizzazione della
Giunta regionale qualora ci siano gravi motivi. La legge reca
inoltre le disposizioni di controllo e disciplina i casi di revoca
degli aiuti. Infine all'articolo 9 la legge rinvia ad apposita
deliberazione della Giunta regionale, da adottare entro centottanta
giorni dalla data di entrata in vigore del presente disegno di
legge, la definizione delle spese ammissibili e di ogni altro
adempimento o aspetto, anche procedimentale, relativo alla
concessione degli aiuti. In ultimo l'articolo 10 reca, infine, le
disposizioni finanziarie prevedendo un onere pari a 2.433.000 euro
per l'anno 2010 e un onere annuo di 2.933.000 euro a decorrere dal
2011.
Bene, spero di essere stato abbastanza chiaro ed esaustivo,
quindi chiedo a tutti i colleghi di votare questa legge che va a
disciplinare e regolamentare gli aiuti in materia di foreste che,
oltre ad essere un patrimonio naturale, contribuiscono, in maniera
considerevole a salvaguardare il territorio e tutto il sistema
ecologico, fornendo, tra l'altro, un supporto determinante a tutto
il comparto turistico regionale.
Merci à tous pour votre attention.
Président
- La parole au Conseiller Secrétaire
Tibaldi.
Tibaldi (PdL)
- Grazie, Presidente. Secondo i dati più
recenti dell'inventario forestale nazionale, la superficie boscata
della Valle d'Aosta si aggira oggi sui 100.000 ettari. Questo dato
pone in evidenza la continua espansione delle foreste, che nel 1985
occupavano poco più di 84.000 ettari, e il progressivo abbandono
della montagna da parte dell'uomo. La natura sotto forma di alberi
o di boscaglia recupera gli spazi prima coltivati e ora
abbandonati. L'accrescimento considerevole delle aree forestali è
ancora più marcato se si pensa che all'indomani dell'unità d'Italia
un primo censimento del 1864 rilevava che solo il 7 per cento della
superficie regionale era ricoperta da boschi. L'era industriale ne
ha poi segnato un rapido sfruttamento, fino agli anni '70, in parte
compensato da contestuali rimboschimenti e oggi essi popolano oltre
il 30 per cento del territorio. Una piccola parte, il 15 per cento
di tale superficie, ha una destinazione principalmente produttiva,
mentre per il 25 per cento è possibile individuare una destinazione
mista produttivo-protettiva e una porzione analoga assolve
prioritariamente alla funzione di protezione idrogeologica. Un
terzo dei boschi valdostani cresce invece liberamente secondo i
canoni naturali dell'evoluzione.
Alla soddisfazione per il recupero del bosco, ecosistema che
include notevoli ricchezze naturalistiche e che tutela la stabilità
dei terreni in pendio, fa da contraltare il graduale abbandono
delle attività agricole in montagna, la cui terra è stata fonte di
sostentamento per secoli e per generazioni. È un fenomeno
inevitabile? Probabilmente sì, perché il progresso e le odierne
condizioni di vita ci allontanano dall'agricoltura, specie quella
più aspra praticata in quota. Non si deve però trascurare il
massiccio intervento di riordino e miglioramento fondiario, abbiamo
fatto una recente interrogazione su questo argomento, alla quale ha
risposto l'Assessore Isabellon ed è emerso che la cifra impegnata e
spesa è di 170.000.000 di euro, massiccio intervento realizzato
dalla Regione proprio per garantire la stabilità del suolo, la
regimazione delle acque, la produzione di foraggi per il bestiame e
in definitiva l'antropizzazione della montagna. Questo contributo
importante in termini di risorse impiegate e opere realizzate ha
solo però parzialmente contrastato il fenomeno descritto e questo
non può essere certamente considerato un elemento di
soddisfazione.
Il disegno di legge n. 43 che stiamo esaminando è sicuramente
lodevole nelle intenzioni, poiché si prefigge di rafforzare gli
interventi nel settore forestale, valorizzandone il patrimonio
vegetale e favorendone una crescita ordinata; le risorse stanziate
sono però risicate (poco più di 5.000.000 di euro nel biennio
2010-2011) e i benefici economici sono rivolti ai soli soggetti
pubblici, ai proprietari dei boschi o titolari di diritti reali sui
medesimi. Completamente escluse risultano le imprese, anche
cooperative, che lavorano nel comparto e che ben potrebbero invece
svolgere un ruolo fondamentale in questa delicata missione di
riequilibrio naturale. Sappiamo che questo vincolo è creato da una
norma comunitaria e ciò ci dispiace alquanto.
Il nostro gruppo nel corso dell'esame in commissione ha
presentato un emendamento che è stato accolto e che riguarda
l'articolo 9, dove la deliberazione applicativa che dovrà essere
varata dalla Giunta entro 180 giorni dall'approvazione di questo
disegno di legge avrà come passaggio obbligatorio il sentire la
commissione competente. Di questa attenzione ringraziamo sia
l'Assessore, sia i commissari che hanno accolto l'emendamento
proposto. La nostra valutazione è nel complesso positiva e il
nostro gruppo esprimerà un voto favorevole.
Président
- La parole au Conseiller Donzel.
Donzel (PD)
- Sempre più la sensibilità ambientale non è
più limitata a piccoli gruppi di ambientalisti ma, per fortuna, è
una cultura che si diffonde e, grazie allo sforzo di questi
pionieri dell'ambiente, sempre più diventa patrimonio comune di
tutte le forze politiche, quando ci si occupa di leggi che hanno un
diretto contatto con le questioni ambientali... quindi è opportuno
dedicare ad esse una grande attenzione. La situazione della Valle
d'Aosta è in linea con quella, come hanno ricordato i colleghi
prima di me, a livello nazionale ed è in linea con quanto avviene
nei Paesi più sviluppati del mondo, in tutti i Paesi del mondo,
soprattutto nell'emisfero nord del pianeta: stanno aumentando i
boschi in tutto l'emisfero nord, eccettuato il Canada. Eppure la
superficie mondale di foresta diminuisce, perché la parte ricca del
pianeta, i Paesi più sviluppati mettono sotto pressione le foreste
più pregiate che sono le foreste equatoriali dell'Amazzonia, del
bacino del Congo e dell'Indonesia. Ciò vuol dire non che non usiamo
più il legname e non ci interessa più lo sfruttamento, ma che non
usiamo più il nostro, perché è (per varie ragioni economiche o in
alcuni casi per qualità) meno interessante e però il legno c'è
dappertutto e continuiamo ad utilizzarlo, ma ci fa più comodo
andarlo a prelevare altrove. Altrove vengono costruite intere
autostrade che distruggono il pianeta e per prelevare una sola
pianta pregiata alle volte si abbattono migliaia di alberi in una
foresta equatoriale. Foreste equatoriali che - ricordo - sono un
patrimonio dell'umanità, anche perché mi sono documentato, anche se
la geografia non va più di moda in questo Paese e la si vorrebbe
abolire dalle scuole, la fortuna per noi che abbiamo ormai maturato
una certa età è che abbiamo avuto la possibilità a scuola di
imparare qualcosa di geografia economica. Ai nostri tempi ci
insegnavano che Kant sosteneva che la geografia era indispensabile
per la cultura dell'essere umano, probabilmente Kant è un filosofo
che non va per la maggiore al Ministero dell'istruzione pubblica...
A parte questa divagazione, in alcune foreste equatoriali come
quella dell'Ecuador, sono contenute tantissime specie animali,
vegetali, quindi c'è una ricchissima biodiversità; una biodiversità
che è di 30-40 volte superiore alla biodiversità che abbiamo qui da
noi ed è quindi importante prestare molta attenzione al
provvedimento che stiamo analizzando in aula, perché, secondo me,
nonostante siamo una piccola realtà e senza voler qui citare
"l'effetto farfalla", essendo pur anche una piccola realtà, è
importante che tutti facciano la loro parte per migliorare il
mondo. Di conseguenza bisogna creare le condizioni per la
possibilità di un utilizzo, ovviamente, sensato, disciplinato,
ordinato, curato delle nostre foreste, che sono in maggior parte
proprietà dei privati e questo ancor di più nella zona della bassa
Valle, dove alcune di queste proprietà non sono così facilmente
raggiungibili.
È chiaro che è cambiata molto la Valle d'Aosta, ormai per
l'attività industriale è sempre meno necessario sfruttare i legnami
locali, ma è anche vero che una prassi consolidata, come era dalle
nostre parti il taglio del legname, la cultura dei boschi, è sempre
meno praticata, perché è vero che si abbandonano i campi, ma si
abbandona anche il bosco: nessuno va più a curare i boschi. Da
bambino mi raccontavano che non esisteva un albero che diventava
secco in mezzo al bosco,
"non appena la punta dell'albero
-
mi diceva mio nonno -
cominciava a diventare giallastra o a
seccare, subito si andava su e lo si tagliava, perché serviva
legname per scaldare le abitazioni"
, quindi il bosco era
sfruttato in modo corretto ed era mantenuto; tutto questo oggi ha
dei costi elevatissimi e molti privati non intervengono più sulle
loro proprietà. È sempre più difficile dal punto di vista tecnico
realizzare pionieristiche teleferiche come si facevano una volta,
in modo che oggi le normative di sicurezza del lavoro non
consentirebbero più di realizzare, così come certi modi per far
scorrere il legname a valle che comportano anche problemi di
sicurezza non indifferenti, che oggi non possono più essere
utilizzati. Anche alla luce di una visita per me significativa che
ho fatto con l'Ufficio forestazione regionale in un comune della
Svizzera, abbiamo potuto verificare come queste difficoltà di
condurre il legname a valle nelle zone di montagna fanno sì che,
per coltivare alcuni boschi, si taglino degli alberi, che vengono
addirittura abbandonati sul sito, perché i costi per portarli fuori
(utilizzo di elicotteri, oppure sistemi di scorrimento a valle)
sono tali che neanche in queste realtà si riesce più a recuperare
questo legname. Eppure è importante operare questi tagli,
intervenire nelle foreste per favorire la crescita di piante nuove
e quindi far vivere i boschi anche per le generazioni future. Si
tratta di una gamma di interventi molto vasta e diversificata che
richiede un sostegno.
Vi è poi un altro aspetto importante e, a mio avviso, ancora
molto sottovalutato in Valle d'Aosta: l'aspetto turistico del
bosco. Sono ancora oggi sottovalutate le sue potenzialità, penso
soprattutto ad una stagione che ci vede in sofferenza nel periodo
turistico che è quella autunnale, nella transazione fra il periodo
estivo e il periodo invernale. Molte fotografie realizzate dai
fotografi valdostani, se confrontate con le fotografie di luoghi
come il Vermont, che sono famosi in tutto il mondo, non hanno
niente da invidiare. Centinaia di migliaia di cittadini americani
lasciano le loro città per andare a fare una passeggiata nei boschi
del Vermont durante l'autunno per vedere la meraviglia dei colori
di questi paesaggi. Anche quello è un potenziale da sfruttare, ma
anche lì bisogna sempre più tener conto che chi va a fare una
passeggiata nel bosco deve essere messo in condizioni di camminare
in un posto abbastanza sicuro, non tutti sono abituati, quindi ci
sono anche siti pericolosi. Tutto questo richiede interventi e una
volontà vera di migliorare la qualità dei nostri boschi per
consentirne uno sfruttamento anche economico.
Accogliamo quindi, come gruppo del Partito Democratico,
volentieri l'invito che ha lanciato il collega Agostino a sostenere
questa legge, ma diciamo anche nel votarla in modo convinto che le
buone leggi hanno bisogno di persone che le applicano in modo
corretto. La legge di per sé è il primo passo, poi c'è
l'applicazione ed è su questo che andremo a verificare se i
presupposti di una buona legge hanno le ricadute che ci aspettiamo
da tale provvedimento.
Président
- La parole au Conseiller Louvin.
Louvin (VdAV-R)
- Grazie, Presidente. Buongiorno,
colleghi. Abbiamo di fronte a noi in questo momento, per iniziativa
della Giunta regionale, un disegno di legge che disciplina gli
aiuti regionali in materia di foreste. Non è una legge forestale
nel suo complesso, è la legge che intende regolare l'intervento
dell'Amministrazione regionale, l'intervento prevalentemente
finanziario e autorizzativo comunque anche a momenti di azione
diretta nei confronti del settore boschivo. Abbiamo approfondito
insieme ai colleghi in commissione questo provvedimento, perché è
la prima volta da molto tempo che ci si pone un problema che è
essenziale per la nostra comunità, che lo è stato nei secoli e che
tornerà ad esserlo anche nei prossimi anni. La Valle d'Aosta "vive
nel bosco", è profondamente segnata nella sua cultura e nella sua
stessa sussistenza storica nei secoli dall'equilibrio che hanno
potuto avere i boschi; un equilibrio che guardando
distrattamente... e dall'alto ci guarda il Presidente Cerise che
dei boschi è stato ed è grande conoscitore ed esperto... questi
boschi non hanno avuto una condizione sempre ideale ed equilibrata.
L'uomo è intervenuto in modo sbagliato, massiccio in certi momenti
e non mi riferisco solo a tempi recenti. Nel '700 ha dovuto
intervenire d'autorità il Re di Sardegna con l'editto del 1753, che
porta il
Règlement pour la gestion et l'usage des bois et des
forêts
; non era un caso, avevamo "pelato" tutto, avevamo dato
tagli esagerati, perché l'economia del momento lo richiedeva,
potevano essere i
socques
della Val d'Ayas o altre necessità
della comunità. È stato necessario introdurre elementi di freno; in
altri momenti la comunità ha saputo darsi regole più equilibrate da
sola e lo ha fatto fin dalla Carta augustana dell'anno 1168 se non
ricordo male. Il problema quindi è sempre esistito, ma la comunità
molto spesso, quando viveva massicciamente nella realtà montana,
sapeva darsi un equilibrio e sapeva gestire - su questo abbiamo
insistito in commissione - come comunità il bene boschivo e non in
senso predatorio come proprietà personale, individuale di singole
famiglie. La maggior parte del territorio boschivo regionale è
occupata da consorterie, enti speciali di natura pubblicistica,
così li chiama la nostra legge regionale del 1973, che sono in
realtà il portato di secoli di storia che derivano dalla comunità
germanica (dalla
Gemeinschaft
germanica) e che hanno
strutturato questa possibilità per le nostre comunità di valle di
gestire il bene boschivo, di trarne le sole utilità necessarie
senza atteggiamenti predatori. Questa è una legge che non interessa
al momento la regolamentazione proprietaria dei boschi e delle
foreste, non prende ancora in mano - ma ci auguriamo e, se non lo
farà la Giunta regionale, lo faremo noi stessi, perché deve farlo
oggi la Regione Valle d'Aosta - un problema fondamentale della
nostra proprietà boschiva: quello della gestione delle consorterie
boschive forestali e del riordino dell'assetto proprietario delle
foreste, che oggi risente di un grande smembramento. Abbiamo una
proprietà molto parcellizzata, ci sono proprietari di pochi
millesimi di bosco, ci sono migliaia di famiglie che non
riconoscono neanche più la loro proprietà sul territorio, che non
sanno più dov'è la loro quota o la loro parte di bosco di
pertinenza. Abbiamo tutto un rapporto nostro di comunità con la
nostra terra che ha subito una lacerazione terrificante nel corso
degli ultimi 30-40 anni. Non dimentichiamoci che la Valle è stata
spopolata nella parte montana, soprattutto di media montagna,
soprattutto quella che è interessata dalle grandi proprietà
boschive e questo numero ridotto di persone che si occupano del
bosco, che sia in modo stabile prevalente o in modo occasionale e
complementare... è drammaticamente caduta... Per questo tale legge,
partendo da una situazione obiettivamente degradata, interviene
solo con determinati segnali di incoraggiamento, finanziamenti di
intervento e indicazioni di azione. Avremmo auspicato e auspichiamo
che vi sia un allargamento dello sguardo di questa nostra Regione e
che si rimetta mano alla materia al più presto in termini più
generali.
Venendo al contenuto del provvedimento, di cui noi salutiamo in
termini generali l'orientamento, gli scopi che troviamo aderenti
alle esigenze di oggi, alle funzioni ecologiche protettive, alla
dimensione che viene indicata culturale e sociale del bosco,
vorremmo puntualizzare un certo numero di debolezze di questo
provvedimento. Abbiamo chiesto in commissione, presentando già
nelle settimane passate degli emendamenti, che ci siano alcuni
piccoli correttivi che riteniamo essenziali e che andremo a
precisare e a spiegare meglio nel corso della discussione dei
singoli articoli e degli emendamenti stessi. Il primo problema che
vediamo riguarda l'inclusione in una legge che ha come scopo
l'intervento sul settore del bosco degli interventi anche di natura
stradale. È scontata, siamo noi stessi i primi a riconoscerlo, la
necessità di adeguare e completare laddove è necessario la piccola
viabilità boschiva soprattutto alle esigenze di poter raggiungere
adeguatamente e anche con i mezzi opportuni le singole parcelle. Ma
c'è un "ma" ed è legato al rischio che questa legge veda
canalizzare la maggior parte dei fondi disponibili... non stiamo
parlando di cifre particolarmente importanti se teniamo conto delle
grandi superfici che ricordava poco fa il collega Tibaldi, perché
parliamo di meno di 3.000.000 di euro a regime per tale legge... il
nostro timore - ma credo esso sia stato percepito anche da tutti i
commissari - è che una quota troppo rilevante di questi fondi venga
drenata solo ed esclusivamente per interventi di natura stradale.
Sono gli interventi più immediati, sono i più richiesti anche nel
concreto ma, siccome questa legge apre utilmente il ventaglio delle
possibili incentivazioni del sostegno anche al ripristino di
sentieristica più ridotta, alla realizzazione di materiale ed
iniziative informative, ad interventi legati alla prevenzione dei
danni causati da animali e da eventi calamitosi, alla compensazione
della perdita di alberi e di superfici forestali, ad interventi di
prevenzione, eradicazione e trattamento delle fitopatie, ossia una
serie di interventi che sono prettamente legati al bosco, la nostra
preoccupazione è che non si voglia consacrare una parte troppo
importante di questi fondi alla sola viabilità forestale. Abbiamo
chiesto che si mettesse semplicemente un paletto, un divisorio fra
quanto si destina ad un tipo di intervento e a quanto viene
consacrato al resto degli interventi. Credo che i colleghi che ci
hanno ascoltato in commissione non siano stati insensibili e non
attenti a questo nostro ragionamento, abbiamo percepito come
abbastanza debole la preoccupazione espressa in sede tecnica che
tale tipo di limite fosse un appesantimento burocratico. Siamo
convinti che, se andremo fra qualche anno a fare il consuntivo di
questa legge, siccome pesano tanto sulla bilancia gli interventi
stradali, vedremo che una grandissima parte dell'investimento che
sarà stato fatto sarà "scivolato" su tale via. Non ricorderemo,
perché lo ricordano tutti, che proprio pochi mesi fa, su
sollecitazione del nostro collega Bertin, l'Assessore dava
informazioni chilometriche ed esaustive sulla rete di piste
forestali e sul fatto che la si considerasse ampiamente
satisfattiva al momento per i bisogni della nostra Regione; non
vorremmo che, per la comodità con la quale si attinge a tali fondi
per questo tipo di intervento, vi fosse uno sbilanciamento. Abbiamo
chiesto - poi lo preciseremo meglio esaminando gli emendamenti -
che si istituisse un
plafond
al 50 per cento di questa spesa
per gli interventi di tipo stradale.
L'altra preoccupazione che abbiamo espresso riguarda un
possibile utilizzo distorsivo o comunque non necessario di questa
legge di quei pochi fondi, ripeto: "pochi" in termini generali
rispetto all'ampiezza del settore che riguarda l'acquisizione
immobiliare. Non abbiamo capito quale necessità potesse sostenere
il fatto di dedicare una parte di questi pochi soldi a comperare
dei boschi, a comperarli (poi lo vedremo in modo più dettagliato)
per poter acquisire superfici forestali destinate o da destinare
nell'ambito di obblighi statutari o contrattuali a zone di
protezione naturale. Se diamo dei soldi per comperare boschi, che
sia da parte di parchi, da parte di comuni, da parte di privati...
perché non è escluso, assolviamo alla necessità di venire incontro
ai bisogni del bosco stesso o facciamo solo un'operazione di tipo
prettamente immobiliare? Crediamo che il secondo sia il rischio
maggiore che corriamo e proponiamo che si chiuda tale valvola, che
non si consenta questa finalità e questo utilizzo.
Il terzo aspetto sul quale ritroviamo alcuni elementi di
dissonanza con quanto proposto riguarda il legame che vogliamo
duraturo fra questi investimenti e il loro perdurare in loco e
nella finalità a cui sono destinati. A noi pare, ma lo spiegheremo
meglio più avanti, che i vincoli di destinazione, i vincoli di
alienazione siano particolarmente brevi, particolarmente fugaci e,
tenendo presente che qui si interviene al 100 per cento, ossia con
copertura totale della spesa, anche per acquisizioni, crediamo sia
di buon senso legare maggiormente questi investimenti alle loro
finalità proprie e al luogo e fare in modo che si conservino più a
lungo nella loro finalità naturale.
Queste sono delle osservazioni che abbiamo tradotto puntualmente
in emendamenti e naturalmente all'esito dell'accoglimento o meno di
questi emendamenti, valuteremo la posizione finale del nostro
gruppo.
Sappiamo per averlo letto che l'Assessore ha ascoltato
attentamente il nostro suggerimento di menzionare fra i soggetti
destinatari di intervento anche le consorterie, seppure non abbia
inteso in commissione dirci cosa intende fare in futuro in questa
materia, quali siano gli intenti della Giunta regionale in
proposito. Noi crediamo che la semplice menzione in tale caso valga
ad apertura di possibilità di intervento nei confronti di tali
enti, ma li consideriamo ancora oggettivamente in difficoltà, li
sappiamo in difficoltà e il Presidente della Regione ha firmato non
tantissimo tempo fa ancora delle dichiarazioni di scioglimento di
consorterie non più attive. Noi crediamo che invece si tratti di
un'istituzione da rinvigorire, da rafforzare attraverso un riordino
normativo molto efficace.
Concludiamo con l'auspicio che i nostri emendamenti siano
oggetto di ripensamento, sono stati respinti dalla commissione, ma
ci auguriamo che su questo vengano nuovi motivi di valutazione e in
ogni caso al seguito ci pronunceremo in modo definitivo. Grazie...
pardon, chiedo scusa, Presidente, mi consenta... la distrazione mi
ha impedito di segnalare la presentazione di un ordine del giorno
come gruppo Vallée d'Aoste Vive-Renouveau, legato alla
ricomposizione della frammentazione della proprietà fondiaria, lo
presentiamo subito alla Presidenza. Chiediamo l'impegno della
Giunta regionale ad estendere alle superfici boschive le misure di
sostegno e le iniziative di ricomposizione di proprietà fondiarie,
le
remembrement foncier
, che attualmente vede esclusi
i boschi dalla possibilità di intervento della normativa regionale
in vigore. Ne faremo comunque oggetto di più dettagliata
illustrazione più avanti, grazie.
Président
- La parole au Conseiller Comé.
Comé (SA-UdC-VdA)
- Grazie, Presidente. Intanto per
riaffermare il voto favorevole del nostro gruppo su questo disegno
di legge, che va a disciplinare gli aiuti regionali in materia di
foreste, le motivazioni sono state ben esplicitate dal relatore.
Volevo intervenire un po' più tardi all'atto della discussione
degli emendamenti ma, visto che il collega Louvin nel suo
intervento ha illustrato già gran parte degli emendamenti che sono
stati presentati in Consiglio, vorrei fare alcune precisazioni in
quanto Presidente della commissione competente. Collega Louvin, lei
è a conoscenza dell'accordo che è stato raggiunto proprio per una
richiesta partita dal vostro gruppo, che era quella di dire:
"chiediamo più tempo per poter ragionare, per poter analizzare,
per poter presentare gli emendamenti in commissione, proprio perché
la commissione è quell'organismo che deve analizzare e
puntualizzare tutti gli articoli di legge"
, cosa che noi
abbiamo accolto, tant'è vero che questo disegno di legge è stato
iscritto nell'ordine del giorno suppletivo, avrebbe potuto essere
iscritto regolarmente se lo avessimo approvato 10 giorni fa. La
commissione ha concesso una settimana, riconosco che da parte del
vostro gruppo sono stati presentati una serie di emendamenti.
Proprio per avere la possibilità di ampliare la discussione, ho
invitato di nuovo l'Assessore e il dirigente competente e abbiamo
analizzato puntualmente emendamento per emendamento; quindi gli
emendamenti sono stati discussi e votati, cosa che lei ha anche
dichiarato. Vorrei fare una precisazione: dal punto di vista
regolamentare, conosco benissimo quali sono le norme, ogni singolo
consigliere o ogni gruppo può presentare gli emendamenti che vuole
in qualsiasi sede, quindi, da questo punto di vista, non faccio
alcuna eccezione, l'unica eccezione la faccio dal punto di vista
del rapporto che abbiamo stabilito in commissione. Se si dichiara
che si vuole maggiore visibilità, lo si dica in modo tale che io...
parlo a titolo personale, poi non so cosa faranno gli altri
Presidenti, ma io valuterò di volta in volta la possibilità di
concedere dilazioni su delle discussioni dei diversi disegni di
legge. Fra l'altro, vedo che è stato presentato l'emendamento n. 1,
su cui c'era l'impegno da parte dell'Assessore di presentare
l'emendamento in Consiglio, cosa che puntualmente è successa... è
stato accolto l'emendamento... non il vostro emendamento n. 7, ma
quello che era stato formulato dal collega Tibaldi e che noi
abbiamo accolto, diverso... ma l'abbiamo accolto e quindi sono
stati ripresentati alla lettera gli emendamenti che sono stati
discussi e votati in commissione. Voi avete tutte le possibilità di
farlo... assolutamente non faccio alcuna eccezione dal punto di
vista regolamentare, lo faccio solo dal punto di vista dei
rapporti. Con questo chiudo il mio intervento, voglio quindi
esprimere un giudizio favorevole a tale disegno di legge.
Grazie.
Président
- S'il n'y a pas d'autres conseillers qui
souhaitent intervenir, je ferme la discussion générale.
La parole au Conseiller Agostino.
Agostino (UV)
- Grazie, Presidente. Volevo solo chiedere
al Consigliere Louvin come si fa ad intervenire nei boschi, ossia
questa è la classica maniera di dire: "mettere il carro davanti ai
buoi", senza costruire le strade! Li si porta con l'elicottero, poi
si vanno a riprendere, ossia, secondo me, è fondamentale la
costruzione delle strade e dei sentieri per poter intervenire,
quindi prima bisognerà per forza... la gran parte dei soldi messi a
disposizione, chiaramente assorbe tutta la costruzione stradale,
perché prima si fa e poi... penso che questo è un modo di dire:
"mettiamo prima il carro davanti ai buoi, altrimenti..."
,
solo questo.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Grazie, Presidente. Credo che
l'argomento sia stato ampiamente dibattuto in commissione,
ringrazio il Presidente della commissione per le puntualizzazioni
in merito agli emendamenti, in particolare per la relazione il
Consigliere Agostino, che già nella sua relazione ha ripercorso le
considerazioni preliminari, gli obiettivi che questo disegno di
legge si prefigge. Evidentemente tutto è perfettibile, ma credo che
con tale provvedimento andiamo a regolamentare il settore, a dare
degli indirizzi più precisi e naturalmente ci saranno
successivamente le delibere applicative che saranno quelle che
vanno a tracciare in dettaglio le regolamentazioni delle azioni
previste. Non sto a tornare su tutti gli aspetti ricordati nei vari
interventi, interventi che hanno contemplato un'analisi a largo
respiro del valore del bosco in generale, che condividiamo, e anche
quelle che sono delle analisi più puntuali: mi riferisco in
particolare a quanto affermato dal Consigliere Tibaldi, dove sono
stati richiamati anche gli interventi specifici che non riguardano
espressamente il bosco, ma i riordini fondiari. Ne cito uno a caso:
riordino fondiario della Plantayes - che in questo momento è
oggetto di finanziamento - di Nus, che va ad intervenire in una
situazione dove si va a regolamentare tutto, compreso il bosco. Chi
conosce questa zona sa che in tale caso gli obiettivi che ci si
prefiggono sono di natura agricola anzitutto: recupero dei vigneti,
con l'individuazione delle aree boscate che devono rimanere a
protezione delle zone più sensibili, dei canaloni e con l'obiettivo
anche importante di andare a rivedere gli ambiti inedificabili per
tutto il villaggio che si trova al di sotto di questa zona
interessata dal riordino fondiario. Anche lì quindi il bosco nella
sua permanenza ha una funzione di mantenimento del terreno e una
funzione non solo di protezione e di produzione per quel che si può
di focatico. Il bosco quindi ha delle sue regolamentazioni anche
nell'ambito degli interventi di miglioramento fondiario.
Per quello che è degli altri interventi, credo che quanto è
stato richiamato dal Consigliere Donzel sia sicuramente
condivisibile. Ricordo solo che gli interventi che si fanno
attualmente nel bosco sono interventi che sono sì quelli dei
privati, che purtroppo in questo momento sono forse minori che in
passato, ma si presuppone con il disegno di legge di incentivarli,
ma anche quelli che vengono svolti direttamente da parte delle
squadre forestali, opportunamente formate e attrezzate, che operano
per una manutenzione del bosco con delle programmazioni, che non
possono permettere di intervenire in contemporanea dappertutto.
Anche nelle piccole realtà i comportamenti virtuosi vanno nella
buona direzione, questo è evidente: se ognuno fa la sua parte, il
risultato complessivo non può che migliorare. Consigliere Louvin,
per quel che è del ruolo delle consorterie, questo lo abbiamo
dibattuto in commissione, credo che - come è stato ricordato dal
Presidente Comé - nel momento in cui abbiamo condiviso che c'era
una correzione da fare sul testo, l'abbiamo proposta e c'è un
emendamento specifico e non sto a ritornare su questo visto che lo
abbiamo fatto in quella sede.
Per quanto riguarda gli altri emendamenti, vale quanto detto in
commissione; sulla viabilità evidentemente crediamo non sia
opportuno andare ad "ingessare" il margine di manovra su quella
disponibilità finanziaria. Non siamo per demonizzare la viabilità e
non abbiamo remore di tipo ideologico nostre o indotte che ci
impediscono di vedere la viabilità come un qualcosa di non
positivo. Credo quindi che sulla viabilità, soprattutto quella che
si fa in questo momento - mi richiamo anche ad altri dibattiti che
abbiamo fatto recentemente su quella che deve essere
l'interpretazione della viabilità sul territorio -, se si devono
completare o realizzare dei tratti di piste forestali, lo si fa con
tutti i criteri, che sono quelli di rispetto degli interventi, del
modo di intervenire e di rispetto degli obiettivi, quindi non si fa
della viabilità solo fine a sé stessa, ma con obiettivi precisi. La
conformazione del nostro territorio è tale per cui molto spesso,
per raggiungere certe zone, è obbligatorio intervenire anche in
maniera a volte impattante, ma tant'è questo, se lo si fa per bene,
è un qualcosa che riteniamo utile continuare a fare.
Per quanto riguarda gli altri emendamenti, anche lì vale quanto
detto in commissione. Sulla possibilità di acquisto la norma
comunitaria ce lo permette, noi lo abbiamo introdotto... questo non
vuol dire che, se c'è un'opportunità, deve per forza essere
utilizzata: è una norma che lo permette, quindi, nel caso specifico
in cui fosse necessario, lo si applica. Sui vincoli di alienazione
c'è stata uniformità con le regole in agricoltura, si sono
trasferite le stesse nell'ambito degli interventi per quel che
riguarda il patrimonio forestale. In commissione poi è stato
accennato da parte del Consigliere Louvin agli intendimenti e alle
azioni che si vogliono intraprendere in merito alle consorterie. Mi
ero riservato, visto che non era un tema all'ordine del giorno, di
parlarne in altro momento e in altra sede, evidentemente
l'attenzione verso le consorterie c'è.
Per quel che è degli emendamenti, rimane quella posizione che è
stata fatta propria dalla commissione. Non avrei altro da
aggiungere se non l'invito a votare tale provvedimento che, come è
stato ricordato dal relatore, è molto importante e, se non è
completamente esaustivo, può essere successivamente integrato; al
momento riteniamo che sia un buon disegno di legge, quindi
invitiamo a votarlo.
Presidente
- Merci. Colleghi, prima di passare all'esame
articolo per articolo, dobbiamo discutere dell'ordine del giorno
presentato dal gruppo Vallée d'Aoste Vive-Renouveau; ne do
lettura:
Ordine del giorno
Il Consiglio regionale
Considerata la forte frammentazione della proprietà fondiaria
nelle superfici boschive della Regione e le ripercussioni negative
di tale situazione rispetto ad una gestione sostenibile del
patrimonio forestale ed alla valorizzazione delle potenzialità del
bosco come risorsa ambientale e fonte di sviluppo economico
locale;
Ritenuta valida ed efficace la politica finora perseguita a
sostegno della ricomposizione delle proprietà colturali ed
auspicandone un suo rafforzamento;
Impegna
la Giunta regionale ad estendere alle superfici boschive le
misure di sostegno alle iniziative di ricomposizione della
proprietà fondiaria previste dalla normativa regionale in
vigore.
F.to: Louvin - Cerise Giuseppe - Chatrian - Bertin - Morelli
Patrizia
La parola al Consigliere Louvin.
Louvin (VdAV-R)
- Grazie, Presidente. In modo
estremamente succinto, ma l'ordine del giorno è talmente stringato
da necessitare di una precisazione. Quando il Governo regionale ha
disciplinato i criteri per gli aiuti al miglioramento fondiario con
la delibera n. 3190/2008, sono stati richiamati dei requisiti che
devono avere i comprensori interessati dai piani di riordino
fondiario situati in zone agricole. È stato precisato che dal
riordino sono comunque esclusi gli appezzamenti forniti di casa di
civile abitazione, i terreni adiacenti a fabbricati o costituenti
dipendenza dei medesimi, giardini e parchi, i boschi individuati
dall'articolo 33 della legge n. 11/1998, quindi la totalità dei
boschi; questa è stata una scelta precisa che è stata fatta, noi
non abbiamo alcun motivo per dubitare della sua sensatezza. Nel
momento in cui si discute di un intervento di rilancio del settore
del bosco, non possiamo non mettere in avanti l'esistenza di un
grave problema di frammentazione della proprietà boschiva. Senza
assegnare termini, senza ingiungere nulla allora la richiesta è che
si impegni la Giunta regionale, valutando e facendo i dovuti
approfondimenti, ad estendere alle superfici boschive le misure di
sostegno alla ricomposizione della proprietà fondiaria; permettere
quindi che le spese notarili, che le spese tecniche legate ad un
piano di riordino della proprietà di questi boschi possano essere
sostenute dall'Amministrazione regionale. Riteniamo che questo sia
un investimento produttivo, ossia avere un assetto proprietario
meglio ordinato e più composto potrebbe essere uno degli adiuvanti,
uno degli strumenti per permettere interventi meglio strutturati
nel settore. Lo abbiamo espresso in modo molto sintetico e molto
stringato, ma ci auguriamo che su questo ci possa essere la dovuta
attenzione. È una questione che è stata evocata in commissione, ma
che lì non aveva avuto nessuna particolare formalizzazione.
Grazie.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- In merito all'ordine del giorno
proposto, ricordo brevissimamente quella che è attualmente la
misura in oggetto, che è normata dall'articolo 32 della legge n.
32/2007, che cita:
"Ai proprietari di fondi agricoli possono
essere concessi aiuti per favorire la ricomposizione fondiaria fino
ad un massimo del 100 per cento dei costi legali ed amministrativi,
ivi compresi quelli per la realizzazione delle indagini"
.
L'articolo parla in generale di fondi agricoli, senza specificare
meglio se fra questi possono rientrare o meno i boschi, gli
incolti, eccetera. In sede di applicazione della misura, come
ricordato, con la delibera n. 934 del 3 aprile 2008 la Giunta ha
stabilito fra gli obblighi del beneficiario l'impegno a mantenere
la destinazione agricola dei terreni accorpati e a coltivarli
direttamente o tramite terzi per almeno 15 anni dalla data di
acquisto. Nel caso di accorpamento di terreni incolti possibile, il
beneficiario deve impegnarsi a rimettere le colture entro tre anni
dalla data di acquisto, evidentemente questo comporta che si può
metterli a coltura dove si può intervenire, se siamo in area
boscata, questo non è possibile, questo non vale sia per gli
accorpamenti privati, sia per i riordini fondiari, perché non è
possibile intervenire ad eliminare il bosco per una messa in
coltura... ecco non sono invece ammessi a contributo gli acquisti
di boschi che non siano stati considerati propriamente terreni
agricoli, in quanto non coltivabili; una verifica degli eventuali
impegni assunti dal beneficiario risulterebbe quanto meno
problematica. Oltre a questo, nella sede di confronto con la
Comunità europea per la legge n. 32, l'accorpamento dei boschi,
secondo i nostri consulenti che erano stati interpellati, era non
ammissibile in quanto trattasi di intervento nel settore forestale
che non è disciplinato dal regolamento di esenzione n. 1857/2006 e
che rappresenta la fonte normativa per la legge n. 32 medesima.
Questo aveva portato nella delibera applicativa a mantenere solo la
validità per quello che era dei terreni agricoli; quindi un
ulteriore approfondimento potremmo ancora farlo se ci sono delle
situazioni cambiate o qualcosa che possa permettere questo. Credo
che l'impegno a fare un ulteriore approfondimento ci sia, però in
contemporanea chiedo che vi sia il ritiro dell'ordine del
giorno.
Président
- La parole au Conseiller Giuseppe Cerise.
Cerise G. (VdAV-R)
- Non so se non ci siamo spiegati bene
o siamo stati interpretati male, ma il discorso della possibilità
di estendere il riordino alle aree boscate è in virtù di una legge
che andiamo ad approvare e che ha la finalità di riqualificare le
parti boschive. Noi dunque non parliamo di cambiare destinazione,
di andare ad estendere la possibilità di riordino fondiario alle
aree boschive per poi cambiarne la destinazione d'uso e destinarle
ad altre colture, la destinazione deve rimanere quella, ma con la
possibilità di riordinare. Prima il nostro Capogruppo ha chiarito
bene qual è la frammentazione dei nostri boschi, in certe realtà
raramente... troviamo sugli atti, perché non si sono poi fatte
successive divisioni, proprietari di un millesimo di una parte...
di conseguenza, ci pare estremamente importante e fondamentale
permettere il riordino di queste aree, che devono forzatamente
mantenere la destinazione boschiva, sicuramente non cambiare la
destinazione.
Président
- Je soumets au vote l'ordre du jour:
Conseillers présents: 33
Votants: 5
Pour: 5
Abstentions: 28 (Agostino, Benin, Bieler, Caveri, Alberto
Cerise, Comé, Crétaz, Donzel, Empereur, Carmela Fontana, Hélène
Impérial, Isabellon, La Torre, Lavoyer, Maquignaz, Marguerettaz,
Pastoret, Prola, Rigo, Emily Rini, Rollandin, Rosset, Salzone,
Tibaldi, Laurent Viérin, Marco Viérin, Manuela Zublena, Zucchi)
Le Conseil n'approuve pas.
Président
- Nous discutons maintenant sur le nouveau
texte approuvé par la III
e
Commission. Sur l'article
1
er
nous avons l'amendement présenté par l'Assesseur
Isabellon et l'amendement présenté par le groupe Vallée d'Aoste
Vive-Renouveau. Le contenu des amendements est semblable,
l'amendement de l'Assesseur récite:
"Al comma 3 dell'articolo 1,
dopo le parole: "siano essi soggetti pubblici" sono inserite le
seguenti: ", ivi comprese le consorterie,"
, celui du groupe
Vallée d'Aoste Vive-Renouveau récite:
"Al comma 3 dell'articolo
1, dopo le parole "possono accedere agli aiuti" sono aggiunte le
seguenti "le consorterie"
; le concept c'est le même mais, au
point de vue de la clarté, c'est plus correcte la proposition de
l'Assesseur.
La parole au Conseiller Louvin.
Louvin (VdAV-R)
- Il fatto che un emendamento sia più
chiaro dell'altro è sempre un concetto opinabile, ma qui i due
emendamenti sono distinti, sono diversi, perché in un caso, nel
nostro, facciamo riferimento alle consorterie fuori dalla
distinzione fra enti pubblici e privati, perché ci sono consorterie
riconosciute che sono enti speciali di tipo pubblicistico e ci sono
consorterie private che non hanno mai ottenuto il riconoscimento.
Mi spiace che il collega Comé si sia risentito per il fatto che non
sia stato ritirato il nostro emendamento, noi non avevamo nemmeno
cognizione della formulazione dell'Assessore che, guarda caso, si
rivela diversa da quella del nostro emendamento, che estende alle
consorterie tutte le possibilità di accesso a questi benefici. C'è
una differenza molto precisa, chi conosce tutte le difficoltà
applicative della legge n. 14/1973 e delle questioni di
riconoscimento delle consorterie - abbiamo degli uffici che
lavorano su tali questioni ormai da decenni - sa che ce ne sono
alcune che hanno ottenuto il decreto di riconoscimento del
Presidente della Giunta regionale - e sono quelle che con questo
suo emendamento vengono ammesse a beneficio -, poi ci sono le
consorterie non riconosciute, ma che sono esistenti, che hanno
sempre operato, che esistono con loro statuti e con loro attività
da secoli. A nostro modo di vedere, è più opportuno tenere lo
spettro ampio e riteniamo che questo giustifichi il mantenimento
del nostro emendamento. Le esprimo peraltro comunque apprezzamento
per il fatto di avere inserito nella legge il concetto di
consorterie, ma chiedo cortesemente anche al Presidente della
Regione, che conosce bene questa tematica, che ha avuto modo di
occuparsene nel tempo, che tale valutazione sia fatta, perché in un
caso vengono ammesse tutte le consorterie al beneficio, nell'altro
caso solo - da come lo leggo io - se
"siano essi soggetti
pubblici, ivi comprese le consorterie, o privati"
(questa è la
formulazione che avete proposto), ossia è un inciso nella categoria
solo degli enti pubblici. Valutatelo cortesemente, non so se avete
necessità di un piccolo approfondimento, ma mi pare una questione
non secondaria, perché in un caso si include e nell'altro si
esclude. Grazie.
Presidente
- Non volevo, collega Louvin, mettere sul
piano dell'opinabilità la sua... però ribadisco che qui non è
opinabile, quando dico che l'emendamento proposto dall'Assessore
Isabellon è più chiaro e conforme... non volevo dirlo perché mi
sembrava di essere sgarbato, ma l'emendamento, così come lo avete
proposto voi, non è ammissibile. Non è quindi più una questione di
opinabilità, ma il punto è che, così com'è formulato, il vostro
emendamento non è compatibile con la normativa europea. Se vuole,
io le leggo, non l'ho voluto fare prima per evitare... però qui il
parere dell'ufficio è testuale e dice:
"Ai sensi dell'articolo
69bis, comma 1, del Regolamento interno del Consiglio regionale, si
esprime parere favorevole sugli emendamenti in quanto risultano
compatibili con la normativa comunitaria e pertanto non necessitano
di notifica alla Commissione europea. Si precisa tuttavia che, per
quanto riguarda l'emendamento 1, cioè quello proposto da Vallée
d'Aoste Vive-Renouveau, il parere di cui sopra è relativo
all'interpretazione delle consorterie quali soggetti titolari di
diritti reali o personali di godimento di aree boscate, se
invece
- questo era il vostro intendimento -
con
l'esplicitazione delle consorterie si intende individuare soggetti
beneficiari diversi dai titolari di diritti reali o personali di
godimento, si rileva che tale interpretazione potrebbe essere non
compatibile con la normativa comunitaria"
. Di conseguenza, il
mio era semplicemente un garbato invito a rientrare
nell'emendamento proposto dall'Assessore Isabellon, perché era
coerente; non era una questione - forse mi sono espresso male - di
correttezza, la correttezza andava in questa direzione. Se vogliamo
mettere in votazione i due emendamenti, per me va benissimo, ma con
tale avvertenza.
La parola al Consigliere Louvin.
Louvin (VdAV-R)
- Presidente Cerise, è sua facoltà
ammettere o non ammettere gli emendamenti se non sono
ammissibili... lei eserciti tranquillamente - non ci offendiamo -
il suo diritto. Io dissento profondamente da questo tipo di
interpretazione che è stata data dagli uffici, perché, quando si
parla di soggetti beneficiari diversi dai titolari di diritti reali
o personali di godimento, si parla di qualcosa che non si
conosce... noi stiamo parlando di consorterie private che sono
titolari di diritti reali o personali di godimento... lo sono
tutte, hanno degli statuti che da secoli stabiliscono questi
diritti, quindi il fatto di includerle nei beneficiari, ma senza
limitarle ai soggetti pubblici non fa venire meno il loro diritto a
percepire tali aiuti. A nostro modo di vedere, una consorteria,
anche se non ha ottenuto il riconoscimento del Presidente della
Regione, deve poter ottenere il beneficio per l'intervento sul suo
bosco, deve poter svolgere questa attività, deve poter fare tale
intervento senza necessariamente far ricorso a soggetti terzi, a
consorzi, oppure individualmente ai singoli consortisti, perché
andiamo a fare dei pasticci sulle proprietà consortili che non
finiscono più. A nostro modo di vedere, l'emendamento rimane
ammissibile e chiediamo che venga mantenuta la nostra versione.
Ripeto: questa è una questione sostanziale e l'idea che era sottesa
al parere rilasciato dal dirigente, stando a quanto si è capito -
almeno così ho capito in commissione, perché sono intervenuto
personalmente -, era il rischio che le consorterie fossero
utilizzate come beneficiari di aiuto per interventi su altri fondi,
su fondi su cui non hanno dei diritti, ma questo noi lo abbiamo
chiarito; altrimenti, se lo si vuole precisare meglio, si metta
semplicemente: "le consorterie per i territori di loro pertinenza",
ma questa è la "perimetrazione" esatta dell'emendamento. Ribadisco:
le consorterie per noi devono poter tutte fruire del beneficio e
non solo quelle comprese nella categoria degli enti pubblici.
Ringrazio anche il Governo di voler chiarire tale aspetto, non ne
facciamo una bandierina di tipo politico: è una questione di tipo
tecnico e sostanziale, perché altrimenti tagliamo fuori una quota
consistente dei beneficiari e in qualche modo questo viene ad
essere peggiorativo rispetto ad una dizione più larga che, non
menzionando le consorterie, lascia indistinta la qualifica dei
beneficiari.
Presidente
- Solo una precisazione: io mi sarei guardato
bene dal non mettere in votazione l'emendamento, ho fatto una
proposta tenendo conto di un percorso che avevo sottomano, poi, se
volete, lo metto in votazione senza alcun problema, ho voluto solo
cercare una sorta di conciliazione.
La parola al Consigliere Caveri.
Caveri (UV)
- Mi sembra, Presidente, che vi sia un
equivoco, perché tale questione era stata chiarita in commissione,
nel senso che vorrei brevemente ripercorrere quel che è capitato in
commissione, l'Assessore era presente con il funzionario, ricorderà
perfettamente. In un primo tempo, sulla base della presentazione
dell'emendamento da parte del collega Cerise, si è sviluppata una
discussione sull'eventualità di inserire o meno le consorterie.
Questo parere del dott. Verthuy era stato presentato prima che si
sviluppasse la discussione; infatti, se vedete, la data di tale
parere è quella del giorno della commissione.
Dopo che la discussione si è sviluppata - e devo dire, per
onestà personale, che si era scelto poi di rifarsi alla dizione che
sarebbe stata presentata dal Governo regionale (mi sembra che le
formulazioni "le consorterie" o "ivi comprese le consorterie" siano
assolutamente identiche) -, si era partiti dal presupposto che, lo
dico anche all'attenzione del Presidente, visto che si era
stabilito che tutta questa materia sarebbe poi stata ulteriormente
regolamentata con una delibera di Giunta, tale preoccupazione che
il funzionario aveva esplicitato sulla possibile confusione fra
diverse tipologie di usi civici più che di consorterie, perché le
consorterie più o meno sono "fotografate" da
illo tempore
...
ho l'impressione, Signor Presidente del Consiglio, che questo
parere sia un parere precedente. Naturalmente sono d'accordo con
l'emendamento presentato dal Governo regionale, ma per dire che,
nel caso in cui vi fosse qualche dubbio su quale interpretazione
dare al termine "consorterie", per evitare che vi possa essere
un'interpretazione che risulti essere difforme rispetto ai
contenuti delle normative comunitarie... essendoci la delibera di
Giunta, la questione è assolutamente pacifica.
Presidente
- La parola al Presidente della Regione,
Rollandin.
Rollandin (UV)
- L'articolo come è formulato... il comma
3 nella lettura che è stata fatta anche adesso:
"possono
accedere agli aiuti i titolari di diritti reali o personali di
godimento di aree boschive, siano essi soggetti pubblici o
privati
- allora quando noi diamo a questo... -
singolarmente o in forma associata"
... quindi nell'ambito
della consorteria... inquadriamo la consorteria in una di queste,
perché è titolare di godimenti reali, quello che è stato ricordato,
che possono essere pubblici o privati, quindi singolarmente o in
forma associata. La mia domanda allora è: se noi non inseriamo
questo emendamento, perché, se non ho capito male, la
preoccupazione del collega Louvin è che, se inserisco quella
dizione di
"ivi comprese le consorterie"
dopo
"pubblici"
, do quasi l'idea che tolgo via il privato, mentre
se io lascio questa formulazione con l'intesa che le consorterie
devono essere... ossia le riconosciamo, diamo titolo alle
consorterie che sono il risultato in un caso riconosciuto e quindi
pubbliche, nell'altro consorterie private, credo che potremmo
uscire da questa
impasse
. Si ritirano quindi entrambi gli
emendamenti con l'intesa che nella delibera si faccia questo
chiarimento, così evitiamo di ulteriormente appesantire, perché
credo che l'intento sia comune. Rischiamo di dare nella
formulazione spunto per ulteriori interpretazioni fatte da terzi,
siccome la facciamo qui ed è a verbale, nella delibera facciamo
riferimento che intendiamo consorterie sia pubbliche che private,
così evitiamo di cadere nell'equivoco di discriminare; l'importante
è che vi sia l'interesse e chiaramente il godimento reale, come è
scritto nell'articolo, quindi rientriamo perfettamente in
entrambi... A questo punto, per evitare di essere interpretati
male, perché riconosciamo che questo è giusto, la delibera
attuativa, come si diceva adesso nella discussione, potrebbe farci
uscire dall'equivoco; quindi ritiriamo l'emendamento anche come
Giunta in modo che possiamo andare avanti su questa linea.
Grazie.
Président
- La parole au Conseiller Louvin.
Louvin (VdAV-R)
- Aderiamo alla sollecitazione e
ritiriamo anche noi l'emendamento, la "questione consorterie" la
riapriremo in modo più approfondito
en temps et lieu
.
Grazie.
Président
- L'amendement de l'Assesseur Isabellon et
celui du groupe Vallée d'Aoste Vive-Renouveau sont retirés; j'en
donne respectivement lecture pour le procès-verbal:
Emendamento
Al comma 3 dell'articolo 1, dopo le parole: "siano essi
soggetti pubblici" sono inserite le seguenti: ", ivi comprese le
consorterie,".
Emendamento
Al comma 3 dell'articolo 1, dopo le parole "possono accedere
agli aiuti" sono aggiunte le seguenti "le consorterie".
La parole au Conseiller Louvin.
Louvin (VdAV-R)
- Solo per una brevissima dichiarazione
di voto favorevole su questo articolo sui principi; invece, poiché
presumo dall'intervento dell'Assessore che non sarà accolto nessuno
degli emendamenti successivi, riservandoci di parlarne al momento
in cui saranno discussi, ci asterremo sul resto della legge.
Président
- Je soumets au vote l'article
1
er
:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 2:
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Sur l'article 3 nous avons l'amendement n° 2
présenté par le groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Il Presidente Comé ha ritenuto che
fosse poco canonico, poco opportuno riportare in aula degli
emendamenti che abbiamo già sottoposto in quella sede, lì abbiamo
potuto svilupparne più ampiamente la discussione, ma vorrei
ricordare che neanche tutti i gruppi politici sono presenti in
commissione e mi pare singolare che si possa considerare chiusa una
discussione quando alcuni colleghi - nel caso di specie i colleghi
del Partito Democratico - non erano presenti e dare per acquisito
che una questione fosse superata, a noi pare invece che sia utile
richiamarla. Sarò nondimeno molto sintetico: qui la proposta della
Giunta prevede di finanziare - e vorrei ricordare che il
finanziamento è fino al massimo del 100 per cento - l'acquisto di
superfici forestali destinate e da destinare nell'ambito di un
obbligo statutario o contrattuale integralmente a zone di
protezione naturale, quindi formare degli insiemi boschivi che
siano considerati area di protezione naturale. Noi allora
incrociamo i vari aspetti: il primo, questa legge va anche a
beneficio di privati, oltre che di enti pubblici; cosa siano gli
obblighi contrattuali o statutari... possono essere qualsiasi cosa,
può essere un impegno che assume un privato, una società di
condurre nei confronti degli enti pubblici un'azione di protezione
naturale, eccetera, perché dobbiamo finanziare degli acquisti:
dobbiamo darli ai parchi, perché comprino terreni per fare aree di
protezione, vogliamo dare ai comuni... ma abbiamo chiuso la fase di
finanziamento degli acquisti da parte dei comuni e di enti
pubblici... Non capiamo l'interesse di utilizzare dei fondi in
materia forestale per l'acquisizione di immobili. È possibile,
Assessore, che vi sia
una tantum
un caso nel quale questo
viene ad essere utile, non lo escludiamo a priori, ma, se lasciamo
aperta questa porta, lasciamo aperta la possibilità ad un gran
numero di enti, di soggetti, di parchi e di riserve di utilizzare
questi strumenti per comperare immobili. Noi non vogliamo che la
legge forestale consenta questo utilizzo, questa sarebbe
un'ulteriore immobilizzazione di proprietà e in ogni caso
utilizzare dei fondi che devono essere un volano economico di
ripresa, di possibilità di lavoro su un fronte diverso da quello
dell'acquisizione immobiliare. Su questo siamo molto netti,
crediamo che il fatto che lo autorizzi la Comunità europea non
metta nulla in più o in meno sulla questione; per noi è inopportuno
utilizzare soldi di tale legge per comprare immobili. Grazie.
Président
- Je soumets au vote l'amendement n° 2 du
groupe Vallée d'Aoste Vive- Renouveau, qui récite:
Emendamento
La lettera d) del comma 1 dell'articolo 3 è
soppressa.
Conseillers présents: 30
Votants: 25
Pour: 5
Contre: 20
Abstentions: 5 (Benin, Donzel, Carmela Fontana, Rigo,
Tibaldi)
Le Conseil n'approuve pas.
Président
- Je soumets au vote l'article 3:
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 4:
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Maintenant nous avons l'amendement n° 3
présenté par le groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Grazie, Presidente. Con questo
emendamento si chiede l'introduzione del
plafond
al 50 per
cento degli aiuti concessi ai sensi di questa legge per la
costruzione delle strade forestali e la costruzione, sistemazione e
ripristino di viabilità forestale con funzione antincendio.
Vorremmo essere molto chiari su questa cosa. Non abbiamo avanzato
nessun pregiudizio né di tipo ideologico, né di tipo funzionale. A
noi sta bene che vengano fatte, fatte bene, l'Assessore diceva sono
un po' impattanti, ma a fin di bene: l'impatto va commisurato
naturalmente con la necessità, con la qualità dell'intervento,
eccetera, ma, secondo noi, c'è il rischio fondato che i fondi di
questa legge vengano, dopo aver noi fatto una bella chiacchierata
sui boschi, eccetera, troppo massicciamente dirottati sul settore
della viabilità; questo è il punto per noi, questa è la ragione per
la quale chiediamo che venga messo un
plafond
. Abbiamo
chiesto alla Giunta in sede di commissione:
"vogliamo
discuterne, vogliamo immaginare un'altra percentuale?"
. Non
siamo a farci crocifiggere sul 50 per cento, è necessario che sia
il 55, il 60? Ma vogliamo stabilire che c'è una parte importante
dell'intervento che è riservata alla qualità di valorizzazione del
bosco attraverso il contrasto alle malattie delle piante,
attraverso sistemi di riqualificazione, eccetera? No. Se questo non
viene fatto, pioveranno su questa legge domande di sistemazione, di
costruzione o anche di ricostruzione di piste forestali e temiamo
che la maggior parte delle risorse andrà in questa direzione.
Abbiamo chiesto che vi sia in questo un'intelligenza da parte di
questo Consiglio di mettere un limite, non ideologico, né
preconcetto, ma funzionale a tale legge perché questo non avvenga.
Chiediamo di valutarlo con attenzione e chiediamo anche ai colleghi
dei gruppi di opposizione di "tendere l'orecchio" all'importanza di
questi correttivi. Grazie.
Président
- Je soumets au vote l'amendement n° 3 du
groupe Vallée d'Aoste Vive-Renouveau, qui récite:
Emendamento
Dopo l'articolo 4 è inserito il seguente:
"Articolo 4bis
(Limiti di spesa)
1. Le spese di cui all'articolo 3, comma 1, lettera a), e di
cui all'articolo 4, comma 2, lettera a), non possono essere
superiori al 50 per cento degli aiuti concessi ai sensi della
presente legge.".
Conseillers présents: 30
Votants: 25
Pour: 5
Contre: 20
Abstentions: 5 (Benin, Donzel, Carmela Fontana, Rigo,
Tibaldi)
Le Conseil n'approuve pas.
Président
- Je soumets au vote l'article 5:
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Sur l'article 6 nous avons les amendements n°
4, n° 5 et n° 6 présentés par le groupe Vallée d'Aoste
Vive-Renouveau.
La parole au Conseiller Louvin.
Louvin (VdAV-R)
- Se il Presidente lo consente, faccio
una brevissima illustrazione di tutti e tre gli emendamenti
insieme, che hanno una stessa filosofia. Vorrei ricordare che qui
siamo in tema di vincoli di destinazione o di alienazione, che vuol
dire possibilità di distogliere poi questi beni che sono stati
acquistati con contributo 100 per cento regionale dalle loro
finalità proprie, vuoi trasferendoli magari fuori Valle, vuoi
vendendoli a terzi, vuoi utilizzandoli per altro uso. In
commissione ci siamo interrogati quali sono questi beni, ovviamente
i boschi non ce li toglie nessuno, ma qui si parla di acquisto di
infrastrutture, può essere questione di acquisto anche di
macchinari importanti, di investimenti rilevanti anche di tipo
fisso, semifisso, passerelle costruite in ambito forestale,
pannelli illustrativi, una serie di funzioni molto complesse che
noi finanziamo al 100 per cento, ossia chi lo fa non tira fuori una
lira. Su questo la precauzione che l'Assessorato ha proposto è
identica a quella che è stata prevista in ambito agricolo generale,
quindi 5 anni per le attrezzature mobili, ma è comprensibile: ti do
il contributo per l'acquisto della falciatrice, hai un vincolo di 5
anni, sono beni che hanno anche forse un'usura, un logoramento, un
tempo di ammortamento breve, ma in campo forestale, soprattutto per
determinate tipologie di beni, possiamo avere... non credo che lo
daremo per l'acquisto semplice di una motosega, qui si tratta di
finanziare interventi di un certo rilievo, allora la previsione dei
5 anni è troppo breve, va almeno commisurata: siccome te lo compro
tutto, te lo regalo il bene mobile, proroghiamo da 5 a 10 anni
questo vincolo di destinazione.
Per la possibilità di vendere poi impianti ed attrezzature
fisse, ovvero lo stesso immobile, tu mi hai chiesto un 100 per
cento, magari me lo hai acquistato anche, me lo hai fatto
acquistare, avete votato poco fa contro un emendamento che avrebbe
escluso gli acquisti immobiliari, te lo rendo libero dopo 15 anni,
ne fai quello che vuoi. Tutto questo contesto a noi pare
leggermente sfalsato: il bosco ha dei tempi diversi
dall'agricoltura, dei tempi di coltivazione e di maturazione
dell'investimento per quello che si può investire, che devono
essere guardati in modo diverso. A questo si aggiunge che
analogamente a quanto è stato previsto da altre leggi in passato,
mi viene in mente la legge sull'agriturismo per esempio, c'è una
possibilità di svincolo, di uscire dal percorso del vincolo che è
stato posto sull'immobile in tempo anticipato e si mette in
evidenza che possono succedere dei fatti a livello familiare e
personale che sono di particolare gravità e che la Giunta regionale
può valutare. Ammettiamo ad esempio il caso significativo e grave
del decesso, in genere si mette quello, io non ho visto spesso
provvedimenti di questo genere, abbiamo fiducia che la Giunta
valuti seriamente tali questioni, ma, anche nel caso di un lutto
familiare di questa portata, il fatto di far cessare immediatamente
il vincolo di destinazione, quindi di rendere alienabile questo
bene, su cui è stato fatto un investimento al 100 per cento a
nostro avviso deve tener conto dell'incremento di valore che ha
avuto tale bene. Il fatto di sottoporlo simbolicamente, ma in modo
abbastanza significativo ad un ritorno all'amministrazione di un
valore pari al 10 per cento di quanto finanziato a noi non sembra
una cosa esagerata. È innovativo rispetto a quanto prevede
attualmente la normativa in materia agricola, ma lo riteniamo
qualificante, fa parte di quelle correzioni di rotta che ogni tanto
anche il Consiglio regionale dovrebbe dare rispetto all'evoluzione
degli interventi in campo agroforestale. Grazie.
Président
- Je soumets au vote l'amendement n° 4 du
groupe Vallée d'Aoste Vive-Renouveau, qui récite:
Emendamento
Alla lettera a) del comma 1 dell'articolo 6, la parola
"cinque" è sostituita dalla seguente "dieci".
Conseillers présents: 30
Votants: 25
Pour: 5
Contre: 20
Abstentions: 5 (Benin, Donzel, Carmela Fontana, Rigo,
Tibaldi)
Le Conseil n'approuve pas.
Président
- Je donne respectivement lecture des
amendements n° 5 et n° 6 du groupe Vallée d'Aoste
Vive-Renouveau:
Emendamento
Alla lettera b) del comma 1 dell'articolo 6, la parola
"quindici" è sostituita dalla seguente "venti".
Emendamento
Il comma 2 dell'articolo 6 è sostituito dal seguente:
"2. A richiesta del beneficiario, la Giunta regionale,
qualora sopravvengano gravi e comprovati motivi, può autorizzare,
con propria deliberazione, prima della scadenza dei termini di cui
al comma 1, e previo rimborso, da parte del beneficiario stesso del
10 per cento dell'aiuto già ottenuto, la cessione dei beni oggetto
di aiuto ovvero il mutamento della destinazione o dell'uso
dichiarati, fatti salvi i vincoli di destinazione
urbanistica.".
Amendements n° 5 et n° 6 du groupe Vallée d'Aoste
Vive-Renouveau: même résultat.
Président
- Je soumets au vote l'article 6:
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Article 7: même résultat. Article 8: même
résultat.
Président
- Sur l'article 9 nous avons l'amendement n° 7
présenté par le groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Grazie. Abbiamo chiesto una
formulazione più rigida, rinforzata rispetto a quanto hanno
suggerito - e mi pare che il suggerimento sia accolto - i colleghi
del gruppo del Partito della Libertà. Noi riteniamo che la
tipologia di questa deliberazione, che dovrà stabilire le spese
ammissibili per gli aiuti e ogni altro adempimento sia
sostanzialmente una delibera di tipo regolamentare e, poiché la
potestà regolamentare compete a questo Consiglio e non ancora alla
Giunta, crediamo sia giusto che si pronunci con un parere conforme
questo Consiglio attraverso la propria commissione. È una questione
che può sembrare formale, ma non lo è: è una possibilità di
codecisione, di decisione comune fra la Giunta e la commissione. La
commissione ha comunque una composizione di maggioranza, quindi
nulla vi può sfuggire, ma lo sguardo più attento che potrebbe avere
anche la commissione nell'analisi soprattutto delle spese
ammissibili, perché su questo si è concentrata una larga parte
della discussione nel momento in cui si sono incontrati i
rappresentanti dell'Ordine professionale degli agronomi e
forestali, su questo l'apporto che potrebbe dare in termini di
attenzione e di partecipazione alle decisioni della commissione ci
sembra più che utile. Chiediamo quindi che dopo l'espressione
"la Giunta regionale definisce"
si aggiungano le parole:
"su conforme parere della commissione regionale competente"
.
Grazie.
Président
- Je soumets au vote l'amendement n° 7 du
groupe Vallée d'Aoste Vive-Renouveau, qui récite:
Emendamento
Al comma 1 dell'articolo 9 dopo le parole "la Giunta
regionale definisce" sono inserite le seguenti "su conforme parere
della commissione consiliare competente".
Conseillers présents: 29
Votants: 24
Pour: 5
Contre: 19
Abstentions: 5 (Benin, Donzel, Carmela Fontana, Rigo,
Tibaldi)
Le Conseil n'approuve pas.
Président
- Je soumets au vote l'article 9:
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Article 10: même résultat.
La parole au Conseiller Giuseppe Cerise, pour déclaration
d'intention.
Cerise G. (VdAV-R)
- Solo per dichiarare il nostro voto
di astensione su questa legge. Ci rammarichiamo, avremmo voluto
dare convintamente il nostro sostegno; abbiamo votato l'articolo 1
dove venivano definiti i principi, poi con quei ragionamenti fatti
relativamente al discorso delle consorterie che verrà ripreso in
seguito pensavamo che almeno alcuni dei nostri emendamenti
meritassero un'attenzione maggiore, di questo ce ne rammarichiamo e
di conseguenza il nostro sarà un voto di astensione.
Président
- Je soumets au vote la loi dans son
ensemble:
Conseillers présents: 30
Votants: 25
Pour: 25
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK