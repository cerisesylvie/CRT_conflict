Consiglio Regionale della Valle d'Aosta - Oggetto del Consiglio n. 3133 del 11 gennaio 2018 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
FORMAZIONE PROFESSIONALE
ISTRUZIONE PUBBLICA
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3133 del 11 gennaio 2018 - Resoconto
OGGETTO N. 3133/XIV - Reiezione di mozione: "Impegno per la
revoca del documento recante le "adaptations" e la revisione della
legge regionale 18/2016 in materia di riforma del sistema di
istruzione e formazione scolastica".
Farcoz (Président)
- En présence de 30 Conseillers je
déclare ouverte la séance. Point n° 40 à l'ordre du jour. Pour
l'illustration, la parole à la collègue Certan.
Certan (ALPE) -
Con questa nostra mozione andiamo a
definire in modo più preciso quanto ha già annunciato e illustrato
ieri il collega Andrea Padovani nell'interpellanza.
Innanzitutto la ringrazio, Assessore, perché ieri ha dato delle
indicazioni precise su quanto è sua intenzione fare in questo
periodo e, al di là dei comunicati stampa che spesso lasciano il
tempo che trovano e non si riesce mai a capire fino in fondo o a
interpretare le parole, credo che ieri sia stata molto più chiara.
Mi permetto anche di dire che forse è venuta fuori la differenza
fra quello che noi sosteniamo dal 2016 e quello che lei porta
avanti da allora. È una legittima visione diversa, però proverò
oggi a spiegare, al di là del testo della mozione che appare essere
anche molto tecnico, ma che in realtà vuole essere solo da spunto,
perché i punti che noi abbiamo messo sono semplicemente delle
indicazioni, ma ce ne sarebbero molti altri. Avremmo voluto parlare
anche di orientamento, avremmo voluto parlare di molte altre cose,
che posso capire non essere stati definiti nella legge n. 18 in
modo preciso, perché una legge deve essere un po' più alta e più
aperta, ma che, a mio avviso, vanno con dei documenti studiati,
preparati bene e soprattutto ancorati alla realtà valdostana,
preparati meglio perché forse i punti più delicati e in questo
momento meno performanti sono proprio quelli legati
all'orientamento fra scuola secondaria di secondo grado e scuola
secondaria di primo grado.
Dicevo, questa mozione appare molto tecnica, ma in realtà è
molto politica e voglio porre l'attenzione su una chiara presa
d'atto. I passaggi tra novembre e dicembre hanno in modo
inequivocabile posto l'accento sul fallimento della legge n. 18 e
della successiva applicazione ad agosto 2016, quindi il fallimento
di questa legge della Buona scuola o dell'adeguamento della legge
della Buona scuola in Valle d'Aosta. Credo, Assessore Rini, che
quello che solo lei e il collega Guichardaz definivate il punto di
ripartenza o una grande rivoluzione nella scuola... beh, eravate a
braccetto nel 2016, lo siete anche adesso, devo dire che grossi
passi avanti nella scuola valdostana non sono stati fatti, anzi
sono stati fatti passi indietro da un punto di vista soprattutto
didattico-pedagogico, sicuramente sono stati fatti passi avanti da
un punto di vista forse giuridico. Non è certo tutto da buttare e -
come ha detto lei ieri - la professionalità e la serietà degli
insegnanti e delle istituzioni nel cercare di applicare e nel
cercare di portare avanti una sperimentazione, che non aveva né
capo, né coda sono comunque state importanti e hanno chiuso il
cerchio nelle istituzioni facendo chiarezza, questo glielo
riconosco, sicuramente non è tutto da buttare. Per alcuni gradi di
scuola è stata più "facile" l'applicazione, perché forse avevano
già fatto dei percorsi diversi; per altri gradi, l'impostazione di
questa legge, soprattutto del documento dell'agosto 2016, è stata
invece deleteria.
Oggi siamo qui a decretare il fallimento di questo esperimento e
di questa sperimentazione, è stato un fallimento annunciato. Il
Presidente Viérin ama dire: "voi sapevate tutto, voi avete sempre
detto tutto", purtroppo io glielo avevo anche detto nel mio
intervento: spero di essere smentita, spero che tutto quello che vi
diciamo oggi su questa legge - e questo era a luglio 2016 - sia
smentito da una chiara consapevolezza da parte degli insegnanti che
questo è possibile fare e portare avanti, purtroppo non fummo noi
gli unici a dirle che non era possibile andare avanti, ma lei ieri
ha fatto una ricostruzione storica direi un po' personale. È vero
che furono create delle commissioni, però queste commissioni ve lo
ribadirono più volte che, impostata in quel modo, la legge non
avrebbe portato beneficio alla scuola. Le osservazioni che fecero
allora le scuole per le
adaptation
nel corso dei due anni
furono osservazioni chiare, direi epistemologiche e scientifiche,
visto che a voi piace molto questo termine (scientifico). Gli
insegnanti parlarono di didattica, di pedagogia, parlarono anche di
età dello sviluppo, di momenti evolutivi, di difficoltà di
apprendimento; furono tutti argomenti trattati già in quel famoso
luglio 2016 in cui già allora vi fu un altro cambio di Giunta. Non
fummo solo noi quindi, purtroppo, a dire queste cose, ci fu
un'accelerata e, anche se le scuole e le commissioni di vari ordini
e gradi che si erano riunite vi avevano chiesto più tempo,
decideste... noi non sappiamo perché, ma quello fu un momento
topico, storico da un punto di vista politico con l'entrata
dell'UVP in maggioranza e in poche settimane fu chiuso questo
documento in fretta e furia e fu approvata la legge e
conseguentemente anche il documento delle adaptation in piena
estate, tanto per non smentirci, gli insegnanti si beccarono
l'inizio della sperimentazione nell'anno scolastico 2016-2017 a
settembre. Devo dire che non è tutto da buttare, perché gli
insegnanti hanno messo veramente anima e corpo per cercare di
trovare un capo e per arrivare a una fine di questa
sperimentazione.
Vengo adesso anche su un aspetto che lei ieri ha citato: "poteva
cambiarlo lei", no, perché se lei conoscesse bene quali sono le
problematiche e le ricadute che hanno i tempi e i momenti nell'anno
per una scuola, non direbbe questo, perché l'anno scorso lei sa
benissimo... e poi qui c'è la visione diversa, lei probabilmente
vuole fare delle modifichine, lei vuole andare a cambiare
qualcosina, noi vogliamo cambiare radicalmente questa legge, perché
crediamo che sia stata in qualche modo un ritorno indietro rispetto
invece a tutto il particolarismo anche linguistico, che avevamo,
che andava affinato, che andava rivisto, non vogliamo certo dire
che andasse bene così. Andava rivisto, infatti glielo abbiamo
sempre detto che quella legge n. 18 e la Buona scuola nei principi,
soprattutto nel 2015-2014, aveva dei passaggi interessanti, quindi
noi siamo convinti che poteva essere un'occasione, ma in questo
momento va modificata radicalmente, mentre lei dice: "facciamo solo
qualche rimodulazione". Lo scorso anno, quando sono arrivata a
marzo, gli organici di diritto... e se si vuole modificare
completamente una legge, bisogna avere la legge di riferimento per
poter fare un organico diverso, un organico di diritto diverso, e
lo si fa solo a marzo proprio perché noi, a livello anche di
personale e da un punto di vista giuridico, entriamo nella
programmazione statale, solo a marzo, bisognava avere le leggi alle
spalle prima. Ecco perché è importantissimo avere adesso... e il
suo collega vicino, Presidente della Regione, sa bene che nel mese
di settembre, ottobre, novembre, dicembre avremmo portato - questo
l'avevo detto in Giunta, forse troppo onesta negli intenti - le
modifiche in commissione e avremmo cambiato radicalmente la legge
per poter arrivare in Consiglio a gennaio-febbraio (adesso) per
cambiare anche gli organici successivamente. C'entra perché se io a
livello di struttura voglio mettere quattro insegnanti su una
classe invece di uno, devo mettere nel bilancio le risorse e poi a
marzo devo avere la legge che mi copre per poter mettere quattro
insegnanti e non uno. Mi scusi, ho fatto un esempio molto banale,
ma così questa volta forse riusciamo a capirci. Questa legge n.
18/2016 che noi dicemmo subito che sarebbe stata devastante per
come era stata impostata e poi il documento delle adaptation, che
non tenne conto...
(interruzione dell'Assessore Rini, fuori microfono)
... Assessore Rini, certo che fu avallato dal Consiglio
scolastico, ma non tenne conto... e ci sono osservazioni scritte
nero su bianco dagli insegnanti, dalle scuole e dalle commissioni e
furono pubblicate su
Webécole
, quindi non parlo di fuffa ma
di documenti scritti. Fu detto subito che la divisione in un modo
abbastanza quasi simpatico delle discipline in una lingua piuttosto
che in un'altra, facendo anche dei ragionamenti più o meno empirici
che avevano qualche fondamento, non certo poteva essere estesa
sull'intera scuola. Avrebbe potuto funzionare come sperimentazione
sicuramente se lei l'avesse ridotta su degli ordini diversi, ma
limitati; allora lì si sarebbe potuto iniziare a vedere quali erano
gli adattamenti e gli adeguamenti in corso da fare e si sarebbe
potuti intervenire, invece in questo modo è stato devastante. Il
Ministro Giannini ci ha lasciato le penne anche lei politicamente
dopo l'approvazione della Buona scuola, anche perché molte cose
furono inapplicabili...
(interruzione di un Consigliere, fuori microfono)
... no, ma le penne scritte naturalmente... Probabilmente lei in
questo momento è obbligata, anche perché allora la campagna
elettorale delle regionali era lontana mentre adesso ci stiamo
avvicinando alle elezioni e quindi bisogna ammorbidire un po' il
campo... Mai si è vista una legge fondata - una legge che dovrebbe
essere il cappello generale - su un metodo preciso: il metodo CLIL
che era in declino in tutta Europa e l'Italia lo prendeva come
metodo innovativo, in tutti i Paesi europei era stato abbandonato e
noi continuavamo a dire: "bellissimo". Peccato che anche nel resto
d'Europa fosse applicato alle scuole superiori, non alle scuole
dell'infanzia, alle scuole primarie. I metodi didattici e
pedagogici, soprattutto in Valle d'Aosta dove c'era già comunque
una base abbastanza importante di sperimentazione linguistica,
hanno dei limiti. Se si entra nella metodologia, nel modo
dell'insegnamento - non vado ad aprire il discorso sulla libertà di
insegnamento -, se si va a definire un metodo didattico e
pedagogico, è chiaro che ha dei limiti. Le leggi quindi cercano
sempre di rimanere più
soft
proprio per permettere che ogni
istituzione adegui e faccia le dovute sistemazioni in base alla
propria storia, alla propria utenza. La legge dovrebbe essere
davvero
super partes
, invece qui si scelse il metodo. Nel
Conseil d'Europe
si stava prendendo la Valle d'Aosta come
esempio, perché in questi anni aveva comunque affinato - a mio
avviso, andava rivisto - un certo percorso, da un punto di vista
linguistico, e noi buttammo tutto nel cestino e ci imbarcammo in
un'altra sperimentazione.
Entrando nello specifico della legge, il nostro gruppo si
astenne proprio perché alcuni passaggi, a nostro avviso, erano da
fare e potevano essere in qualche modo definiti meglio con dei
decreti assessorili, con dei documenti successivi che andassero
veramente verso la sistemazione di questa legge della Buona scuola
in modo positivo, che avrebbe potuto in qualche modo essere
migliorata. Il decreto applicativo del mese di agosto non solo non
fu di buon senso ma fu - credo - deleterio. Ripeto: approvato dal
Consiglio scolastico ma con questo non possiamo dire che fosse
scritto in modo migliorativo rispetto alla legge o che definisse
meglio i passaggi che noi avevamo fatto per la legge. Cademmo dalla
padella alla brace con questo documento che gli insegnanti già in
modo precisissimo definirono e portarono con delle osservazioni già
all'inizio di settembre, ma si volle andare avanti. Su questo è
interessante l'iter che voi faceste, anche l'iter che fu seguito
dal Consiglio scolastico: convocaste i gruppi degli insegnanti
divisi per ordine, questi fecero dei documenti, delle
considerazioni che praticamente non furono mai prese in
considerazione. Ci fu poi quest'accelerazione e oggi io cerco di
prendere le cose positive, quindi credo sia positivo che in qualche
modo lei si sia ravveduta e abbia messo un freno, è desolante che
siano state le imminenti elezioni, Assessore Rini, e soprattutto la
grande paura di avere il mondo della scuola contro a farle cambiare
idea o, meglio, a farle dire che farà qualcosa. Fino al 10 marzo
non era neppure presa in considerazione questa idea di provare a
cambiare qualcosa e soprattutto credo che lei non fosse neppure
consapevole dei danni che stava facendo nella scuola. Non solo non
ha migliorato l'apprendimento linguistico, ma ha annientato
definitivamente il bilinguismo che avevamo, perché l'italiano,
l'inglese e il francese sono stati appiattiti sulla stessa tavola.
Ha portato - e questo lo dicono gli insegnanti e io ho qua tutte le
relazioni delle scuole, perché prima di parlare ho ascoltato tutte
le scuole attentamente - alla mediocrità in tutte le materie,
questo lo dicono gli insegnanti che hanno dovuto abbassare gli
obiettivi, perché comunque non era possibile portare avanti il
programma...
(nuova interruzione dell'Assessore Rini, fuori
microfono)
... lei continua a commentare, mi fa piacere. Faccia anche un
giro nelle scuole, così magari dopo commenterà, io l'ho fatto,
certo, ho usato dei sette mesi due mesi e mezzo...
(nuova interruzione dell'Assessore Rini, fuori
microfono)
... non ho fatto gite, ho fatto riunioni con gli insegnanti e
con le istituzioni. Lei continui pure a fare così, le sta portando
una grande notorietà! Sa cosa ha ottenuto, oltre alla mediocrità
nell'insegnamento? L'abbassamento degli obiettivi, ha ottenuto
anche la delegittimazione del corpo insegnante in generale, perché
gli insegnanti - glielo ha detto ieri il collega Padovani - per
poter chiedere alcune cose per le quali non sono stati preparati e
non hanno un contratto da ottemperare, perché nel contratto di
insegnanti di ruolo da 25 anni non c'era l'insegnamento basilare,
l'insegnamento in lingua inglese ad esempio... ha fatto sì che gli
insegnanti fossero delegittimati, perché dovrebbe farsi raccontare
come avvenivano certe lezioni e non per mancanza, o per
incompetenza degli insegnanti o dei professori, ma per
impossibilità di agire in modo diverso. Ha ragione, lei, da un
punto di vista giuridico, la cornice l'aveva fatta, peccato che non
si fosse assolutamente presa in considerazione la parte
pedagogico-didattica. È una legge che, invece di dare forza agli
operatori, li ha indeboliti e questo lo dicono gli insegnanti.
Soprattutto poi nella scuola media e nella scuola superiore - lo
stanno dicendo tutte le istituzioni e quando io ho fatto le
riunioni nelle istituzioni (Assessore Rini, quindi porti più
rispetto), c'erano anche i dirigenti scolastici, quindi non ci
siamo incontrati così... e sono loro a dirlo - si è dovuto
abbassare il livello dell'insegnamento e dell'apprendimento. È
stato un fallimento annunciato anche per il modo superficiale
giuridico - direi - di applicazione, ma non pedagogico-didattico
con cui è stato imposto.
Le precedenti adaptation che lei ieri ha citato erano state
predisposte da un certo Signor Pezzoli, che era un semplice maestro
e un semplice direttore didattico, che però aveva il vantaggio di
conoscere molto bene la scuola valdostana e soprattutto di che cosa
volesse dire insegnare. Questo è il grande problema: le adaptation
sono state calate dall'alto senza che nessuno riuscisse a
calibrarle riguardo all'insegnamento. Il professor Pezzoli, che
parlava poco ma ben conosceva l'insegnamento, non aveva messo a
repentaglio la professionalità degli insegnanti...
Presidente -
Un po' di rispetto per la collega Certan,
per favore! Prego.
Certan (ALPE) -
... noi ormai siamo abituati, per cui
alla fine sappiamo che parliamo per i cittadini che ci ascoltano e
che hanno l'interesse di ascoltare e poi rimane la registrazione,
almeno rimane agli atti.
Dicevo, il professor Pezzoli aveva molto a cuore, come direttore
didattico, gli insegnanti, perché sapeva che solo con la loro
formazione, ma soprattutto con la loro professionalità avrebbe
potuto migliorare la scuola valdostana, infatti su quello aveva
insistito. Era un modello che si era poi pian piano plasmato e che
andava sicuramente rinvigorito, ma era stato adeguato negli anni
anche con l'apporto di tutte le diverse sensibilità degli
insegnanti ed era da lì che bisognava partire, non dalla legge
nazionale!
Di molte cose che lei ha annunciato io conosco anche la genesi
di chi magari gliele ha suggerite. Credo anch'io che in questo
momento il segmento della scuola più in difficoltà sia quello della
scuola secondaria di primo grado - e chiedo scusa, perché nella
mozione c'è poi un errore che le segnalerò -, quindi la scuola
media. Non crediamo però che sia solo su quel grado, su quel
segmento della scuola che si debba intervenire, questa legge è da
rivedere dall'infanzia fino alle superiori, ma perché è quello più
in difficoltà? Non per mancanza di preparazione degli insegnanti,
ma perché è un momento di passaggio di raccordo estremamente
difficile già per gli alunni, che sono in una fase di crescita
estremamente particolare, e proprio per quello doveva in modo molto
più preciso andare nel dettaglio a calibrare bene per questo
segmento di scuola. Che lei adesso allenti la tensione alla scuola
media può andare bene, ma si metta il cuore in pace: gli insegnanti
già lo facevano quello che lei ha promesso, cioè di fare quel che
potevano e di far andare avanti le cose più o meno. Qui sta la
grossa differenza fra quello che probabilmente lei vuole fare:
adeguare questa legge - o comunque in qualche modo ritoccarla in
alcuni aspetti ma salvarne in qualche modo la struttura - e quello
che, a nostro avviso, va fatto: la legge va davvero reimpostata
tutta e per tutti gli ordini di scuola, tutto è da rivedere, perché
gli organici, gli orari, la formazione... è tutto collegato.
Le adaptation hanno messo soprattutto in ginocchio la scuola
media, perché è stata quella che quest'anno non ha avuto l'organico
di potenziamento, mentre sulle superiori, quasi tutte le
istituzioni hanno avuto almeno tre insegnanti in più per ogni
istituzione. Non vuol dire che abbia funzionato benissimo, perché
sappiamo anche noi le difficoltà che ci sono state e i vari
problemi, ma sicuramente avere delle risorse in più nella scuola,
soprattutto dove ci sono sempre più difficoltà di apprendimento, ha
sicuramente creato meno problematiche. La scuola media, proprio
perché è il settore di collegamento fra due momenti evolutivi
dell'alunno molto importanti, è il settore più vulnerabile. Andava
protetto maggiormente ed è quindi "scoppiato" prima con delle gravi
problematiche. L'impossibilità di fare gli orari... e vorrei
leggere quanto è stato scritto da un'istituzione: "difficoltà
nell'organizzazione oraria che ha previsto l'attuazione dei
progetti nel corso del solo secondo quadrimestre al fine di
consentire l'acquisizione almeno di competenze minime da parte
degli studenti nel primo anno". Leggo quanto è stato scritto...
vedo che anche l'Assessore Baccega e l'Assessore Nogara si
divertono, devo proprio parlare di un argomento che diverte, mi fa
piacere...
La scuola media, proprio perché aveva delle problematiche
diverse, andava davvero protetta meglio. Vi sono tutti gli altri
aspetti della parte linguistica e dei progetti che è stata
cambiata, ma anche da un punto di vista metodologico è stata
cambiata completamente l'organizzazione. Diciamo che i risultati
ottenuti sono opposti a quanto lei aveva sempre sostenuto e a
quanto volevate. L'accentuazione dei bambini privilegiati - lei
aveva detto - deve essere su tutta la scuola valdostana, perché
nessun bambino deve essere lasciato fuori, ha ottenuto l'effetto
contrario. Le famiglie che possono portare i bambini in Inghilterra
o all'
English
, perché adesso non c'è più solo l'English
Center ad Aosta o le varie scuole, ma adesso li portano
direttamente le famiglie, e quindi c'è l'emarginazione dei bambini
con difficoltà, alunni che necessitano di sostegno sono emarginati
ancora di più, quindi ha creato una divergenza ancora più
ampia.
Per concludere, le varie osservazioni sulle quali interverrà
anche il collega Restano, perché alcune precisazioni che abbiamo
fatto in mozione sono anche collegate all'alternanza
scuola/lavoro... noi le chiediamo davvero di rivedere e di portare
in commissione un disegno di legge - spetta chiaramente alla Giunta
farlo, alla maggioranza - che riveda completamente, questi sono i
primi spunti, quelli che noi abbiamo letto, sui quali sicuramente
lei interverrà e in replica approfondirò quanto devo ancora
approfondire.
Président -
Nous sommes en discussion générale. Y a-t-il
quelqu'un qui souhaite intervenir? La parole au collègue
Restano.
Restano (AC-SA-PNV) -
Io non so se il mio intervento sia
da intendere in discussione generale o in presentazione essendo un
firmatario della mozione, però fa lo stesso, non è un problema,
come firmatario forse è in illustrazione.
Io non ho le stesse competenze didattico-pedagogiche e la stessa
esperienza dell'Assessore Rini o della collega che mi ha preceduto,
però intervengo per illustrare una parte di questa mozione che
riguarda l'alternanza scuola/lavoro, apparentemente meno importante
dei contenuti generali della legge n. 18, che è una legge che io ho
votato. Magari non la condividevo nella sua interezza, però è una
legge che doveva essere fatta, che ha vissuto un periodo di prova e
ovviamente adesso va ritoccata, va rivista, va modificata. Questa è
ovviamente anche l'occasione per migliorare gli aspetti
dell'alternanza scuola/lavoro. Era un aspetto, quello che vado ad
illustrare, che poteva anche essere trattato a parte e riguarda
l'alternanza scuola/lavoro per i ragazzi che praticano lo sport,
per gli atleti. La nostra norma non lo prevede e lascia la
questione così come trattata dalla norma nazionale, la norma
nazionale prevede in effetti che i ragazzi, i giovani atleti
possano espletare l'alternanza scuola/lavoro all'interno di
associazioni sportive dilettantistiche, ma inquadra l'aspetto solo
come lavoro. Si limita a considerare gli allenamenti e l'attività
sportiva come alternanza scuola/lavoro solamente per un ristretto
numero di atleti. In effetti la circolare del MIUR, poi recepita
dal CONI, va a fare delle precisazioni e dice che gli allenamenti e
l'attività sportiva vengono inseriti all'interno dell'alternanza
scuola/lavoro solo per i rappresentanti delle Nazionali
partecipanti a competizioni internazionali, per gli sport
individuali considera solamente i primi 12 atleti nelle classifiche
nazionali, poi questo elenco comprende anche gli atleti olimpici e
paralimpici, fa una parentesi, una specificazione per gli atleti
professionisti per gli sport di squadra. Se andiamo ad analizzare
il contenuto di questi quattro punti, la nostra regione, visti gli
esigui numeri di atleti, viene un pochino esclusa e le faccio degli
esempi: per gli sport di squadra, se prendiamo ad esempio il
calcio, atleti che appartengono a squadre di serie A, di serie B o
alla Lega Pro, sono solamente quei ragazzi che vanno ad allenarsi
in squadre fuori Valle, il numero quindi è molto ridotto; mentre
per quanto riguarda gli sport invernali, sport individuali, abbiamo
degli atleti che appartengono alla lista nazionale e sono inseriti
nei primi 12, anche per quanto riguarda la Federazione di atletica
leggera, però sono veramente pochi.
Io vorrei proporre, insieme ai colleghi firmatari di questa
mozione, vista la nostra specificità, la potenzialità di questa
Regione di normare in merito, di allargare questo aspetto, perché
se noi andiamo ad interpretare lo sport come un'attività formativa,
lo sport abbinato alla scuola ancora di più come attività di
formazione per tutti gli atleti e studenti che frequentano le
scuole superiori, andiamo veramente a fare un'operazione di
prevenzione primaria rispetto non solo all'aspetto formativo, ma
anche rispetto alla salute. Abbiamo circa 5000 ragazzi interessati
dalle scuole superiori. Ora, credo sia nelle nostre potenzialità
prevedere una modifica alla norma, e la potremmo fare in brevissimo
tempo, si potrebbe dire: "tutti gli atleti che frequentano le
scuole superiori in Valle d'Aosta, che praticano sport a livello
nazionale e internazionale vengono inseriti, l'attività svolta di
questi atleti è certificata attraverso una convenzione, così come
previsto dal MIUR e dal CONI con le associazioni sportive
dilettantistiche iscritte alle federazioni e viene riconosciuta
l'attività di allenamento come alternanza scuola/lavoro". Si parla
di 200 ore, ricordo a tutti i colleghi che questi ragazzi svolgono
500 ore di allenamento e quindi si tratta di una piccola
percentuale del loro lavoro, ma deve essere chiaro che questo è un
investimento sul futuro di questi ragazzi e a noi oggi costa
veramente poco fare questa modifica, sono quattro righe da
scrivere. La Giunta poi può deliberare le modalità della
convenzione e saremo già ai nastri di partenza per questo anno
scolastico. Gli elenchi degli atleti che frequentano le gare
nazionali e internazionali li troviamo dalle federazioni di
appartenenza, daremmo veramente un incentivo e forse sarebbe il
primo passo verso una collaborazione effettiva tra il mondo dello
sport e il mondo della scuola.
Président -
La parole au collègue Cognetta.
Cognetta (M5S) -
Io non sono tra i fautori e tra i
votanti di quella legge. Mi sembra di essermi opposto con tutto
quello che potevo. Un po' per una questione riferita
all'occupazione; c'era ed è rimasto un grosso problema di
occupazione, perché abbiamo mandato a casa degli insegnanti, poi si
era detto che in qualche modo sarebbero stati recuperati, ma, di
fatto, non è successo e quindi c'è gente che ci ha rimesso il posto
di lavoro e un po' perché la ritenevo una riforma non condivisa
dalle parti e infatti, guarda caso, è accaduto proprio quello che
era stato detto allora.
A maggior ragione c'è da prendere spunto da quello che ha detto
il collega Restano: si fosse fatto un ragionamento più
approfondito, la sua sollecitazione che è avvenuta oggi in aula,
così come tante altre che avrebbero portato gli insegnanti nella
discussione che non ci fu allora, magari poteva partorire una legge
migliore di quella che invece è stata tirata fuori. Con questa
mozione il ragionamento che si vuole fare quindi è che, capito che
è stato fatto un errore, ma non c'è nulla di male in questo, se non
si fanno le cose, non si può capire che si sbaglia, adesso però
dobbiamo porvi rimedio. Direi quindi che in tempi molto stretti e
brevi dovremo mettere mano a questa cosa, sistemarla entro la fine
legislatura e fare in modo che dal prossimo anno le cose si
sistemino e vadano meglio, perché è anche un argomento talmente
importante che non può essere semplicemente un terreno di scontro
acceso, da un punto di vista politico, tra una parte rispetto
all'altra. La formazione, l'educazione e la cultura sono patrimonio
di tutti ed è quello che contestavo a voi, al Governo di allora
quando ci venne imposta quella legge con quei tempi e con quelle
modalità. Era una legge che andava discussa, una legge che andava
discussa a fondo, era una legge che andava approfondita da tutti,
cosa che non fu fatta e quella cosa portò anche alla presentazione
di "enne" emendamenti, che vennero poi ritirati. Tra l'altro, si
sta cercando di modificare il Regolamento per evitare che succeda
di nuovo e spero che non si faccia questo. Al di là di questo,
immagino che ci sia l'intenzione del Governo di accettare questa
nostra mozione e quindi di sistemare una volta per tutte questa
questione.
Président -
Nous sommes en discussion générale. S'il n'y
a pas d'autres interventions, je ferme la discussion générale. La
discussion générale est fermée. Pour la réplique, la parole à
l'Assesseur Rini.
Rini (UV) -
Ringrazio i colleghi. In questa seduta
possiamo almeno fare un po' di chiarezza, come hanno ricordato
anche i colleghi che mi hanno preceduto su questo tema per noi così
importante.
Prima di entrare nel merito delle risposte più tecniche anche
che ovviamente, con l'ausilio delle mie strutture, abbiamo
predisposto, colgo l'occasione per aprire un pochino di più il
dibattito e riuscire anche a spiegare meglio alcuni punti, alcune
sollecitazioni che mi sono pervenute durante l'illustrazione di
questa mozione. Intanto parto dall'ultimo intervento del collega
Cognetta. Io ho apprezzato molto sia il suo tono che il contenuto
del suo intervento, perché effettivamente credo che dove si possa
migliorare anche le proprie azioni si debba in tutta tranquillità
dire che si sta effettivamente portando avanti questo tipo di
ragionamento. Sicuramente c'è stato un mal inserimento nel mondo
della scuola di questa riforma, e poi entro nel merito della
differenza tra la legge e le
adaptation
. Sicuramente questa
è stata una sensazione percepita dal mondo della scuola, quindi
dobbiamo prenderne atto e mettere in moto tutti quei meccanismi
necessari per adattare, modificare, migliorare questa riforma e
queste previsioni nell'unico interesse che noi dobbiamo avere:
quello della preparazione dei nostri ragazzi, e su questo ci
tornerò, che era poi anche l'obiettivo che avevamo allora. Nessun
fine elettoralistico né allora, né ora, lo avessi avuto, lo
avessimo avuto, non avremmo fatto nulla, perché nel mondo della
scuola se vuoi portare avanti dei fini elettoralistici, non fai
nulla, non si tocca nulla ed è molto più semplice, mi creda, si
applicano le riforme nazionali e finisce lì. Le ricordo - e qua io
credo che forse non siamo stati bravi nel comunicarlo, ma questo il
mondo della scuola ce lo ha riconosciuto ancora nell'ultimo
incontro che abbiamo avuto con una delegazione di insegnanti - che
se non ci fosse stato tutto l'impegno a partire dal nostro Senatore
Lanièce, dal nostro Parlamentare Marguerettaz e poi con l'arrivo
dell'allora Ministro Giannini, che vi ricordo con quella norma di
attuazione ha consentito di derogare dalle previsioni normative
della Buona scuola - e su questo il mondo della scuola è
unanimemente d'accordo -, se quella legge fosse stata applicata sul
nostro territorio così com'è avvenuto su tutto il territorio
nazionale... Noi parliamo spesso e portiamo spesso ad esempio
l'Alto Adige come eccellenza, l'Alto Adige aveva proposto una
modifica simile, non uguale alla nostra al testo della Buona
scuola, questa legge è stata impugnata e come risultato hanno avuto
l'applicazione diretta della Buona scuola nazionale. Sul nostro
territorio questo avrebbe comportato l'applicazione degli ambiti,
le assicuro che oggi saremmo qua a parlare di tutto tranne che
delle adaptation, perché sarebbero l'ultimo dei problemi del nostro
corpo docente, perché avremmo problemi molto più importanti. Queste
sono un po' le suggestioni anche degli incontri che stiamo avendo
con gli insegnanti.
Dicevo, la confusione. Io qua invece entro nel merito di chi ha
illustrato per primo il testo della mozione. Sapendo anche la
conoscenza che ha del mondo della scuola, sono certa che sia una
confusione creata
ad hoc
, collega Certan, perché in ogni
interpellanza, in ogni mozione si cerca di fare confusione su
questo e si mischiano due argomenti completamente diversi: una è la
legge n. 18, che prevede certe cose...
(interruzione della Consigliera Certan, fuori
microfono)
.. no, non le ha distinte e le ha confuse in tutto il suo...
come dice lei, fortunatamente è tutto registrato, si riascolti! Una
è la legge n. 18, che ha delle previsioni impattanti e le modifiche
eventuali di una legge hanno ovviamente un certo tipo di iter,
altra cosa invece è la delibera con cui abbiamo portato avanti le
adaptation, approvate innanzitutto dal Consiglio scolastico. Ieri -
e qua riprendo - qualcuno ha detto: "quando ci sono le cose buone,
è l'Assessore che le ha proposte, sennò è il Consiglio scolastico",
no, nessuno scarica le colpe, tra i miei tanti difetti non ho
questo. Il Consiglio scolastico è presieduto dall'Assessore, quindi
chi vuole pescare su un organismo che è presieduto dall'Assessore?
Le dico che non è un'iniziativa dell'Assessore, perché io, forse a
differenza di altri, riconosco i miei limiti e non entro nei
dettagli tecnici di scelte che ovviamente deve fare chi ha le
competenze. Io credo di averne altre di competenze, non queste e
quindi ho semplicemente ricordato l'organismo che ha deliberato il
testo delle adaptation: il Consiglio scolastico.
Per quanto riguarda la rimodulazione di questo progetto, noi
abbiamo parlato di rimodulazione, poi entrerò meglio nel dettaglio,
certo né di un passo indietro, ma anzi di un passo in avanti. Si
poteva intervenire proprio per quella distinzione. Sul testo degli
adattamenti non incide con l'organico. Le stamperò, le porterò, le
pubblicherò le note tecniche...
(nuova
interruzione della Consigliera Certan, fuori
microfono
)
... guardi, io ne capisco di norme, le assicuro...
Presidente -
Collega Certan, faccia finire l'Assessore,
non si può attivare un dibattito. Prego, Assessore...
Rini (UV) -
... ognuno ha il suo settore, lei mi parla di
norme e io le garantisco che le conosco bene. Per quanto riguarda
le
adaptation
, la prova provata che poteva intervenire
gliela abbiamo data questo mese, ma io non voglio accusarla, perché
giustamente - come ha detto lei in premessa, e questo l'ho
apprezzato - ognuno porta avanti le proprie idee, ognuno se ha
piacere di intervenire, ha la volontà... lei voleva prendersi un
tempo più lungo? Io non entro nel merito, ma non mi venga a dire
cose che non corrispondono al vero! Solo questo le dico. Poteva
intervenire, poteva farlo subito, come abbiamo fatto noi
quest'anno; se non si poteva, perché noi siamo riusciti? Non credo
di avere dei superpoteri. Si poteva intervenire sia in corso
d'anno, ma si doveva intervenire, perché, visto che li richiama,
vada a rivedersi i verbali del Consiglio scolastico! Noi, nel
momento dell'approvazione nel Consiglio scolastico delle
adaptation, avevamo già detto che nel secondo anno di applicazione
- però mi ascolti, perché sennò mi replica sempre senza
ascoltarmi... - avremmo apportato delle modifiche alla
sperimentazione. Non è vero quindi che non si poteva intervenire!
Io poi non entro nel merito del perché non si è voluto intervenire,
magari aveva voglia di portare avanti un progetto diverso,
intervenendo anche sulla legge, ma le adaptation lei le poteva
stoppare, modificare, cambiare, implementare, poteva fare tutte
queste cose.
"La sperimentazione limitata", no, allora lei ha proprio ragione
quando dice che la vediamo in maniera diversa, sì, la vediamo in
maniera profondamente diversa. Questa riforma è nata con un
obiettivo: dare a tutti i ragazzi le stesse possibilità, perché i
ragazzi che escono dalle nostre scuole devono avere la possibilità
di immettersi nel mondo del lavoro. L'altro giorno abbiamo fatto
una riunione con Confindustria, sa cosa ci ha detto? Che ormai
tutti... ma credo di dire una banalità talmente grossa, io facevo
sempre l'esempio che l'Università di Torino ormai all'ingegneria,
le faccio un esempio, tiene i corsi in inglese...
Presidente -
Collega Certan, avrà la possibilità di
replicare. Per favore, lasci finire l'Assessore.
Rini (UV) -
... diventa difficile intervenire così. Le
dicevo, io portavo sempre l'esempio dei corsi universitari tenuti
in inglese. Confindustria ci ha fatto presente come nell'ultima
selezione per un posto da cameriera era necessaria l'ottima
conoscenza della lingua inglese. Questo metodo va migliorato?
Benissimo, siamo qua a disposizione. Abbiamo convocato un Consiglio
scolastico il 28 dicembre per venire incontro alle esigenze degli
insegnanti, ma non lo fermeremo e non lo limiteremo ad alcune
scuole, perché io voglio rifiutare assolutamente che esistano
scuole di serie A e scuole di serie B, che le famiglie debbano
sperare nella fortuna di iscrivere il loro figlio in una scuola
dove gli verranno forniti tutti gli strumenti per entrare nel mondo
del lavoro e per avere un futuro. Io voglio che queste opportunità
le abbiano tutti i ragazzi di tutte le scuole su tutto il
territorio: questa è la sfida. È ambiziosa? Probabilmente, ma ci
crediamo e ci dovremmo credere tutti insieme, perché noi qua
passiamo, ma il sistema scolastico rimane e sarà quello che formerà
i nuovi giovani di domani.
Dicevo, nell'ambito della discussione di questa mozione la
posizione del Governo regionale, e ovviamente dell'Assessore e di
tutta la struttura dell'Assessorato, è più che mai convinta - e ha
ragione, delle volte con i comunicati poi si rischia di confondere
ancora di più le idee -, per questo abbiamo voluto portare avanti
la nostra progettualità. Come dicevo prima, il potenziamento delle
competenze bilinguistiche e plurilinguistiche, perché qua le
criticità maggiori... anzi io voglio sperare che le uniche
criticità siano legate alla lingua inglese, sulla lingua francese
ovviamente siamo una regione bilingue, caspita, credo che su questo
non ci sia neanche da discutere. Dicevo, la preparazione bilingue
dei nostri ragazzi nell'ambito del sistema scolastico valdostano è
un processo, che ovviamente non si può e non si vuole fermare,
perché non siamo noi a fermarlo, è il mondo del lavoro. Non
possiamo permetterci di avere dei ragazzi, dei futuri uomini e
donne di domani che non hanno le competenze per entrare minimamente
in nessun ambito lavorativo. Dicevo che non lo si vuole e non lo si
può fermare, così come tra l'altro è emerso in modo inequivocabile
nel corso del Consiglio scolastico riunito il 28 dicembre scorso.
Lo stesso mercato del lavoro attuale richiede a gran voce ragazzi
preparati su tutta una serie di competenze, ma soprattutto a
livello linguistico. Continuiamo a dire che siamo una regione a
vocazione turistica e come possiamo non adeguare anche il nostro
sistema scolastico? L'introduzione delle adaptation nel sistema
scolastico valdostano quindi credo che abbia colpito nel segno in
questo, riportando la discussione linguistica al centro del
dibattito. Si può fare meglio? Sicuramente. Si deve fare meglio?
Indubbiamente. Si doveva discutere più con le scuole? Sono qui ad
ammettere anche gli errori che possiamo aver fatto. Sì, dovevamo
discutere di più con le scuole ed è quello che vogliamo fare,
quando? Adesso, si guarda sempre al presente, soprattutto con un
occhio verso il futuro. L'importante, secondo me, è sempre fare il
primo passo e avere il coraggio di partire. Non è facile e lei lo
sa perché lei il mondo della scuola l'ha vissuto, sa quanto sia
difficile apportare delle modifiche. È difficile, ma bisogna avere
il coraggio di farlo e io ringrazio quei tanti docenti che in
questo anno e mezzo di sperimentazione con impegno, anche non
condividendo il progetto delle adaptation, con serietà e impegno
hanno portato avanti i progetti e sono tanti e hanno raggiunto dei
grandi risultati. Vada a vedere le differenze di competenze
linguistiche che si sono acquisite, le certificazioni linguistiche,
vada a guardarle! Questi sono risultati!
Resta da capire come le adaptation vadano applicate nel modo
migliore valorizzando appieno le competenze e la professionalità
del corpo docente con l'esclusivo obiettivo di dare maggiori
opportunità ai nostri ragazzi. Motivo per cui nell'ambito del
biennio di sperimentazione delle adaptation, già dall'inizio si era
pensato di modificare in corso della sperimentazione le previsioni,
perché, per esempio, hanno lamentato l'eccessiva rigidità nella
scelta delle materie, che il gruppo tecnico di lavoro aveva
previsto per agevolare la formazione e la produzione di materiale,
perché hanno pensato: se a monte io dico già quali saranno le
materie, gli fornisco il materiale di supporto. Questa cosa non va
bene? Benissimo, togliamo la rigidità delle materie. Qua non è una
guerra tra una parte e l'altra. Qui l'obiettivo è comune, capiamo
insieme come raggiungerlo. Io capisco poi la
bagarre
politica e la rispetto, però su questo tema no, su questo tema
andiamo oltre, andiamo oltre tutti quanti, davvero.
Dicevo, il Consiglio scolastico ha apportato delle modifiche
alla sperimentazione già per la seconda parte dell'anno scolastico
solo in quei casi dove non si riusciva ad andare avanti. Non mi
sembrava giusto che alcuni docenti potessero avere addirittura
delle lettere di richiamo perché non portavano avanti la
sperimentazione e questa è l'unica cosa che abbiamo voluto evitare.
Dove si è riusciti a fare... e le ricordo che in quasi la totalità
delle istituzioni scolastiche la criticità maggiore l'abbiamo avuta
nell'educazione fisica. Ora, non entro qua a tediarvi con i
dettagli, ma lei lo sa, quella è stata una delle criticità
maggiori. Non si riesce a fare educazione fisica, neanche con
l'esperto linguistico mandato e pagato dall'Amministrazione
regionale, non si riescono a fare quei 6 moduli su 66 (perché di
questo stiamo parlando)? Va bene, cambiamo la materia, diamo questa
possibilità in più. È una piccola modifica che si è ritenuto di
poter portare. La grande e sostanziale modifica verrà proposta per
l'anno prossimo. Prima aspettiamo di avere tutti i dati del
monitoraggio, perché quelle sono alcune lettere firmate da alcuni
insegnanti, e la grande modifica verrà fatta nella prossima
deliberazione del Consiglio scolastico dopo aver ascoltato e
analizzato i dati del monitoraggio, con l'ausilio di quella
commissione tecnica di esterni e tecnici che ci daranno dei
suggerimenti per poi intervenire nell'anno prossimo. Le modifiche
più sostanziali quindi saranno apportate per il 2018-2019 una volta
acquisite tutte queste analisi.
Entro nel merito e cerco di andare veloce, i punti erano tanti,
poi ci saranno altre occasioni per entrare nel merito. La revoca in
corso d'anno scolastico: dalle premesse che ho fatto capite bene
che su questo noi la pensiamo in maniera totalmente diversa, la
revoca sì che sarebbe un passo indietro, sarebbe ancora una volta
mettere in confusione le scuole: prima un passo in avanti, poi un
passo indietro, poi sì le risorse, ma sulla formazione siamo
passati da 50.000 euro di formazione del 2015 ai 380.000 del 2017.
Sa quanto investe lo Stato italiano per la formazione di tutti i
docenti su tutto il territorio nazionale? Investe 1 milione su
tutto il territorio nazionale. La Regione Valle d'Aosta 380.000 con
120.000 abitanti. Vuole essere questo un segnale di attenzione alla
formazione dei docenti, immagino, concreto, perché bisogna parlare
di fatti, sennò con le parole è un po' sempre tutto...
Presidente -
Assessore, la invito a concludere,
altrimenti prende i cinque minuti della dichiarazione di voto.
Rini (UV) -
... va bene. Oltre a questo, quindi la revoca
- ma credo che la richiesta della revoca sia più una provocazione -
costituirebbe anche un vuoto normativo, lo sa meglio di me, sennò
questa sì l'avrebbe proposta lei, perché qua nessuna modifica di
legge era necessaria.
Sulla base degli adattamenti, quindi è stato redatto anche un
rapporto di autovalutazione delle istituzioni scolastiche, è stata
costruita la programmazione didattica delle istituzioni, il piano
della formazione, sono state allocate le risorse umane, che quindi
hanno anche un risvolto economico, le risorse finanziarie sia dal
fondo di istituto che dall'amministrazione centrale. Questo quindi
non era assolutamente proponibile, oltre che andare contro tutti
quei principi che le ho prima elencato. Inoltre negli anni
2016-2017 e 2017-2018 la metà circa dei docenti di tutti i gradi di
scuola, quindi più di 1000 docenti su un totale di 2670, ha
partecipato ai corsi di formazione linguistico-didattica di
supporto agli adattamenti con quell'investimento economico che
avevamo previsto in bilancio. Cerco di comprimere per riuscire a
rispondere anche a tutta la seconda parte. In tal senso si è
espresso anche il Consiglio scolastico, come le dicevo,
all'unanimità. Il Consiglio scolastico non è un gruppo di tecnici
che fanno capo all'Assessore, ci sono rappresentanti dei docenti,
ci sono rappresentanti dei genitori, ci sono rappresentanti delle
sigle sindacali, che hanno votato tutti a favore di questa modifica
in corsa con l'impegno di apportare le modifiche maggiori per
l'anno che verrà, quindi da settembre, questa è stata la votazione
del Consiglio scolastico all'unanimità, quindi la revisione con una
presentazione di un disegno di legge. I primi due punti sono
oggetto degli adattamenti, come dicevo prima, quindi confonderli
serve a confondere il dibattito ma non poi a risolvere i problemi,
perché sono due cose completamente diverse. In sede di revisione
anche questi possono essere affrontati.
Sull'alternanza scuola/lavoro non si ravvisa ora la necessità di
apportare modifiche all'articolo di legge regionale dedicato
all'alternanza scuola/lavoro, anche se non le nego, collega
Restano... poi lei ha portato ancora un altro suggerimento per
quanto riguarda gli atleti. Io ho ascoltato con attenzione e ho
anche apprezzato il suo intervento, ci prendiamo l'impegno di
ragionare insieme molto volentieri e questo anche in V Commissione,
dove magari, se ci sarà l'occasione, verremo anche a spiegare quali
sono gli intendimenti.
In realtà, lei ha anche dato un apporto già negli anni alla
modifica del progetto
classe de neige
che sogniamo di far
diventare
classe de sport
per aiutare proprio i ragazzi che
studiano e allora lì sì che possono essere introdotte queste
agevolazioni, però dobbiamo mettere dei parametri, una griglia che
sia chiara, perché anche qua non creiamo false aspettative ai
nostri ragazzi e credo che la
ratio
della norma nazionale
sia proprio quella: andiamo a valorizzare i
top
atleti. Per
tutti gli altri garantiamogli l'alternanza scuola/lavoro per dare
loro anche una possibilità di sbocco lavorativo diverso, perché
presumibilmente nella vita magari non vivranno di sport, quindi è
giusto investire su chi vivrà di sport, ma per tutti gli altri
diamogli anche altre opportunità. Sono però assolutamente
disponibile su questo ad aprire un dialogo e a capire, magari anche
con l'ausilio dei tecnici, dove e come sia possibile intervenire in
maniera diversa. Il rapporto scuola/lavoro sa che è un tema che mi
sta particolarmente a cuore, tant'è che nella norma di attuazione
abbiamo chiesto che venisse inserito anche questo, che nulla
c'entrava in quel momento di discussione.
Stiamo studiando sulla scuola primaria come intervenire per
l'insegnamento dell'educazione fisica, dov'è fondamentale. Io
capisco che tante volte le maestre si trovano a dover portare
avanti le ore di educazione fisica anche con difficoltà, quindi
sarebbe necessario inserire nella scuola primaria degli esperti di
educazione fisica, che vadano ad aiutare, magari tralasciando gli
ultimi due anni di scuola secondaria di secondo grado, dove i
ragazzi sono già formati e ognuno ha già il suo sport, pratica
l'attività sportiva, invece è proprio nei primi anni che li si
avvicina ad un corretto stile di vita, ad un'attività fisica e li
si fa anche magari appassionare ad uno sport; su questo stiamo
lavorando, io vi terrò informati sul prosieguo dei lavori.
Per quanto riguarda l'educazione degli adulti, l'articolo 8
della legge regionale prevede una specifica struttura
tecnico-amministrativa nella quale allocare un centro dedicato. La
nuova struttura sarà chiamata ad amministrare, coordinare ed
erogare le offerte di istruzione e formazione degli adulti
organizzate verticalmente nel sistema scolastico, nonché
orizzontalmente con le altre agenzie formative per dare un'adeguata
risposta alla domanda proveniente dal singolo, dalle istituzioni e
dal mondo del lavoro.
Io ho provato un po' a rispondere a tutte le questioni. Quello
che posso dirvi è che diamo innanzitutto la piena disponibilità a
venire in V Commissione, di cui c'è già una riunione fissata per
quanto riguarda gli adattamenti, dove avremo più tempo di spiegare
nel dettaglio la volontà e gli obiettivi futuri su questo tema e di
entrare magari nel merito anche in commissione di tutti gli altri
punti. Noi non possiamo essere d'accordo su questo testo di mozione
per queste ragioni e concludo con un invito: possiamo fare anche
della bagarre politica, elettoralistica su altri settori, non sulla
pelle dei nostri ragazzi, non sulla scuola, non sugli insegnanti!
Cerchiamo di essere seri e uniti su questo e portiamo avanti gli
obiettivi che sono certa non possono che essere comuni, non
possiamo che condividere l'obiettivo comune, su questo non
buttiamola in bagarre politica, non facciamolo per i nostri
ragazzi.
Président -
La parole au collègue Restano.
Restano (AC-SA-PNV) -
Grazie, Assessore, per la risposta.
La ringrazio anche per l'apertura. Certo che l'argomento è
importante, il tempo per la risposta era limitato, capisco che
abbia preso gran parte del tempo a sua disposizione l'argomento
principale, che ovviamente è la riforma della legge n. 18 e che
l'aspetto sportivo possa apparire marginale anche rispetto
all'interezza dell'argomento trattato.
Convengo con lei su quanto detto, lei ha allargato il campo
riguardo alla scuola dell'infanzia, alla scuola primaria, alla
necessità di inserire l'educazione fisica, peraltro servono dei
tecnici, degli insegnanti preparati perché le capacità motorie dei
bambini, i riflessi neuromuscolari si sviluppano solo all'interno
di una certa fascia di età e quindi servono degli insegnanti
preparati, ma anche delle strutture
ad hoc
. Credo che
l'Amministrazione regionale abbia investito nel tempo sulle
strutture, adesso è arrivato il momento di inserire i tecnici anche
nella scuola primaria.
Il mio intervento però riguardava un'altra parte a cui lei ha
cercato di dare risposta, anche parlando della
classe de
neige
e di altro, che sono ancora una parte diversa del
discorso. Quello che chiedevo io era di intervenire rapidamente,
perché se aspettiamo la legge con tutti i passi che devono essere
fatti, arriviamo all'oggetto, alla questione, ai fatti in un tempo
abbastanza lungo. Confrontandomi anche con altri colleghi, abbiamo
recepito la disponibilità, ma anche intuito quello che potrebbe
essere un percorso specifico per l'argomento da me trattato: quello
di intervenire attraverso una delibera di Giunta. Io lo porto
all'aula, peraltro mi ero già preparato un testo non di delibera,
ma quanto si potrebbe scrivere. Se siamo tutti d'accordo, si può
intervenire in questo senso, perché poi la convenzione e l'apporto
dei tecnici riguarda federazione per federazione, associazione
sportiva dilettantistica per associazione sportiva dilettantistica,
quindi questo è un lavoro successivo e toccherà, se andiamo a
vedere quanto è stato scritto dal CONI e dal MIUR, alle singole
associazioni, ai singoli tecnici rendicontare sull'attività. Mi
permetta, io sono per le pari opportunità per tutti, come ha detto
lei, quindi dobbiamo aprire a tutti, non solo ai
top
atleti,
perché questi non li abbiamo mica a 16 anni, questo è uno dei più
grandi errori, ma neanche a 20 anni! Un atleta si dimostra di
livello, di alto livello, di poter vivere di sport dopo i 20 anni.
Questo è un grande errore dello sport: creare la specializzazione
precoce. È questo che dobbiamo evitare. È giusto quindi dare
l'opportunità al più ampio spettro di ragazzi per intervenire nella
maniera che ho proposto io, quindi la specializzazione precoce no.
Dobbiamo avere dei tecnici preparati per far crescere i nostri
ragazzi, attraverso questa convenzione ci possiamo arrivare. È per
questo che mi permetto di sollecitare i colleghi, perché c'è una
certa urgenza a dare una risposta.
Président -
La parole à la collègue Certan.
Certan (ALPE) -
Grazie, Assessore, per l'apertura e in
qualche modo anche il
mea culpa
che ha fatto dicendo: "siamo
partiti, abbiamo messo il primo tassello, abbiamo avuto il coraggio
di fare qualcosa, di muovere le acque", e io questo lo riconosco.
In quel momento non si poteva, mi permetta, non è una battuta, fare
altrimenti, perché mi scusi ma avrei voluto vedere una Regione
Valle d'Aosta autonoma con uno Statuto speciale che non interveniva
con una norma di attuazione...
(interruzione dell'Assessore Rini, fuori microfono)
... infatti lei ha parlato nel suo intervento della norma di
attuazione, io nell'illustrazione della mozione non sono
intervenuta a parlare della norma di attuazione, perché è una norma
talmente ampia, talmente a maglie larghe, ma talmente fatta bene
che si poteva inserire qualsiasi legge, certo, fatta in un certo
modo. Mi permetta quest'ultima precisazione - gli insegnanti la
sanno bene -: anche se non siamo sempre tanto pronti sulle leggi e
sulle norme, l'abbiamo capita sulla nostra pelle la differenza fra
la legge n. 18 e le
adaptation
. C'era la legge Buona scuola,
la norma di attuazione, la legge n. 18 a cappello su tutto e poi le
adaptation nei vari ordini di scuola. La differenza la sappiamo
benissimo, la conosciamo perfettamente e non la confondiamo, ma se
lei mi viene a dire che sono scatole diverse, io le dico: no, sono
una dentro l'altra. Se io vado a portare... e mi scusi abbiamo una
visione diversa, magari io ogni tanto sono irruente, ma come lei
credo in quello che dico fermamente e anche perché il mondo
scolastico e il mondo della scuola lo vivo ancora adesso da mamma,
lo vivo ancora intensamente e anche lei lo sta facendo... Mi scusi
quindi ma io non ho confuso niente, nessuno ha confuso niente, ma
se vogliamo cambiare e mettere a regime tutto, dobbiamo intervenire
su tutto e non andare a fare queste cosine, come ha fatto lei
adesso e dicendo: le materie per un anno e mezzo gli insegnanti non
potevano toccarle, le istituzioni non potevano cambiare la scelta
della materia", adesso lei dice: "se proprio crea così tanti
problemi, cambiamola". D'accordo, Assessore, però la serietà è
un'altra cosa, o comunque per me la revisione generale e una
politica educativa sono un'altra cosa, questi sono interventi
riparatori laddove non si può fare diversamente. Ci sono scuole
medie, come ha giustamente ammesso lei, che non riuscivano a fare
l'orario, ma non perché fossero incapaci, ma perché proprio non
riuscivano a far tornare le ore, quindi era impossibile da
applicare.
Lei poi ha fatto una grande apertura, grandi complimenti sui
toni e tutto. Io le do una totale collaborazione nell'andare a
rivedere completamente tutto in commissione, con una commissione
speciale, con una commissione come la vuole chiamare, come la
volete imbastire voi: totale collaborazione sui temi, sugli
approfondimenti specifici, però lei che adesso venga a dire che su
questo tema deve esserci la concertazione generale - e glielo ha
detto in modo molto elegante e
soft
oggi il collega Cognetta
-, che lei oggi ci venga a dire che sul tema culturale, sul tema
della scuola dobbiamo andare avanti insieme, certo, e quando noi
glielo abbiamo chiesto da gennaio 2016 a luglio 2016, dov'era
questa grande apertura di collaborazione? Quando noi vi abbiamo
chiesto: non affrettate, aspettiamo che la scuola risponda in un
certo modo, la scuola non è pronta, la scuola sta chiedendo tempo,
dov'era la grande apertura e la grande collaborazione? Su questo mi
permetta di dirle che siamo contenti che oggi ci siamo tutti
ravveduti.
Entro nelle tematiche specifiche perché sennò anch'io poi non
riesco a finire gli approfondimenti, intanto la ringrazio per le
risposte. Erano degli spunti, erano i primi spunti che però abbiamo
voluto mettere per iscritto. L'innovazione tecnologica era una
delle fondamenta della Buona scuola che nel 2013 e 2014 aveva
iniziato a mettere in campo filosoficamente tutta una serie di
principi educativi, pedagogici, didattici che erano anche
interessanti, uno di questi era l'innovazione tecnologica. Noi
eravamo avanti su alcune cose, perché avevamo molto tempo dedicato
a questo e nella scuola media siamo andati a ridurlo. Ora, io sono
convinta che non si debba andare a quello che c'era prima, perché
ormai è cambiata anche la progettualità, ma sicuramente pensare ad
una figura in più in ogni scuola si può fare e da subito, perché
c'è la possibilità di inserire per tutte le scuole questa figura,
perché l'organico non è ancora stato fatto e quindi è per questo
che le chiediamo di rivedere la legge adesso, perché le adaptation
si inseriscono nell'organico. Se io faccio una disciplina, la
insegno in un certo modo, se io faccio educazione fisica e lei
insegna inglese, io la devo insegnare con lei, perché le adaptation
mi dicono così, in qualche modo mi danno questa linea, è chiaro che
io nell'organico lo devo prevedere. Tant'è che lei a luglio 2016 -
e qui termino questa diatriba - decise di portare avanti lo stesso
spingendo la legge, non l'ha applicata nel 2016 immediatamente
in toto
, ma ha detto: per quegli ordini di scuola va al
2017-2018. Credo che il Presidente Rollandin si ricordi bene,
perché era così, l'avevamo applicata. Io mi ricordo bene un suo
intervento in cui disse: "non la immettiamo in toto sull'anno
2016-2017", perché doveva passare attraverso marzo 2017, dov'è
stato fatto l'organico. Purtroppo su questo non ci capiamo... non
fa niente. Infatti quello che noi abbiamo sempre detto è che andare
a tacconare... e nei miei incontri nelle istituzioni ho detto che
tacconare è possibile, ma lo state già facendo voi come dirigenti e
insegnanti, nel senso che avevo aperto, massima disponibilità e
avevo detto: fate ragionevolmente tutto quello che potete per
andare in quella direzione, ma adeguate voi come potete e noi, come
politica, cercheremo di cambiare la legge per il 2018-2019: questo
è quello che io ho detto in tutte le istituzioni e che abbiamo
cercato di portare avanti. Ad ottobre poi chiaramente non
abbiamo... ma tutta la documentazione e il materiale delle scuole,
se vuole, io posso comunque fornirli alla commissione, facciamo un
dossier... c'è, è qua, c'è tutto...
(interruzione dell'Assessore Rini, fuori microfono)
... no, lei non ce l'ha completo così perché lei non ha fatto le
riunioni con le istituzioni che abbiamo fatto in quel periodo, mi
permetta...
(nuova interruzione dell'Assessore Rini, fuori
microfono)
Presidente -
Assessore, per favore, lasciamo concludere
la collega Certan.
Certan (ALPE) -
... ma non c'erano i suoi tecnici,
c'erano i tecnici della scuola però, non si preoccupi. Faccia
attenzione a non offendere i tecnici della scuola che lavorano
tutti i giorni nella scuola.
Andiamo sugli altri argomenti. "Aprire, spiegare meglio": bene,
Assessore, noi siamo disponibili, ma l'inserimento nel mondo della
scuola bastava condividerlo. Se lei adesso lo ammette, noi ci siamo
e se il male inserimento è stato fatto, la aiuteremo a portarlo, a
farlo meglio. Sulla norma di attuazione le ho già detto, io non ho
parlato, non l'ho messa in discussione, quindi non capisco perché
sia intervenuta.
Sulla rimodulazione che sia un passo avanti... è un taccone in
questo momento, ma va bene, nel senso che lei dice: "ci sono alcune
criticità"... ah, entro dopo nel merito delle criticità... perché
non si è voluto intervenire? Perché le sperimentazioni, quando si
decidono a tappeto in tutte le scuole, poi non si può decidere di
andare a dire: "qui sì, lì no, qua su, qua giù", anche perché le
risorse messe sono soldi pubblici e, se uno porta avanti una
sperimentazione, bisogna poi valutarla e chiuderla, o valutare e
dire: "la cambio" ma alla fine della sperimentazione, non decidendo
a metà perché comunque si decide che... quando si è impiccata una
classe professionale, si è obbligati poi ad intervenire, perché in
quel caso lì credo che, come amministratori, potremmo anche avere
qualche problema, perché sono soldi pubblici che si sono investiti
e se sono mal investiti... io non posso interrompere a piacimento
una sperimentazione, ha dei tempi, la sperimentazione l'avevate
decisa voi, aveva due anni...
(nuova interruzione dell'Assessore Rini, fuori
microfono)
... modificabile, certo, meno male, era modificabile, ma non a
piacimento! Certo, non era a piacimento!
Stessa possibilità per i ragazzi. Guardi che si sta ottenendo il
risultato opposto a quello che lei si era posta e parli con gli
insegnanti e con i dirigenti, parli non solo con quelli che le
dicono che va bene, parli con i dirigenti! Si sta ottenendo una
discriminazione, entro nel merito - e questo lo dicono i
professori, i genitori, lo dicono i dirigenti -: se prima c'erano
almeno alcune possibilità di intervenire su alcune difficoltà di
apprendimento e tutto, adesso non ci sono più. Questi ragazzi sono
discriminati (BES, DSA, sostegno) non stanno più agganciando i
programmi, e parlo da un punto di vista didattico-pedagogico. Se si
vuole - obiettivo che io condivido - che non si possa più fare a
meno di lingue internazionali... è vero, mai nessuno ha messo in
discussione questo, noi mettiamo in discussione il metodo con il
quale si è intervenuti e il modo in cui si è applicato questo. Il
CLIL è un metodo che in tutta Europa è stato abbandonato e comunque
era solo per il settore alto: scuola di secondo grado superiore,
perché era lì che si faceva, non per la scuola dell'infanzia e per
la scuola, ad esempio, primaria e neanche secondaria, dove si
potrebbe iniziare, ma in questo momento non è possibile, ma dove
peraltro il nostro modello di particolarismo e plurilinguismo che
portavamo avanti come Valle d'Aosta era preso come modello al
Conseil d'Europe
. Credo che il Presidente Rollandin, che ha
frequentato Bruxelles, sappia benissimo che il nostro modello c'è.
Ci sono tutti i
link
su internet, andate a cercare il
Conseil d'Europe e ci sono gli esempi di questo. Io sono d'accordo
che andava rivisto, non poteva più essere portato avanti in quel
modo, c'era bisogno di formazione, ma la formazione degli
insegnanti in lingua non si fa da un giorno all'altro. Noi abbiamo
messo tante risorse, tantissime le abbiamo aggiunte pure nei sette
mesi che siamo stati per poter fare la formazione a settembre.
Abbiamo messo tante risorse, ma insegnare in una lingua che tu non
conosci non si improvvisa. Gli insegnanti di educazione fisica
dicevano ai ragazzi in italiano: "fate questo movimento" e c'era
vicino l'insegnante di inglese che traduceva, questo è CLIL?
(nuova interruzione dell'Assessore Rini, fuori
microfono)
... non è così? Ma si informi! Si informi dagli insegnanti,
dagli alunni e dai genitori allora, perché, purtroppo, alcuni
insegnanti hanno dovuto fare così e altri insegnanti si sono presi
la responsabilità di dire: "io faccio tutto quello che posso da
sola, perché ho una dignità professionale e, se non riesco a fare
di più, mi fermo lì e mi prendo la responsabilità di fare solo
quello" e io, come Assessore, li ho autorizzati a farlo. Con il
dirigente ho detto: andate avanti così fino a fine sperimentazione,
perché se un insegnante non riesce a fare in un altro modo, per
forza...
Concludo. Le
classe de neige
sono da rivedere
in
toto
, perché così come sono fatte stanno solo prendendo
risorse, ma non stanno dando nessun risultato, quindi non l'abbiamo
inserito lì... e io avevo fermato, tra l'altro, nella delibera
delle classe de neige, perché volevo rivederla, poi ho visto che è
andata avanti, ma interverremo di nuovo, tanto, per come sono fatte
le classe de neige, non serve a niente. In dichiarazione di voto
interverrò sull'altro aspetto del Consiglio scolastico che
lei...
Presidente -
Collega, interviene adesso in dichiarazione
di voto o dopo? Prego, cinque minuti per la dichiarazione di
voto.
Certan (ALPE) -
... no, va bene così.
Président -
La parole au collègue Cognetta.
Cognetta (M5S) -
Entro in questo dibattito in punta di
piedi, perché le scintille qui... ho imparato nella vita che,
quando due Signore si scontrano, è meglio stare molto lontani dalla
questione...
(brusìo in aula)
... quindi ancora in punta di piedi volevo far presente che
quello che mi premeva evidenziare di questa mozione che ho firmato
è quello che è emerso politicamente. Politicamente lei, Assessore,
ha ammesso - e le do atto che è una cosa che non accade spesso, ma,
quando succede, è una cosa positiva - che è stato fatto un errore
per la troppa fretta, un errore anche il mancato coinvolgimento,
come ha detto lei, e, di conseguenza, circa il fatto che adesso lei
dica giustamente: "andiamo in commissione, cerchiamo di trovare una
quadra", io dico: va bene. Dico però anche che se accettasse questo
impegno, quello che c'è in questa mozione, salteremmo tutta quella
parte importantissima, per carità, però daremmo un segnale
immediato del fatto che queste cose andrebbero sicuramente
sistemate. Capisco poi che è abbastanza pesante come mozione, io
sono d'accordo con lei, ma d'altronde le facciamo apposta per
evidenziare determinate cose: il nostro ruolo è questo.
Eliminare le
adaptation
, o comunque revocarle per poi
rimetterle fuori mi sembra il minimo, mi sembra esattamente ciò che
andrebbe fatto a questo punto, così come modificare completamente
l'impianto della legge io capisco che questa è una cosa che
sicuramente sarebbe estremamente pesante, però lei deve anche
capire che glielo avevamo detto. Al di là di come viene gestita
tutta quanta la parte delle adaptation e la nuova legge sulla
scuola all'interno delle scuole valdostane, che, ahimè, stanno
soffrendo molto per questo, lei deve comprendere che non c'è più
tanto tempo in questo Consiglio e quindi dobbiamo darci una mossa.
Se aspettiamo che si passi in commissione, si facciano tutte quante
le riunioni, si capisca cosa bisogna fare, si scriva l'articolato,
si guardi poi l'articolato che cosa può essere modificato, si porta
in aula e si voti, considerato che mancano quattro Consigli alla
fine (l'ultimo è l'8 marzo), vuol dire che non faremo nulla. Se va
bene il primo pezzo, dove abbiamo detto che c'è una questione e
andrebbe risolta, d'altro canto siamo in una condizione nella quale
non so quando riusciremo a fare queste modifiche, lei capisce che
questo è il vero problema. Abbiamo ammesso l'errore e non poi
possiamo porvi rimedio, lo faremo forse nella prossima legislatura,
chi ci sarà e quando ci sarà, ma intanto sarà partito un altro anno
scolastico e intanto andremo avanti con lo stesso problema e allora
non lo avremo risolto. Se invece lo farà in maniera più veloce con
la delibera e questa delibera noi non la vedremo, lo farà lei di
nuovo così come ha fatto la legge e saremo allo stesso problema di
prima. Non dico che sarà una delibera sbagliata, però se non la
concertiamo, che delibera è? Allora dobbiamo trovare una soluzione.
La mia, la nostra era quella di approvare questa mozione. Voi dite
di no, va beh, la voteremo e non verrà approvata, poi chiaramente
voi farete i vostri passi, in solitudine come al solito, e questo
alimenterà nuovamente lo scontro all'interno della scuola, che
nessuno vuole fare, però è così.
Presidente -
Per dichiarazione di voto, la parola al
collega Fabbri.
Fabbri (UVP) -
Intervengo come Presidente della V
Commissione perché questa discussione così accesa rivela la
profondità degli argomenti che si sono trattati oggi e quindi
naturalmente sono già previsti anche degli incontri in V
Commissione, si dà la massima disponibilità per riportare forse in
un luogo più tecnico, per affrontare questi problemi così
complessi.
Per quanto riguarda l'iter della legge n. 18, che noi abbiamo
votato come gruppo Union Valdôtaine, mi sembra di ricordare che
nelle norme di attuazione c'era un tempo di applicazione piuttosto
ristretto, per cui la legge andava affrontata. Non vorrei che con
l'accettazione di questa mozione si ripetesse lo stesso errore: di
fare affrettatamente quello che in realtà richiede un profondo
svisceramento del problema: ecco perché noi, come gruppo, non
approveremo questa mozione, ma nello stesso tempo diamo la massima
disponibilità ad affrontare i problemi in commissione e
affrettatamente.
Président -
La parole au collègue Restano.
Restano (AC-SA-PNV) -
Come proponente, io ovviamente
voterò a favore di questa mozione, non ho però inteso la risposta
dell'Assessore circa la mia proposta, vale a dire per l'argomento
specifico di provvedere come Giunta in merito all'alternanza
scuola/lavoro per gli atleti in fascia di età di scuola
secondaria.
Président -
La parole à la collègue Certan.
Certan (ALPE) -
Per rilanciare quanto è stato detto dal
Presidente della V Commissione Fabbri che era stato programmato
forse prima di Natale o tra Natale e la settimana successiva una
riunione di commissione. È vero anche che su certe modifiche è
necessaria l'approvazione del Consiglio ed è per questo che noi
avevamo anticipato - l'ha detto (e lo ribadisco) il collega
Cognetta - è importante poiché la parola "revoca"... proprio perché
la differenza la conosciamo bene, li abbiamo citati tutti i
documenti: uno è il documento delle
adaptation
, due sono le
delibere di Giunta fatte a gennaio 2016 propedeutiche alla legge n.
18 e l'altra è la legge n. 18, quindi le abbiamo ben chiare e
abbiamo anche ben chiari tutti i momenti. A mio avviso, quindi va
bene, parliamone pure in commissione, il problema è che comunque
bisognerà passare in Consiglio. Se adesso si accettasse di andare a
rivedere e poi nel tecnico entriamo in commissione, anticiperemmo
e, a mio avviso, sarebbe più proficuo, perché, ad esempio, non
abbiamo toccato oggi, ma c'è il tema della valutazione anche dei
dirigenti, che è da rivedere, perché - glielo avevano già detto i
dirigenti scolastici nel 2016 - è da sincronizzare, perché se i
dirigenti scolastici hanno una valutazione che guarda al triennale,
ma non possono disporre, perché era stato valutato così, era stato
deciso così in Valle d'Aosta anche perché su questo anche nella
legge nazionale si è tornati indietro, perché si è visto che
l'organico triennale non aveva funzionato in quel modo,
probabilmente funziona ma bisogna metterlo a regime in un altro
modo. Allora però anche la valutazione dei dirigenti deve essere
fatta in un altro modo, perché sennò è chiaro che loro non possono
essere valutati con quei criteri.
Io non voglio entrare nel merito e nello specifico, però, a mio
avviso, sarebbe importante almeno che decidessimo di avere una
visione di modifiche tutta uguale proprio per il bene della scuola
valdostana. Quando si dice "scuola valdostana", quindi si
comprendono tutti gli alunni e le future generazioni e la
sincronizzazione con il mondo del lavoro, ma anche tutte le
famiglie, e poi entriamo nel tecnico in commissione. Non buttiamo
nessun lavoro fatto né dai tecnici, né delle scuole, né delle varie
Giunte che si sono susseguite. Lo ha detto Cognetta e lo ribadisco:
marzo purtroppo è una data che dobbiamo inseguire, perché gli
organici dipendono e "entrano" nello stesso modo, sono uno dei
tasselli e, se vogliamo rivedere in modo generale tutto, dobbiamo
guardare anche questa data.
Président -
La parole à l'Assesseur Rini.
Rini (UV) -
In conclusione anche per fare chiarezza,
perché, anche a causa del tempo che per la risposta è molto
limitato, non vorrei non essere stata chiara. Da parte nostra c'è
la massima disponibilità e l'assoluta volontà di intervenire per
l'anno prossimo sulle
adaptation
, quindi si interverrà in
maniera profonda su tutti gli ordini e gradi nella maniera
necessaria, con i vari distinguo. Ricordiamo che sulla scuola
dell'infanzia primaria le difficoltà sono state inferiori rispetto
alla scuola secondaria di primo grado, dove invece gli effetti sono
stati più impattanti. Si andrà ad intervenire a modificare le
adaptation. Ci sarà la riunione del Consiglio scolastico che
analizzerà il monitoraggio, che effettuerà degli incontri con la
commissione dei tecnici esterni nominata dalla Giunta e la stessa
commissione sta lavorando e incontrerà le istituzioni scolastiche
proprio per dare una veste questa volta davvero anche per far
capire al mondo della scuola che non c'è nessuna volontà politica
di intervento in questo, ma di miglioramento tecnico del progetto.
A seguito di tutto questo quindi verrà modificata la parte delle
adaptation, dunque su questo i tempi saranno brevissimi. Cambia
tutto, non cambia l'organico.
Collega Certan, poi magari in una riunione chiederò al
Presidente di commissione, ci vedremo con i tecnici, spiegheremo
bene come incide l'organico... come l'organico non incide sulle
scelte delle adaptation, non è così, stiamo dicendo una cosa che
non corrisponde al vero. Io su questo, colleghi, quindi vi do la
massima disponibilità a incontrarci in commissione a discutere.
Abbiamo un incontro già fissato non ricordo se per la prossima
settimana, quindi già in quell'occasione c'è la massima
disponibilità per...
(interruzione di un Consigliere, fuori microfono)
... credo la prossima settimana, o nei prossimi giorni... quindi
iniziamo subito a lavorare.
Così come per la parte sportiva, collega Restano, le commissioni
tecniche che si stanno occupando di
classe de neige
,
classe de sport
... ha ragione, sono cose diverse, ma sono
cose che si intrecciano, perché sulla parte riguardante
l'alternanza scuola/lavoro noi saremmo per mantenere la previsione
che solamente chi lo farà poi di professione può utilizzare
quell'opportunità di fare alternanza scuola/lavoro, perché per gli
altri che non faranno dello sport la professione, saremmo più
indirizzati per consentire a questi ragazzi di portare avanti
un'alternanza scuola/lavoro che possa dare loro delle occasioni poi
per immettersi nel mondo del lavoro e quindi per dare loro un
futuro magari anche diverso da quello del mondo sportivo.
Sulla classe de neige e sulla classe de sport invece lì dobbiamo
veramente aprire il ventaglio e abbiamo l'assoluta intenzione di
portare avanti questo progetto e renderlo applicabile a partire da
settembre del 2018, quindi anche su questo credo che sarà
necessaria una riunione di commissione. Spero di aver chiarito la
nostra posizione.
Président -
La parole au collègue Rollandin.
Rollandin (UV) -
J'ai la chance, depuis hier, de faire
partie de la V
e
Commission, donc j'aurai la possibilité
de suivre les différents débats et j'aurai la possibilité de mieux
apprécier ce que s'est dit ce matin. Je crois que l'école depuis
toujours est un chantier ouvert, dans ce sens les lois qui se sont
succédé l'ont démontré.
Pour ce qui est de la loi, je veux rappeler qu'on a eu la
possibilité, grâce au règlement d'actuation, et la volonté de
dépasser toute une série d'entraves, qui, au niveau des autres
Régions, ont créé pas mal de problèmes. Heureusement en Vallée
d'Aoste on a choisi une modalité différente pour ce qui est de
prévoir comment déplacer les enseignants, les professeurs, et
cetera. En effet, la loi a été approuvée avec l'abstention de votre
groupe et le vote contraire de Cognetta et les autres ont approuvé
la loi. Je crois que la loi a besoin peut-être d'ajustements, mais
il s'agit d'une bonne loi, une loi qui n'a pas créé les dégâts que
nous avons vu au niveau national.
Pour ce qui est des adaptations, je ne veux pas reprendre ce que
l'Assesseur a dit, qui est, de toute évidence, un parcours qui a
été prévu avec des étapes particulières, qui est en train de suivre
avec attention et là, s'il est nécessaire, on ira intervenir de la
façon la meilleure.
Je crois que dans ce sens il y a la possibilité, au niveau des
commissions, d'examiner les propositions, même, si comme
d'habitude, les temps sont liés aux faits de si on est d'accord ou
non de porter de l'avant certaines propositions qui puissent être
partagées. Ici on a dit que sur certains thèmes on est d'accord, on
verra en commission comment trouver la méthode et les temps: pour
accourcir les temps et pour arriver à une définition.
Président -
La parole au Président de la Région.
Viérin (UVP) -
Nous avons écouté avec attention le débat.
Bien évidemment, le thème de l'école est un thème qui intéresse
toute la communauté et non seulement le monde des enseignants et de
ceux qui travaillent à l'intérieur de l'école valdôtaine. Surtout
il est important de souligner que l'école valdôtaine est un acquis,
qui dans les décennies a exercé une autonomie qui souvent n'était
pas figée, prévue, mais, d'un point de vue législatif et normatif,
la Région l'a exercée. Le fait qu'on ait exercé chaque fois notre
possibilité de légiférer - sans que l'État ait, par ailleurs,
"saisi" nos lois - a signifié que l'autonomie a grandi petit à
petit et cela nous a donné la possibilité de revendiquer des lois
qui aujourd'hui sont telles. Cela s'est passé pour la loi 18, qui a
été citée et pour la loi qui a évité en Vallée d'Aoste toute une
série de problématiques qui se sont malheureusement vérifiées hors
de la Vallée.
L'Assessore ha detto che c'è un'apertura sulle
adaptations
, credo che tutti abbiano la sensibilità nel dire
che bisogna ascoltare il mondo della scuola, esistono i tecnici, il
gruppo tecnico ha lavorato in questo senso, ci sono delle esigenze
del mondo scolastico da ascoltare. Avremo modo oggi di parlare di
altri argomenti sempre in tema di scuola e ci dispiace che questo
non sia stato condiviso da tutti, perché il tema della scuola non è
di qualcuno. Qui si cerca di lavorare al meglio per migliorare
tutto ciò che avviene all'interno di questo luogo in cui si formano
le generazioni future e soprattutto in modo trasversale, e ognuno
di noi ha cercato di fare il meglio negli anni in cui ha potuto
dare il proprio contributo a questo mondo, soprattutto per quanto
riguarda le professionalità che all'interno poi vivono la scuola.
Noi quindi qui pensiamo a delle leggi, a delle delibere, cerchiamo
magari anche di interpretare il pensiero di chi è all'interno della
scuola, ma dobbiamo sempre ricordarci, come ricordava l'Assessore,
che alla fine bisogna trovare un punto d'incontro per conciliare le
diverse esigenze, sensibilità politiche sì, ma soprattutto lavorare
per chi è effettivamente all'interno del mondo della scuola. In
questo senso quindi l'apertura c'è stata, la commissione lavorerà
insieme all'Assessore per monitorare delle migliorie che
sicuramente saranno messe in campo, al di là della mozione che voi
avete presentato, sulla quale noi non possiamo dare il nostro
contributo, perché è parzialmente ricevibile in alcune
argomentazioni che sono state dette qui. In questo senso quindi noi
ribadiamo la disponibilità nel lavorare alle migliorie, crediamo
che ci siano tutti i crismi e tutte le possibilità, come diceva
l'Assessore, per essere all'ascolto ed eventualmente applicare quei
correttivi, però ribadendo che la legge ha evitato che gli ambiti,
piuttosto che altre questioni, fossero applicati qui in Valle,
perché avrebbero creato uno scollamento e un dissesto del nostro
sistema scolastico valdostano, che invece è territoriale, che è
radicato e che è quello che tutela, dal più piccolo al più grande
comune, il nostro sistema di
éducation
.
Président -
La parole à la Vice-présidente Morelli.
Morelli (ALPE) -
Il faut relever d'abord qu'il est
significatif que le thème de l'école soit un thème tellement
passionnant et qu'il prenne tellement de temps et d'énergie. Je
crois que c'est quelque chose de très positif à souligner à
l'intérieur du Conseil de la Vallée.
On a parfois la tendance à banaliser et à ironiser sur le fait
que les principaux protagonistes soient deux femmes, mais je crois
que de ces deux femmes nous devons apprendre beaucoup; nous avons
des leçons à tirer, parce que les deux, de leur respectives
positions, mettent beaucoup d'engagement et beaucoup de passion
dans ce qu'elles disent, avec deux visions différentes.
Cela dit, les adaptations ont été appliquées comme une
expérimentation. Il faut donc tirer une leçon des expérimentations;
à un certain moment, il faut se demander si l'expérimentation a
fonctionné ou si elle n'a pas fonctionné. Le fait de falloir
changer, de falloir même revenir sur certaines positions ne veut
pas dire retourner en arrière, on va toujours de l'avant, le fait
de falloir revoir des choses ne doit pas être interprété comme une
solution au rabais. Il faut avoir l'honnêteté, surtout sur un thème
comme celui de l'école, de prendre le mieux qui vient de tous les
côtés, de faire un bilan et de procéder. Si sur certaines choses il
faudra récupérer les positions précédentes, il ne faut pas le faire
avec l'esprit d'avoir failli, de ne pas avoir atteint le résultat,
il ne s'agit pas d'une renonce. Essayons d'adopter cette attitude
tous ensemble à l'intérieur de la V
e
Commission, en tant
que Gouvernement, en tant que Conseil régional, parce qu'il est
important d'aller de l'avant sur l'école. Moi je comprends la
volonté même d'expérimenter du point de vue linguistique, mais si
on se rend compte que l'école n'est pas prête pour certaines
expérimentations, il faut en prendre acte, il faut créer les
conditions pour qu'elle se prépare et il faut continuer. Tout le
monde partage, il n'y a pas ceux qui sont plus forts, plus
convaincus, plus motivés sur l'école, je crois que c'est quelque
chose qui vraiment nous concerne tous et en ce sens essayons de
procéder rapidement, parce qu'aller à l'année prochaine veut dire
faire encore des dégâts, donc essayons d'utiliser le temps qui
reste dans cette législature pour adopter les solutions
nécessaires.
Presidente -
Non ci sono altri interventi, metto in
votazione. La votazione è aperta. La votazione è chiusa.
Presenti: 30
Votanti: 11
Favorevoli: 11
Astenuti: 19 (Baccega, Bertschy, Bianchi, Contoz, Cretier,
Fabbri, Farcoz, Grosjean, Guichardaz, Lanièce, Marguerettaz,
Nogara, Péaquin, Perrin, Rini, Rollandin, Rosset, Testolin,
Viérin)
Il Consiglio non approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK