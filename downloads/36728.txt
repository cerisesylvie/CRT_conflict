Consiglio Regionale della Valle d'Aosta - Oggetto del Consiglio n. 667 del 30 luglio 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMBIENTE
Stoccaggio e smaltimento rifiuti
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 667 del 30 luglio 2014 - Resoconto
OGGETTO N. 667/XIV - Revoca delle deliberazioni del Consiglio
regionale n. 639/XIII del 25 giugno 2009 e n. 1117/XIII del 24
marzo 2010 ed approvazione di nuovi indirizzi e di orientamenti per
la formulazione di una nuova proposta di adeguamento del piano
regionale di gestione dei rifiuti approvato con deliberazione del
Consiglio regionale n. 3188/XI del 15 aprile 2003 e richiamato
dalla legge regionale 3 dicembre 2007, n. 31.
Presidente -
Possiamo procedere, come concordato nella
riunione dei Capigruppo, con il punto 34.04 all'ordine del giorno.
Qualcuno intende prendere la parola? Chiede la parola l'Assessore
Bianchi, ne ha la facoltà.
Bianchi (UV) -
Sì, intanto buon pomeriggio a tutti e
grazie Presidente.
Comincerei con il ripercorrere le tappe principali che ci hanno
portato all'approvazione del documento all'esame dell'aula. In
primo luogo vorrei richiamare gli obiettivi del programma di
governo di questa legislatura, consistenti nel definire la gestione
dei rifiuti in Valle d'Aosta nel rispetto delle normative in vigore
e della volontà espressa dai valdostani con il referendum del 2012,
volontà ribadita anche successivamente nel momento in cui è
intervenuto il giudizio della Corte costituzionale, che ha fatto
venir meno l'obbligo di legge circa il divieto di trattamento a
caldo dei rifiuti. Sul piano amministrativo a settembre dello
scorso anno è stato richiesto a Valeco, società incaricata della
gestione del centro regionale del trattamento dei rifiuti urbani ed
assimilati di Brissogne, di presentare uno studio di prefattibilità
tecnica ed economico-finanziaria e tariffaria, riferito alla
riorganizzazione del centro comprendente anche una proposta di
trattamento del rifiuto indifferenziato, secondo quanto previsto
dalle disposizioni e dalle normative in materia. Sicuramente l'atto
che ha segnato la svolta sulla questione dei rifiuti è stata la
deliberazione della Giunta regionale n. 266 del marzo scorso, con
tale deliberazione il Governo ha inteso fornire linee di indirizzo
e orientamento generali per la formulazione di una nuova proposta
di sistema di trattamento dei rifiuti in Valle d'Aosta, finalizzata
all'adeguamento del piano regionale di gestione dei rifiuti.
Riassumo appunto brevemente i nuovi indirizzi fissati da tale
deliberazione:
"l'incremento delle percentuali di raccolta
differenziata dei rifiuti urbani mediante l'introduzione della
raccolta separata sul territorio regionale del rifiuto organico
(FORSU), secondo quanto previsto dall'articolo 182 ter del decreto
legislativo 3 aprile 2006, n. 152; la selezione dei rifiuti
indifferenziati (frazione residuale della raccolta differenziata)
mediante la realizzazione di uno o più impianti per il solo
"trattamento a freddo" dei due flussi che dai medesimi ne derivano,
al fine di perseguirne la massima valorizzazione, anche attraverso
la previsione di un impianto di digestione anaerobica della
frazione organica con la produzione di biometano; la massima
riduzione possibile della quantità di rifiuto residuo da destinare
alla valorizzazione in impianti siti fuori dalla regione o nella
discarica regionale, al fine di prolungarne il più possibile la
durata residua"
. Avevo espresso allora l'auspicio che tali
linee potessero costituire il punto di partenza di un percorso cui
aggiungere progressivamente valutazioni e elementi di natura
politica e tecnica nel modo più ampio e condiviso possibile. Oggi
posso dire che questo percorso è stato compiuto. La III
Commissione, allargata anche alle forze politiche non presenti
nella commissione, ha lavorato alla predisposizione di un
documento, votato all'unanimità, che fissa i nuovi indirizzi per la
formulazione di una nuova proposta di adeguamento del piano
regionale di gestione dei rifiuti.
Esprimo anche oggi la mia soddisfazione per il lavoro compiuto e
ringrazio tutti coloro che hanno dato il loro contributo per
giungere all'elaborazione del documento che oggi approviamo in
quest'aula. Permettetemi un ringraziamento particolare al
Presidente della commissione Stefano Borrello. Le scelte su un tema
come quello dei rifiuti - che tocca la sensibilità di tutti, che è
stato centrale nel dibattito politico di questi anni e che ha
coinvolto i cittadini e le istituzioni a tutti i livelli: i Comuni,
le Comunità montane, le autorità di Sub-Ato, oltre che la Regione -
devono avvenire in quest'aula, l'ho detto più volte nei mesi scorsi
e, quando sono ampiamente condivise - in questo caso fino ad oggi
adottate all'unanimità -, costituiscono sicuramente una base solida
da cui ripartire per continuare il lavoro finalizzato
all'adeguamento del piano regionale di gestione dei rifiuti.
Entrando nel merito invece della deliberazione all'ordine del
giorno di oggi, vorrei soffermarmi sui punti del deliberato.
Innanzitutto la deliberazione stabilisce la revoca delle
deliberazioni del Consiglio regionale 639 e 1117 della tredicesima
legislatura: si tratta di deliberazioni relative rispettivamente
allo studio del termovalorizzatore e alla scelta del
pirogassificatore con sistema di trattamento dei rifiuti in Valle
d'Aosta, votate anche allora ampiamente, entrambe con l'astensione
del gruppo ALPE. La revoca di tali deliberazioni è necessaria al
fine di avere nuovamente il quadro normativo di riferimento
coerente e corretto rispetto alla legge regionale 31/2007, tenuto
conto della sentenza n. 285 del dicembre del 2013 e della necessità
di adeguare il piano regionale di gestione dei rifiuti alla luce
delle diverse valutazioni di carattere politico e tecnico
intervenute. Sarà un piano del tutto nuovo e diverso dal precedente
non solo perché sono passati ormai più di dieci anni.
Circa il secondo punto del deliberato, infatti i nuovi indirizzi
e gli orientamenti per la formulazione di una nuova proposta di
adeguamento del piano regionale di gestione dei rifiuti, contenuti
nel parere espresso all'unanimità dalla III Commissione,
costituiscono un cambiamento di enorme portata rispetto all'attuale
piano del 2003. I nuovi indirizzi si fondano su valutazioni di
natura politica, tecnica ed economica che derivano da un radicale
mutamento del contesto di riferimento. Dal punto di vista
normativo, ricordo l'esigenza di adempiere alle scadenze fissate
per il raggiungimento degli obiettivi imposti dalla normativa
comunitaria e statale in materia di raccolta differenziata dei
rifiuti urbani, cui l'avvio della raccolta separata della frazione
organica può dare un'immediata ed efficace risposta. Senza la
raccolta separata della frazione organica, quelle percentuali non
sono realisticamente raggiungibili.
Richiamo poi solo brevemente i vincoli introdotti dall'Unione
europea: i conferimenti in discarica ormai sono solo più ammessi
dopo forme di pre-trattamento e solo per frazioni con basso potere
calorifico. Dal punto di vista economico e finanziario, la crisi e
le difficoltà economiche delle famiglie e delle amministrazioni
sono sotto gli occhi di tutti, quindi, grazie alla possibilità di
compiere per fasi gli investimenti necessari per la realizzazione
del sistema integrato di trattamento a freddo, l'Amministrazione
regionale e i Sub-Ato avranno la possibilità di distribuire in un
ampio arco di tempo gli oneri economici e finanziari, con minore
impatto sui bilanci degli enti stessi e, infine, sul cittadino,
secondo il principio "chi inquina paga".
Dal punto di vista organizzativo, come già ampiamente dibattuto
in questo Consiglio, alla luce dell'esperienza di riorganizzazione
maturata nel corso degli anni, è necessario rivedere la
delimitazione e le modalità di funzionamento dei Sub-Ato per la
raccolta ed il trasporto dei rifiuti urbani, così come peraltro
abbiamo votato anche in questo caso all'unanimità una mozione del
24 ottobre scorso. La volontà è quella di continuare a lavorare al
fine di ricercare soluzioni che possano continuare a garantire
efficienza ed economicità del servizio di raccolta dei rifiuti, i
servizi di raccolta e di trasporto saranno sicuramente tra i primi
a dover essere portati alla massima efficienza possibile nel
momento in cui sarà attuata la riforma degli Enti locali.
Il piano del 2003 si fondava quindi sulla scelta di concentrare
tutto sul centro di trattamento di Brissogne, ora con i nuovi
indirizzi che approveremo oggi il centro di Brissogne diventa una
parte della rete, dove la raccolta e il trasporto dei rifiuti
diventano importanti e fondamentali.
Riassumendo brevemente nel dettaglio il contenuto del documento
in esame, evidenzierei come per la raccolta ed i numeri dei flussi
sia fondamentale l'introduzione della raccolta separata della
frazione organica, preferibilmente secondo il principio di far
percorrere meno strada possibile ai rifiuti. L'introduzione della
raccolta della componente organica consentirà di ridurre il
quantitativo di rifiuto da destinare allo smaltimento, prolungando
la vita residua della discarica di Brissogne, unico impianto
regionale ad oggi esistente ed operativo, di incrementare le
percentuali di raccolta di differenziata e di raggiungere gli
obiettivi imposti dalla legge. Per potenziare la raccolta
differenziata, è indispensabile introdurre progressivamente sistemi
di riconoscimento dell'utenza, soprattutto su alcune frazioni per
favorire forme di tariffazione puntuale e proporzionale al
conferimento del secco indifferenziato, anche finalizzato a
debellare la pratica appunto dell'assimilazione di fatto.
Per gli impianti da realizzare, è necessario operare attente
valutazioni economiche di sostenibilità ambientale e di
salvaguardia della salute. Le scelte impiantistiche dovranno essere
caratterizzate da un adeguato grado di flessibilità al fine di
adattarsi alle variazioni dei livelli quantitativi e qualitativi di
rifiuto conferito e trattato nell'arco di vita degli impianti
medesimi, garantendo il mantenimento nel tempo del necessario
equilibrio tra sostenibilità economica e sostenibilità ambientale
per i nostri cittadini.
Infine, dato che la riduzione dei quantitativi di rifiuti
prodotti è un obbligo di legge, sarà necessario investire nelle
buone pratiche di riuso, di riparazione e più in generale di
prevenzione nella produzione e con il concorso della popolazione e
il supporto degli enti del terzo settore.
A questo punto mi permetto di fare una riflessione sulla
proposta di legge n. 19, relativa alla modificazione della legge 31
del 2007. Mi sembra che il contenuto del documento in esame in
qualche modo superi quanto espresso nella proposta di legge, nel
senso che indica in maniera chiara in generale la strada che
vogliamo intraprendere e quanto dobbiamo fare in futuro. Ad ogni
modo sicuramente ci sarà modo di approfondire la questione,
immagino in autunno.
Sul terzo punto del deliberato, l'Assessorato sta lavorando per
predisporre gli atti attuativi dei nuovi indirizzi, in primo luogo
la predisposizione della deliberazione di conferma della revoca
della gara che prevedeva la realizzazione dell'impianto di
trattamento a caldo, si procederà mediante avviso pubblico
all'affidamento dell'incarico per la formulazione di una nuova
proposta di adeguamento del piano regionale di gestione dei rifiuti
con i documenti previsti per la valutazione ambientale strategica.
Parallelamente occorrerà valutare sin da subito come realizzare gli
impianti che ci consentiranno di rispettare nei termini previsti
gli obblighi imposti dall'Unione europea e dallo Stato.
Oggi siamo chiamati ad assumere una decisione su un tema molto
importante come quello del ciclo dei rifiuti, che, come dicevo
prima, qui nella nostra regione è stato centrale negli ultimi anni.
Ci sono stati molti studi ed approfondimenti da parte di enti e
professionisti, cittadini e associazioni, la commissione consiliare
competente, quella speciale istituita nella scorsa legislatura,
l'Osservatorio regionale dei rifiuti, tutti con diverse modalità di
espressione e partecipazione hanno dato il loro contributo per
giungere alla predisposizione degli indirizzi contenuti nel
documento oggi in approvazione. Nel rispetto di quanto prevede la
normativa comunitaria prima e statale poi, abbiamo delineato uno
scenario che credo possa rispondere alle esigenze della nostra
regione. Sappiamo che l'ambiente alpino in cui viviamo, la sua
specificità richiedono un'elevata qualità ambientale che vogliamo
mantenere nel tempo, così come vogliamo continuare a garantire
efficienza ed economicità del servizio di raccolta dei rifiuti, con
particolare attenzione all'aspetto tariffario che tocca le tasche
dei cittadini. Mi piacerebbe un giorno poter affermare che abbiamo
contribuito tutti alla realizzazione di un sistema integrato di
gestione dei rifiuti all'avanguardia ed efficiente, anche
attraverso un'importante riqualificazione ambientale del centro di
Brissogne, particolarmente sentita dagli abitanti dei comuni
limitrofi, e che abbiamo restituito ai nostri figli un territorio
migliore. I nuovi indirizzi troveranno attuazione nel nuovo piano,
che mi auguro potrà dare le risposte di cui tutta la comunità,
tutti i valdostani hanno bisogno, ai quali occorre però chiedere
ancora un impegno per operare una corretta raccolta differenziata e
attenzione per tutto ciò che può contribuire alla riduzione dei
rifiuti. Allo stesso modo mi auguro che in particolare con i
Comuni, che sono gli enti più vicini ai cittadini, si possa portare
avanti un lavoro condiviso e congiunto per raggiungere gli
obiettivi che ho evidenziato. Grazie.
Presidente -
Grazie Assessore. Ci sono richieste di
interventi in merito al punto all'ordine del giorno? Qualcuno
intende prendere la parola? Ha chiesto la parola il Consigliere
Roscio, ne ha la facoltà.
Roscio (ALPE) -
Grazie Presidente.
Ho ascoltato la relazione dell'Assessore e devo dire che la
prima impressione è di constatare come solo poco tempo fa le parole
pronunciate dall'Assessore in quest'aula sarebbero state
impensabili. Oggi abbiamo ascoltato insieme concetti e non solo
parole che non possono che trovarci soddisfatti: come riuscire a
trovare un sistema all'avanguardia ed efficiente nella gestione del
ciclo integrato dei rifiuti e risistemare dal punto di vista
ambientale la zona della discarica di Brissogne. Sono cose che da
un po' di tempo andiamo dicendo e che fino a poco tempo fa
sembravano irrealizzabili e neanche pronunciabili quasi. Veramente
quindi, da un certo punto di vista, una particolare soddisfazione
soprattutto per quanto riguarda tutto il percorso seguito
nell'approvazione degli indirizzi nella commissione, perché, per
quanto ci può riguardare, noi lavoriamo nella commissione, non
abbiamo facoltà di poter fare delibere di Giunta. Devo dire che il
lavoro che abbiamo svolto nella commissione è stato un lavoro
sicuramente impegnativo con tempi piuttosto serrati, con delle
difficoltà, perché ovviamente le posizioni non erano tutte
identiche, ma che alla fine ha avuto un buon prodotto. Il prodotto
è stato quello del documento con gli indirizzi, che è proprio un
documento di indirizzi, nel senso che non va ad entrare nei
dettagli impiantistici, non va a fare analisi e approfondimenti
economici, non va a spingere su certe direzioni...probabilmente
qualcuno come me e il gruppo ALPE avrebbe magari fatto dei passi
ulteriori, ma capiamo che, quando si devono trovare dei punti di
incontro, è necessaria una giusta mediazione. Mi sembra che questo
documento rappresenti quella giusta mediazione che va, da un lato,
a rispondere a quello che è stato chiesto dai cittadini nel
novembre 2012 col referendum e, dall'altro, va a non essere un
libro delle fiabe, un libro dei sogni, ma ad essere qualcosa di
realizzabile concretamente, anche se in questa fase non va ad
elencare nel dettaglio cosa bisognerà fare, ma si limita agli
impegni e agli indirizzi.
Devo dire che particolarmente importante in questi indirizzi è
riconoscere che finalmente bisogna, da un lato, rispettare le norme
e, dall'altro, adeguare il nostro piano di gestione dei rifiuti,
che è datato, che prende atto di uno stato di fatto della gestione
dei rifiuti in Valle d'Aosta estremamente eterogeneo ed
estremamente inefficiente, addirittura poco efficace, che non
raggiunge gli obiettivi che la legge impone. Riconosce quindi che
ci devono essere dei passi che devono essere fatti anche in fretta
e riconosce che certi passi...oggi davvero per la prima volta sento
dire che gli obiettivi previsti dalla legge per la raccolta
differenziata non potrebbero essere raggiunti senza l'introduzione
della frazione organica. Questa è una novità importantissima,
finalmente...dire che la parte umida dei rifiuti deve essere
raccolta su tutto il territorio valdostano e che deve essere
trattata separatamente rispetto alle altre frazioni pena il
risultato di vanificare tutto il processo è una novità assoluta ed
importantissima. Qualche passo ulteriore che è contenuto
implicitamente negli indirizzi c'è, perché gli indirizzi dicono,
pur senza entrare nei dettagli impiantistici, quali sono le
criticità anche di questa parte, cioè vanno a dire: "benissimo la
raccolta dell'organico, ma teniamo presente che, quando dovremo
andare a scegliere gli impianti, noi dovremo avere dei prodotti in
uscita. Questi prodotti in uscita, se devono rispondere a quella
gerarchia dei rifiuti che stabilisce le priorità che noi abbiamo
condiviso, dovranno per forza avere un prodotto in uscita
riutilizzabile, quel famoso compost utilizzabile in agricoltura, in
vivaistica, ma comunque un prodotto utilizzabile e che non vada a
finire in discarica, perché sennò si rischia di vanificare tutto il
processo". Queste sono comunque cose importanti.
Altro aspetto di questo...è tenere presente che alcune parti,
come i fanghi, come il sottovaglio, devono trovare una collocazione
che non può essere mischiata con quello che deriverebbe, perché
sennò vanificherebbe tutta la cosa. Altre parti importanti
sono...finalmente dire che gli unici impianti per il trattamento
dei rifiuti saranno basati su trattamenti a freddo...e va nella
direzione finalmente di recepire quello che veniva richiesto dai
cittadini col referendum pur dopo la sentenza della Corte
costituzionale, com'è stato ricordato, ma l'impegno politico è
stato quello di rispettare questo, quindi, nonostante la Corte
costituzionale abbia detto: "quell'articolo lì non è applicabile",
la politica ha detto: "va bene, noi però il volere dei valdostani
lo rispettiamo" e su questo non si può che dire bene.
In questo contesto quindi la revoca delle precedenti
deliberazioni del Consiglio...qui ho apprezzato anche il passaggio
che ha fatto l'Assessore, ricordando che quelle delibere...l'unica
forza che aveva avuto una posizione di astensione era stata allora
ALPE e di questo ne va dato merito, insomma, è una constatazione.
La revoca di queste due delibere è un atto dovuto, perché in queste
delibere era contenuto ancora l'indirizzo di andare verso i
trattamenti a caldo: la termovalorizzazione da un lato e la
pirogassificazione dall'altro. Era quindi in contrasto stridente
con i nuovi indirizzi che andiamo noi ad approvare che finalmente
ottemperano alle norme di legge, non si poteva non fare
diversamente, lasciando perdere poi tutte le altre questioni che si
tirano poi dietro. Se vogliamo rispettare la volontà dei
valdostani, non potevamo noi oggi non andare a revocare quelle
delibere approvando questi nuovi indirizzi.
Noi del gruppo ALPE condividiamo il passaggio dove si dice:
"dare alla Valle d'Aosta un sistema all'avanguardia per chi
verrà dopo"
ed è quello su cui abbiamo fatto tutta la campagna
elettorale referendaria, su cui abbiamo fatto tutte le iniziative
di proposta con le mozioni, interpellanze che abbiamo fatto in poco
più di anno, in questa legislatura. Rimane però la constatazione
che noi oggi approviamo qualcosa che ha a che fare con gli
indirizzi, quindi, come ha detto l'Assessore, bisognerà poi dare un
incarico per predisporre il nuovo piano dei rifiuti, bisogna
pensare a quali impianti sistemare sul territorio e tutto ciò
comporta delle riflessioni che non siamo qua a fare oggi, ma
comporta che dovremo seguire attentamente, passo per passo, tutte
queste evoluzioni per far sì che gli indirizzi che oggi approviamo
siano poi coerenti con la declinazione che troveranno negli
impianti, nella riorganizzazione del servizio e quindi delle
ricadute che avranno sui cittadini. L'auspicio è quello che noi
continuiamo a dire: che si arrivi finalmente a criteri omogenei su
tutto il territorio valdostano, che i cittadini paghino in base al
rifiuto conferito, che veramente si riesca a realizzare queste cose
e non solo rimangano dei
pourparlers
e che tutta
l'impiantistica realizzata sia fatta in base al maggior rispetto
possibile innanzitutto della salute e conseguentemente anche
dell'ambiente, del paesaggio...e non ultimo anche delle tariffe che
andranno a pagare i cittadini, so che l'Assessore è particolarmente
sensibile a questo, ma è giustamente sensibile, nel senso che
nessuno vuole fare delle scelte che poi comportino, anche a fronte
di vantaggi ambientali, costi insostenibili per la collettività.
Deve essere chiaro che le scelte che andranno fatte dovranno
rispondere a tutti questi criteri, non solo ad alcuni. Noi
riteniamo che queste scelte possono essere realizzabili, possono
essere coerenti con gli indirizzi che ha approvato la commissione,
che oggi spero approverà anche il Consiglio e davvero l'auspicio è
quello che finalmente recuperiamo il tempo perduto, perché il tempo
perduto è stato moltissimo. Oggi la Valle d'Aosta ha una gestione
dei rifiuti tutt'altro che eccellente, tant'è vero che, com'è stato
ricordato, noi ancora oggi portiamo in discarica il rifiuto senza
pretrattamento, cosa che non solo le norme vietano da anni, ma
ormai anche il Ministero ha sancito dicendo: "non possiamo più
farlo, passato quello, bisognerà prendere dei provvedimenti",
quindi dobbiamo fare in fretta, dobbiamo recuperare questo tempo
perduto, dobbiamo essere coerenti e noi dal canto nostro, per quel
che ci compete, seguiremo con attenzione il lavoro con l'auspicio
che quello che siamo riusciti a realizzare, cioè il metodo di
lavoro che abbiamo seguito in questi mesi che hanno portato alla
stesura di questi indirizzi, sono stati faticosi, ma sono stati
comunque nel complesso positivi...e ricorda un po' quel passaggio
di Ariosto, dove dice che i cavalieri nemici ad un certo punto per
uno scopo comune salgono sullo stesso cavallo e fanno un pezzo di
viaggio insieme, sanno che sono diversi, sanno che...
Presidente -
Per gentilezza, chiederei un po' di silenzio
in aula, non si riesce a seguire l'intervento del collega.
Grazie.
Roscio (ALPE)
- Grazie Presidente.
...per uno scopo comune riescono a fare un pezzo di strada
insieme, ecco, noi auspichiamo che questa parte possa essere
replicata nell'interesse della comunità valdostana. Grazie.
Presidente -
Grazie Consigliere Roscio. Ha chiesto la
parola il Consigliere Nogara, ne ha la facoltà.
Nogara (UVP) -
Merci Président.
Volevo intervenire anch'io, come gruppo UVP, diciamo, per
accordarmi, per allacciarmi a quello che ha detto il collega Roscio
e anche a quello che ha detto l'Assessore nel suo intervento.
Innanzitutto è d'obbligo un ringraziamento a tutti, perché devo
dire che, per quanto riguarda il problema dei rifiuti in Valle
d'Aosta, c'è stato un impegno continuo da parte della III
Commissione e devo ringraziare anche il Presidente Borrello, che è
sempre stato molto disponibile su queste problematiche. I miei
ringraziamenti non si fermano qua, non vanno esclusivamente agli
addetti ai lavori, diciamo, ma anche a tutte quelle persone...mi
riferisco anche ai comitati con cui noi ci siamo confrontati e ci
siamo trovati e sono stati utilissimi per darci delle indicazioni e
ci hanno aiutato in questo percorso. Non mi fermo solo a loro, ma
anche agli incontri che abbiamo avuto, che sono stati organizzati
da vari movimenti, partiti sul territorio per sentire anche quanto
all'esterno della Valle d'Aosta è stato fatto in questo campo e vi
dirò è stato molto utile poterci confrontare per capire quali sono
le problematiche effettivamente della Valle d'Aosta in questo
settore. Noi quest'esperienza l'abbiamo portata in III Commissione
e dalla III Commissione è uscito questo documento, che forse non
soddisfa tutti, però dà delle linee generali che se seguite...e
siamo sicuri che verranno seguite, perché sono uscite da una
commissione consiliare e votate all'unanimità, siamo sicuri che
verranno seguite dalla Giunta regionale per arrivare ad una
gestione dei rifiuti oculata. È chiaro che in questa
documentazione, in questi documenti noi troviamo l'indirizzo
gestionale dei rifiuti, che è molto importante, l'introduzione di
una raccolta separata anche della frazione organica, che in questo
momento non c'era, la valutazione economica di sostenibilità
ambientale nella scelta delle tecniche impiantistiche di
smaltimento, non vorrei ripetere quello che ha già detto il mio
collega Roscio, ma è chiaro...e qua speriamo che le scelte che
verranno fatte dalla Giunta regionale siano le scelte per i
migliori macchinari per salvaguardare soprattutto...sia l'ambiente,
ma anche la salute delle persone. Innanzitutto si è introdotta una
cosa importantissima che è il riconoscimento dell'utenza...e per i
controlli e la tariffazione adeguata e puntuale per chi conferisce
appunto i rifiuti.
Un'altra cosa importante - ne abbiamo discusso a livello di
commissione - è stata la riorganizzazione soprattutto dei Sub-Ato.
Su questo abbiamo avuto una discussione, perché da un momento
all'altro non si può arrivare a decidere di cambiare completamente
quella che è l'organizzazione dei Sub-Ato in Valle d'Aosta, anche
perché molte Comunità montane hanno investito dei soldi non
indifferenti. Io però colgo l'occasione per chiedere adesso
all'Assessore che in tutte quelle Comunità montane che in modo
imminente...che subito verranno fatti degli appalti per gestire
nuovamente i rifiuti nelle varie Comunità montane...ci si avvicini
il più possibile, visto che si rifanno questi appalti, a quanto è
specificato nelle linee previste in questo documento. Io altro non
mi sento di dire, ma penso che il lavoro che è stato fatto è un
lavoro importante per la Valle d'Aosta, spero che venga, come ho
già ripetuto altre due volte, seguito dalle decisioni della Giunta,
soprattutto per quanto riguarda la scelta sugli impianti. La
ringrazio e ringrazio tutti per l'attenzione. Grazie.
Presidente -
Grazie Consigliere Nogara. Ha chiesto la
parola il Consigliere Restano, ne ha la facoltà.
Restano (UV) -
Grazie Presidente.
È difficile intervenire su questa materia dopo l'intervento
dell'Assessore e di chi mi ha preceduto, che ha già bene illustrato
i contenuti della proposta deliberativa. Mi sembra però necessario
ripercorrere un pochino i passi di quanto è stato fatto a partire
dal referendum del 2012. Una scelta che ha sconvolto, diciamo,
quelli che erano i progetti che erano stati fatti in precedenza e
che apparentemente ha un pochino fuorviato chi sosteneva il
referendum portandoci a pensare che ormai la scelta più difficile
era stata fatta e che il percorso era da allora tutto in discesa.
Queste scelte invece si portano appresso dei percorsi, diciamo, ad
ostacoli, difficili, impegnativi, perché si inseriscono su un
tessuto che è già stato sviluppato in precedenza. Abbiamo infatti
poi visto una commissione speciale che ha lavorato tanto, ma poi, a
seguito della fine della legislatura, ha interrotto il suo percorso
e lì ci sono state le elezioni. In tale frangente tutti i movimenti
si sono espressi in favore di quella che era stata la scelta
popolare e abbiamo mantenuto fede a questi impegni. Probabilmente
la minoranza...i colleghi di minoranza ci hanno sollecitato più
volte con risoluzioni, mozioni a prendere delle posizioni rispetto
a quelli che erano gli intendimenti del referendum. È stato
parallelamente portato avanti un discorso da parte dell'Assessorato
e della commissione competente che riguardava nella globalità
quello che è il discorso rifiuti, senza fare delle scelte mirate a
dei singoli problemi che si presentavano via via sul percorso. In
effetti è stato un lavoro non facile, perché è un lavoro che ha
tenuto conto degli adeguamenti a quella che è la situazione
attuale, la situazione di oggi che prevede diverse modalità di
raccolta sul territorio, che si sviluppano attorno a delle scelte
fatte dalle Comunità montane e presenta quindi dei punti sensibili.
Certo, è difficile paragonare la raccolta nella città di Aosta e
nel fondovalle con quella che avviene nelle vallate, ancora di più
all'inizio della vallata e in cima alla vallata, che vede, per
quella che è la mia esperienza di amministratore, dei metodi di
raccolta diversi.
Le linee di indirizzo che ci accingiamo ad approvare tengono
conto di questa realtà date le diverse sensibilità presenti
all'interno della commissione e all'interno di questo Consiglio,
soprattutto hanno tenuto conto anche di quelle che sono le
indicazioni e le professionalità che si sviluppano sul territorio.
L'obiettivo era ovviamente più di uno: in primo luogo quello di
tutela dell'ambiente, della salute del cittadino, che è fortemente
messa in discussione anche da quelle che sono le scelte ambientali
e, in secondo luogo, ovviamente quello di salvaguardare quelli che
sono gli investimenti fatti in precedenza. Parecchie Comunità hanno
già investito in tal senso da più anni, sviluppando un metodo di
raccolta diverso rispetto a quanto avviene in città. Ci troviamo
infatti con delle raccolte attraverso metodi seminterrati, che
sviluppano almeno quattro flussi e noi bene abbiamo fatto a
verificare quelle che sono le criticità di questi metodi e di
introdurre la raccolta anche dell'organico e quindi di un flusso in
più, dare un indirizzo in tal senso, perché, com'è stato detto in
precedenza, con la raccolta dell'organico, in termini di quantità
di rifiuto, andiamo a differenziare molto più rifiuto rispetto a
quello che viene fatto oggigiorno. A dire il vero, per esperienza
vissuta, vi sono delle realtà che hanno avviato dei percorsi
sperimentali in tal senso e che hanno dato dei buoni esiti. Devo
dire che sono delle scelte che non sono state portate avanti
singolarmente dai Comuni, e questo ci tengo a puntualizzarlo, ma da
scelte collettive portate avanti da intere Comunità montane, quindi
non esistono in quei contesti i più bravi, i meno bravi, ma sono
scelte che sono state prese di comune accordo, insieme da tanti
sindaci.
Una criticità che posso rilevare è quella del passaggio da tassa
a tariffa, perché? Perché questo passaggio non è automatico e non è
basato solo sull'identificazione dell'utente e il peso del rifiuto
indifferenziato, ma va ad inserirsi su quelli che sono degli
appalti già in essere, lo diceva bene il collega Nogara: bisognerà
prevedere un rapido adeguamento per chi si accinge ad appaltare
questi servizi, ma bisognerà anche tenere conto di chi questi
servizi li ha già appaltati e il costo del servizio è determinato
da quello che è l'appalto in essere. Non si avranno quindi sin da
subito dei risparmi, ma si dovrà cercare di spalmare il costo di
questo servizio sulla tariffa, che è un percorso difficile, lo
posso affermare perché l'abbiamo già vissuto all'interno della
Comunità montana dove io risiedo. Lo diremo quindi anche dopo e
l'abbiamo previsto nel progetto di legge che discutiamo dopo sugli
Enti locali...la possibilità tra
Unité des Communes
di
appaltare e condividere attraverso convenzioni anche questo
servizio è un'opportunità che cade a proposito e che va colta,
perché ci porterà ad uniformare ulteriormente quelli che sono i
nostri metodi di lavoro...e la possibilità di uniformare le
tariffe, così da avere una Valle che non funzionerà a diverse
velocità, ma tenderà a lavorare ad una velocità unica per tutto il
territorio. Come dicevo prima, è un percorso difficile, siamo
ancora forse - credo - solo all'inizio. L'auspicio è quello che in
tempi brevi, per quella che è la politica, per quelli che sono i
discorsi tecnici ancora da avviare, si riesca a raggiungere un buon
risultato.
Ringrazio anch'io la commissione, l'Assessore che si è impegnato
e tutti quelli che hanno collaborato all'interno della commissione,
perché erano presenti, come ho detto prima, diverse sensibilità e
tutti hanno saputo adeguarsi a quello che è il bene collettivo.
Grazie.
Presidente -
Grazie Consigliere Restano. Ha chiesto la
parola il Consigliere Donzel, ne ha la facoltà.
Donzel (PD-SIN.VDA) -
Grazie Presidente.
Cari colleghi, a distanza di quasi due anni dal referendum del
18 novembre 2012, dopo un confronto alle volte molto intenso,
proficuo, una commissione speciale, ricordo la Commissione speciale
Bertin che lavorò assiduamente sull'attuazione di quel risultato
referendario, dopo che anche la vicenda referendaria e la questione
della gestione dei rifiuti è stata oggetto di una forte campagna
elettorale sul tema dei rifiuti...mai come nell'ultima campagna
elettorale è stata oggetto di dibattito, di discussione, persino
nella campagna elettorale delle elezioni politiche valdostane del
2013 questo tema era all'ordine del giorno nei programmi
elettorali... Si trattava di dar corso a quella che era una volontà
popolare chiara, netta che si era manifestata soprattutto, da una
parte, per tutelare la salute dei cittadini e, dall'altra, per
garantire una forma diversa e più efficace di gestione dei rifiuti,
che non prevedesse il trattamento a caldo, ma prevedesse invece una
forma di trattamento a freddo. È stato un percorso animato
soprattutto dai movimenti ambientali, diciamo, dal civismo dei
cittadini valdostani, che sicuramente è stato di esempio per tutti
quelli anche che fanno politica e che si è concretizzato anche
nella costituzione di un'associazione, che poi ha dato corso con
intensità a questo sentimento civico: penso all'Associazione Valle
Virtuosa di cui un nostro collega era un eminente esponente, il
collega Roscio, e penso anche a storiche associazioni
ambientalistiche, come Legambiente, che molto si sono spese in
questa direzione, facendo anche capire a chi faceva politica gli
errori che stava commettendo, tant'è che in questa stessa sede mi
ricordo come in uno dei più difficili interventi che feci in questo
Consiglio regionale comunicai che, come Partito Democratico,
avevamo preso coscienza che la scelta del pirogassificatore era
sbagliata e che, piuttosto che cadere in un burrone, era meglio
cambiare rotta. Allora qualcuno si mise a ridere, oggi, però, per
fortuna, tutti insieme stiamo lavorando in quella direzione e devo
sicuramente complimentarmi per come è stata condotta la commissione
in questa legislatura dal collega Borrello, con cui alle volte
abbiamo opinioni molto diverse, atteggiamenti diversi anche in
aula, che però nella conduzione della commissione su questo
difficilissimo tema è stato davvero esemplare, glielo riconosco
perché fino all'ultimo ha lavorato ad una mediazione di alto
profilo, cui ha collaborato lo stesso Assessore con disponibilità e
credo che tutte le forze politiche abbiano potuto dare un
contributo fattivo e ritrovarsi in alcune anche espressioni del
testo finale emerso dalla commissione. Ha fatto particolarmente
piacere - oltre naturalmente al coraggio che comunque bisogna
riconoscere ad un'Amministrazione che mette in discussione le
scelte passate, cioè abroga delle delibere, accoglie e fa una
delibera nuova - il vedere all'interno del testo di commissione
finalmente riconosciuta la prospettiva della strategia "rifiuti
zero", cioè quella che è un'ambizione molto forte, che nessuna
Regione ha ancora osato sposare pienamente, ma che alcuni Comuni
che si stanno moltiplicando in Italia hanno sposato con la
consapevolezza delle difficoltà che ci vogliono per mettere in atto
fino in fondo una simile strategia, ma certamente questo passaggio
linguistico dice il salto di qualità che in questi due anni c'è
stato all'interno del Consiglio regionale e torno a dire per il
merito anche di quei cittadini che mai dopo il risultato del
referendum hanno tirato i remi in barca, dicendo: "eh beh, il
referendum è fatto, torniamo alle nostre case, alle nostre
faccende", eh no, sono rimasti in campo a lottare affinché
finalmente la politica, con i suoi tempi, con le sue lungaggini,
recepisse in questo primo passaggio finalmente quello che era lo
spirito di quel referendum. Troviamo quindi la necessità di ridurre
al minimo la quantità di rifiuti, cioè le prime azioni proprio
della strategia "rifiuti zero" e per noi valdostani un fatto non
indifferente il tendere ad azzerare progressivamente lo smaltimento
in discarica, cioè finalmente scriviamo un documento che mette
forse fine, speriamo al più presto, a quella discarica di Brissogne
che stava diventando una vera e propria bomba ecologica.
Altro aspetto non indifferente è che si andrà a rivedere anche
l'intero piano regionale di gestione dei rifiuti. Quali sono i
punti cardine da cui partiamo questa volta? Intanto la necessità
evidente di raccogliere in modo differenziato l'organico, affidando
naturalmente alla natura organizzativa per adesso ancora diversa
dei singoli territori delle scelte comunali, ma il principio è che
non possiamo più gettare l'organico insieme all'indifferenziato,
che è la causa poi di tantissimi problemi di gestione, in
particolare della discarica. Naturalmente è introdotta
inevitabilmente in un documento di questo tipo una certa
gradualità, però l'impegno forte che si dovrà prendere è che questa
gradualità non sia usata per allungare i tempi, ma sia la
gradualità necessaria per costruire effettivamente un meccanismo
efficiente. Sarebbe sbagliato dire: "partiamo domani mattina" se
non siamo in grado di farlo, quindi questo è lo spirito della
gradualità: non perdere tempo, ma costruire i percorsi corretti per
raggiungere l'obiettivo. Obiettivo che, come hanno ricordato bene i
colleghi, guarda anche molto ai cittadini, perché noi abbiamo detto
ai cittadini: "guardate che bisogna fare la raccolta differenziata,
bisogna farla bene", ma il primo obiettivo che ci siamo posti è la
tariffazione puntuale, quindi in qualche modo non andare ad
incidere su una di quelle tasse che per molti cittadini sono fra le
più vessatorie, perché un cittadino che dice: "io faccio bene la
raccolta differenziata e mi aumentano tutti gli anni i costi dei
rifiuti, perché questo?", perché c'è una gestione unitaria
complessiva... Allora la tariffazione puntuale è il principio che
riconosce al cittadino che opera secondo quanto è organizzato nel
suo territorio...riconosce la sua virtuosità e quindi interviene
anche a ridurgli la componente, riduzione di questa tassa che non
può essere immediata, perché qui non dobbiamo illudere nessuno, ma
che è uno degli obiettivi a cui si può arrivare laddove
quest'operazione sia condotta con coerenza.
Altro punto molto fondamentale è un'organizzazione più omogenea
all'interno del territorio valdostano, quindi il superamento dei
vecchi Sub-Ato. Anche questa non è soltanto un'espressione così
teorica, con tutte le difficoltà e i tempi che ci vorranno, però
quest'idea è rafforzata da quello che spero sarà il provvedimento
che approveremo successivamente, cioè quello sugli Enti locali,
dove viene fissato in legge il principio di un graduale superamento
dei Sub-Ato.
Altro concetto secondo me molto importante che viene introdotto
è che ci sarà...l'Amministrazione regionale...su questo saremo
vigilanti soprattutto lo sarà, più che il Consigliere regionale,
soprattutto tutto questo mondo ambientalista, che ha seguito con
attenzione queste cose, sarà attento a guardare la natura
impiantistica che verrà scelta, soprattutto se questa sarà tarata,
come correttamente viene descritta nei testi di commissione, su
quella che è l'effettiva produzione di rifiuto nel nostro
territorio, quindi se noi andremo ad essere capaci a gestire bene i
rifiuti, sicuramente non serviranno i mega impianti. Io devo dire
che sono stato particolarmente contento di vedere che tutta la
commissione ha riconosciuto che, qualora si dovesse anche ricorrere
ad impianti di biometano, si punterà su impianti di dimensioni
contenute e poco impattanti, e questo è un altro concetto
fondamentale che è importante che sia fissato. Lasciamo perdere
quindi i gigantismi per andare a guardare alla qualità del sistema
di gestione e poi naturalmente, tenendo conto del rispetto
dell'organizzazione territoriale comunale e di quelle che saranno
le nuove
Unités des Communes
, comunque lo sforzo di limitare
il concetto del trasporto del rifiuto, quindi anche di trovare
delle soluzioni di trattamento dell'umido a livello territoriale,
cioè quello delle piccole frazioni, delle case isolate, per evitare
un giro continuo di mezzi a raccogliere i rifiuti.
Non possiamo non dirci molto soddisfatti dell'esito di questo
percorso, quand'anche ci sia il rammarico di dire: fossimo partiti
prima. Abbiamo preso dei tempi lunghi, però la tenacia dei
cittadini ha fatto sì che l'obiettivo alla fine venisse colto e
credo che alla fine se come sembra, diciamo, dalle dichiarazioni
che sono arrivate in commissione e che arrivano in quest'aula, se
quest'obiettivo è colto da tutto il Consiglio regionale, penso che
ne siamo orgogliosi tutti. È un obiettivo importante della nostra
Regione, che dimostra come la politica anche del confronto duro,
forte deve avere poi la capacità di fare sintesi. Credo quindi che
un'esperienza politica come questa sia comunque esemplare e debba
essere tenuta in conto anche per altri tipi di esperienza dove il
confronto deve essere arricchente per tutte le parti e deve poi
portare a risultati che sono quelli che i cittadini attendono, cioè
avere dei servizi più efficienti, un servizio di qualità e
possibilmente nell'arco di qualche anno portarli anche a ridurre
l'impatto delle tasse, e questo è un obiettivo che in tempi di
crisi è un obiettivo più che mai un obiettivo che dobbiamo guardare
con grande, grandissima attenzione.
Presidente -
Grazie Consigliere Donzel. Ha chiesto la
parola il Consigliere Bertin, ne ha la facoltà.
Bertin (ALPE) -
Grazie Presidente.
Sarò telegrafico, anche perché gli interventi che mi hanno
preceduto hanno ben illustrato i contenuti di questa deliberazione.
Oggi finalmente si chiude un capitolo apertosi nel 2008 con la
scelta dell'allora Giunta Caveri, Assessore Cerise, di costruire un
mega inceneritore a Brissogne, scelta folle e sproporzionata, oltre
che estremamente costosa per le casse pubbliche, decisione che
aveva all'epoca fortunatamente suscitato molte perplessità,
soprattutto nell'opinione pubblica e nei comitati civici. Una
mobilitazione importante già all'epoca del Comitato Rifiuti zero,
Legambiente ed altre organizzazioni di questo tipo aveva permesso
almeno in parte di rallentare questa realizzazione, poi sfociata
nella scelta del pirogassificatore in continuità però con
l'inceneritore. La mobilitazione dei cittadini è stata fondamentale
e il ruolo di Valle Virtuosa, da questo punto di vista - lo abbiamo
visto - è stato essenziale per la vittoria del referendum, una
vittoria inaspettata, ma che è stata appunto il frutto di una
mobilitazione e una partecipazione dei cittadini, cosa importante
sulla quale bisognerà basare anche le attività future, coinvolgere
i cittadini è essenziale in questo settore se si vogliono ottenere
dei risultati positivi. Come dicevo, si chiude questo capitolo, si
sarebbe potuto chiudere prima se avessimo...la commissione speciale
ad hoc costituitasi dopo il referendum non fosse stata volutamente
fatta fallire
in extremis
avremmo recuperato molto tempo
rispetto a quanto dobbiamo andare a fare. Da questo punto di vista,
abbiamo perso del tempo ed è ora che lo recuperiamo in fretta
andando ad agire nelle linee indicate da questo documento,
soprattutto non perdendo altro tempo. Grazie.
Presidente -
Grazie Consigliere Bertin. Ha chiesto la
parola il Consigliere Follien, ne ha la facoltà.
Follien (UV) -
Merci Président.
Sarò molto breve, credo però sia giusto intervenire per dare il
mio apporto alla discussione, avendo seguito il percorso che ha
portato all'approvazione di quest'atto come membro della III
Commissione. Permettetemi di riaffermare, come già fatto da altri
colleghi, la validità del percorso e del lavoro svolto all'interno
della stessa, in un clima che è stato estremamente costruttivo, a
dimostrazione che, quando ci si cala sui problemi, poi anche
all'interno del Consiglio, delle commissioni, in particolare della
III Commissione, si riesce poi ad avere dei risultati. Io credo che
anche le forze politiche non appartenenti alla stessa, che hanno
partecipato a questi lavori, il Partito Democratico e il Movimento
Cinque Stelle, hanno dato un apporto fondamentale per definire e
redigere questo documento di indirizzo e di predisposizione di
linee guida, che è stato poi propedeutico alla delibera di
Giunta...approvata dalla commissione, che ora arriva in aula
consiliare.
Il tema della gestione dei rifiuti dal momento del referendum ha
diviso le forze politiche e, senza voler entrare nel merito delle
posizioni che avevamo, che erano probabilmente posizioni opposte,
credo che però ci dobbiamo ormai concentrare sul futuro, che parte
comunque da quest'atto. Da oggi si segna un punto e parte sul tema
dei rifiuti, credo, una nuova stagione. In questa delibera si trova
finalmente un percorso che è comune, un percorso che è fatto di
obiettivi comuni, di indirizzi precisi, che sono condivisi tra le
forze politiche, con l'Assessore, con la Giunta e con gli Enti
locali, c'è stato comunque un percorso. Voglio ringraziare di
questo l'Assessore, per la disponibilità dimostrata in questi mesi
nel buon senso di voler da subito - lo sottolineo - creare le
condizioni per questo momento di sintesi, che poi la commissione ha
autonomamente concretizzato.
Ora, l'obiettivo è quello di dare gambe a questi indirizzi e nel
deliberato si definisce chiaramente qual è la volontà da seguire,
quali sono le finalità condivise: puntare a ridurre al minimo il
rifiuto, portando ad azzerare progressivamente lo smaltimento in
discarica, nel rispetto delle normative. Si dovrà agire sulla
raccolta dei rifiuti, chiaramente sul territorio, sul sistema di
raccolta rifiuti, introducendo l'opportunità di aggiungere un nuovo
flusso dedicato all'organico e puntando a potenziare la raccolta
differenziata, anche rivedendo - è anche citato nell'atto - nel
senso della cooperazione e della collaborazione fra gli stessi
Sub-Ato, riorganizzando quindi il servizio di raccolta e di
trasporto e attraverso, com'è ribadito nel documento, dei sistemi
di riconoscimento dell'utenza che sono fondamentali per arrivare ad
un sistema...a formare delle tariffazioni puntuali.
Concludendo e senza volersi ripetere, credo che non sia il caso
di dilungarsi, colleghi che hanno seguito molto più di me il tema -
penso al collega Roscio - hanno sintetizzato molto bene quello che
è stato lo spirito, quello che è stato anche il lavoro. Credo che
ora la Giunta abbia degli indirizzi precisi per porre in essere
tutta una serie di azioni per adeguare il piano gestionale dei
rifiuti e per ottenere in breve tempo - abbiamo poco tempo - dei
risultati che siano positivi su questo tema che è sentito in modo
particolare dai cittadini e dai nostri amministratori sul
territorio. Grazie.
Presidente -
Grazie Consigliere Follien. Ha chiesto la
parola la Consigliera Certan, ne ha la facoltà.
Certan (ALPE) -
Grazie Presidente.
Credo che il percorso di questi indirizzi...il percorso che
hanno dovuto fare per essere oggi una realtà e per essere oggi
pratici, scritti è stato ricordato dal collega Bertin, dal collega
Roscio, dall'Assessore stesso, è un percorso che ha seguito diverse
vicissitudini. Oggi non può che esserci anche da parte mia una
grande soddisfazione perché credo che questi indirizzi siano
davvero il risultato di un lavoro comune e di tante sinergie,
sinergie che, se non fossero state così numerose e non fossero
confluite insieme, soprattutto nell'Associazione Valle Virtuosa, ma
comunque anche in altri organismi, non avrebbero sicuramente potuto
dare questi frutti.
Sono una dei quaranta amministratori locali che nel 2010 ha
firmato fra i primi un documento che chiedeva proprio che venissero
in qualche modo valutati assolutamente quest'indirizzo e questa
gestione e abbandonato il discorso incenerimento e
pirogassificazione. Oggi quindi è una doppia soddisfazione e devo
dire che ringrazio, beh, anche l'Assessore, che è stato di parola,
un anno fa mi disse che avrebbe comunque portato avanti la volontà
popolare espressa il 18 novembre del 2012 e in qualche modo, come
ha ricordato Roscio, con sicuramente degli accordi e qualche
rinuncia da parte di tutti, ha portato avanti questo discorso e
siamo riusciti ad ottenere comunque una linea e degli indirizzi ben
chiari, che sicuramente solo nel 2010 - e non andiamo neppure a
ricordare il 2008 - erano davvero tabù. Parlare di questi
argomenti, di questi indirizzi - sui quali non mi soffermerò perché
i colleghi l'hanno già fatto -, di queste parole era quasi un tabù,
oggi sono diventati di dominio pubblico. Credo che ha avuto un
grande risultato la partecipazione popolare al referendum, ma credo
che oggi sia una vittoria non solo del mondo ambientalista, di
Valle Virtuosa, di tutte le associazioni del territorio valdostano
che hanno lavorato in modo volontario e direi anche
inlassablement
, con grande impegno, ma sia una vittoria di
tutta la comunità valdostana e direi anche soprattutto di quei
cittadini che hanno esercitato il loro diritto di voto. Non
dimentichiamo che, per arrivare oggi qua, c'è stato un grandissimo
passaggio politico, direi un confronto, anche uno scontro, e molti
cittadini...e la comunità valdostana ha preso posizioni e oggi
credo che questo sia anche merito suo.
Ho ringraziato l'Assessore e il collega Borrello, Presidente
della commissione, che ha sempre cercato di mettere insieme tutte
queste sensibilità per arrivare comunque ad un documento comune.
Devo ringraziare chiaramente il collega Roscio, che credo in questi
anni abbia davvero portato avanti in modo molto coerente e preciso,
piano piano, ma direi anche con molta costanza con grande
competenza questo tipo di indirizzo; credo quindi che debba essere
riconosciuto il merito a chi lo ha.
Lei, Assessore, diceva che sicuramente oggi il centro di
Brissogne fa parte della rete, ma questa rete, questo discorso
dovrà essere allargato perché assumerà anche una grande importanza
la raccolta, il modo di raccolta che verrà fatta sul territorio.
Ecco, è chiaro che anche su questo noi auspichiamo che il confronto
continui ad essere quello che c'è stato finora, perché è chiaro che
anche riguardo al modo di raccolta e soprattutto al modo di
intervenire in modo puntuale con le tariffe sui cittadini (e quindi
tutto il discorso della tariffazione è ancora da approfondire)
dovrà essere fatto e auspico, in comune, perché è chiaro che su
questo non abbiamo ancora approfondito.
Lei ha parlato di una delibera che supera il decreto legislativo
19, che in qualche modo andava a correggere la legge...il disegno
di legge 31 del 2007, però credo che gli indirizzi che approviamo
oggi non siano in contrasto con questo, quindi non credo che questo
in effetti porrà nessun tipo di problema. Dicevo prima...penso che
oggi siamo di fronte anche ad un cambiamento epocale a livello
sociale, perché credo che questo sia un esempio di un passaggio
dalle camere segrete, diciamo, della politica, dalla teoria alla
pratica, dal Consiglio (se n'è discusso dal 2008, ricordava il
collega Bertin) si è discusso di questo in quest'aula, ma se n'è
discusso tantissimo sul territorio e oggi...lo vediamo attraverso
la televisione, lo vediamo nella città di Aosta ad esempio, ci sono
veramente gli esempi che queste cose sono riuscite...questi
argomenti sono riusciti a diventare di dominio pubblico. Penso al
film
Trashed
, che solo qualche settimana fa è stato fatto
vedere su RAI 3 e che solo qualche anno fa era difficilissimo
reperire, io so che Valle Virtuosa l'aveva messo a disposizione di
tutta la comunità valdostana, ma non fu così semplice, invece oggi
è diventato di programmazione di una rete televisiva nazionale, per
dare l'idea di quanto quest'argomento sia assolutamente
à la
une
. La tendenza a Rifiuti zero, che qualche anno fa pareva
essere anche questo un tabù, una cosa irraggiungibile, oggi vediamo
che con un percorso anche abbastanza facile, fatto a tappe, è
possibile raggiungerlo, lo vediamo perché ci sono esempi concreti,
che credo anche lei abbia detto essere disponibile ad andare a
vedere e approfondire, anche perché gli esempi virtuosi sono a
disposizione e quindi non solo sono da copiare, ma probabilmente
anche da perfezionare.
È un paio di giorni che passo davanti, ad esempio, alla
Cittadella dei giovani e c'è questa scritta:
"dal compost
nascono i fiori"
ed è una campagna di sensibilizzazione del
compostaggio e della raccolta dell'umido. Beh, credo proprio che
questi siano degli esempi veramente di una vittoria dei cittadini
che sono riusciti a far diventare degli argomenti, che - ripeto -
fino a poco tempo fa parevano essere tabù degli argomenti di forte
richiamo, anche perché come ha ricordato anche lei...ci ha detto
prima: "noi ci teniamo all'ambiente alpino e vogliamo garantire la
qualità elevata", beh, credo che tutti i valdostani questo lo
condividano e non possano che metterlo come un primo obiettivo.
Sicuramente in questi anni tutta la battaglia che è stata fatta è
stata anche proprio per garantire sicuramente la qualità della vita
che abbiamo in Valle d'Aosta. All'indomani del referendum avevo
scritto un articolo intitolandolo:
"Grande gioia"
, beh,
ecco, oggi, potendolo condividere credo con tutta la comunità
valdostana, ma anche finalmente con degli amministratori che hanno
capito l'importanza di scegliere quest'indirizzo, credo che la
gioia sia doppia.
Presidente
- Grazie Consigliera Certan. Ha chiesto la
parola il Consigliere Borrello, ne ha facoltà.
Borrello (SA)
- Grazie Presidente.
Il mio intervento sarà molto breve perché i colleghi che mi
hanno preceduto hanno già illustrato in maniera opportuna quello
che è stato il lavoro prodotto e sono entrati anche negli aspetti
tecnici, così come ha fatto l'Assessore, che ha fatto un
excursus
generale rispetto a questo tema. Già solo
nell'analisi del titolo si capisce l'importanza di quest'atto che
noi ci apprestiamo a votare, un titolo che si diversifica in due
punti: da una parte, la revoca e nell'altra parte un ragionamento
di approvazione dei nuovi indirizzi. Di conseguenza, noi chiudiamo
e riapriamo un discorso, chiudiamo il ragionamento
ante
referendum e ripartiamo con dei nuovi indirizzi programmatici,
frutto di un lavoro condiviso in prima battuta dall'Assessore, che
ringrazio per la disponibilità prodotta, e della III Commissione
che ho l'onore di presiedere in questo momento.
La soddisfazione è doppia, una soddisfazione personale e una
soddisfazione istituzionale: una soddisfazione personale perché su
questo tema - che ricordo è un tema che ha tanto diviso - la
commissione che, ripeto, ho l'onore di presiedere ha trovato delle
convergenze e le ha manifestate all'interno di un documento e la
soddisfazione istituzionale è legata al fatto che il lavoro della
commissione tutta, allargata alle forze politiche che non erano
rappresentate, quindi i colleghi del PD e i colleghi del Movimento
Cinque Stelle, ha prodotto un documento di indirizzi, che, com'è
stato definito nel deliberato, è allegato alla presente
deliberazione di cui costituisce parte integrante. Questo avvalora
il lavoro della commissione allargata ai colleghi, un lavoro che è
stato sicuramente lungo, ma è stato formativo, perché il percorso
che ci ha portato a produrre il documento che avete avuto modo di
leggere è un documento corposo, che dà degli indirizzi, che fa
delle valutazioni anche di qualità rispetto a quelle che sono le
prospettive programmatiche della gestione dei rifiuti, che arriva
dopo - ripeto - un percorso lungo, ma formativo, con tanti passaggi
e discussioni che abbiamo prodotto, abbiamo audito tantissime
professionalità, ricordo una su tutti il professore Paul Connet.
Abbiamo avuto l'opportunità anche di scontrarci su alcuni temi, ma
la capacità di chi fa politica è quella di cercare di trovare una
mediazione, una mediazione che però possa poi portare a dei
risultati, una mediazione che però poi abbia una concretezza nelle
azioni successive. Io quello che posso dire nel ringraziare tutti i
colleghi della commissione e non, quindi soprattutto i colleghi
Donzel e Cognetta, che in maniera continuativa hanno partecipato
con noi membri della commissione ai lavori...voglio rinnovare
l'impegno a non finire qui l'attività della III Commissione, ci
sono altri aspetti che abbiamo già detto che faremo, che valuteremo
come l'approfondimento della visita di alcuni impianti per poter
cercare sempre più di prendere coscienza di questo tema che
appassiona tutta la popolazione, appassiona tutte le forze
politiche presenti in Consiglio regionale.
Presidente
- Grazie Consigliere Borrello. Ha chiesto la
parola il Consigliere Cognetta, ne ha la facoltà.
Cognetta (M5S)
- Sì, grazie Presidente.
Anch'io mi associo a quanto detto dagli altri colleghi,
dall'Assessore e dal Presidente della III Commissione, collega
Borrello, rispetto al risultato che abbiamo raggiunto con questa
delibera, che avete integrato chiaramente con quanto è uscito dalla
III Commissione. Noi, come voi sapete, siamo un pochino più
guardinghi quando diciamo: "sì" a qualche documento, infatti
abbiamo lavorato parecchio tutti assieme per arrivare a questo
risultato, ci soddisfa, diciamo, non completamente, perché noi
avremmo voluto qualcosa in più, perché noi siamo sempre così,
vorremmo sempre qualcosina in più, perché quello che poi vorremmo
raggiungere è sempre il 100 percento di quello che ci poniamo come
obiettivo. Ci sembra però di poter condividere quasi tutto quello
che c'è qui e quindi voteremo favorevolmente rispetto a questo
provvedimento. Chiaramente stiamo aprendo, diciamo così, una porta
di fiducia verso il lavoro dell'Assessore, quindi saremo molto
guardinghi rispetto a quello che accadrà successivamente
all'approvazione di questo, perché ci sono alcune cose che ci
stanno molto a cuore, che sono state riprese in parte in maniera
più approfondita, in parte meno, tipo appunto il fatto che vorremmo
dei piccoli impianti sparsi sul territorio per la gestione
dell'umido, per avere un minore impatto del trasporto
dell'immondizia e utilizzare il compost direttamente laddove si
produce, oppure vorremmo, come hanno già ricordato altri colleghi,
che l'adeguamento dei Sub-Ato fosse successivo in maniera
tempestiva rispetto a questi indirizzi; non vorremmo che
ripartissero alcune cose e poi, diciamo così, si aspettasse
successivamente la costruzione dell'impianto per mettere tutti i
Sub-Ato d'accordo.
Un'altra cosa che ci preme sottolineare è che ad Aosta, per
esempio, si è fatto un passo indietro, mentre invece noi avremmo
voluto che il porta a porta venisse incentivato, invece pare che
loro tornino indietro, anche questo non ci fa piacere, ma vorremmo
che questo venisse considerato. Si comincia comunque con una
prospettiva di coerenza con la strategia "rifiuti zero", che è già,
devo dire, qualcosa di positivo. Noi avremmo scritto
tout
court
: "vogliamo rifiuti zero", però va già bene così. Si
comincia a valutare il fatto che la salute è un argomento piuttosto
importante anche rispetto a questo tema, lei d'altronde ha un
Assessorato che è stato vilipeso in passato, ma, in realtà, è
fondamentale per quanto ci riguarda, cioè l'ambiente e il
territorio ci interessano particolarissimamente, quindi sicuramente
è un Assessorato difficile. Detto questo, quindi io non rubo altro
tempo alla votazione e ringrazio i colleghi.
Presidente
- Ha chiesto la parola la Consigliera Morelli,
ne ha la facoltà.
Morelli (ALPE)
- Merci Monsieur le Président.
Vorrei citare una frase che ha pronunciato l'Assessore Bianchi:
"restituire ai nostri figli un territorio migliore"
, beh,
questa frase, credo che, riferita alla gestione dei rifiuti, fino a
poco tempo fa pronunciata da un Assessore di maggioranza sarebbe
stata abbastanza impensabile. Oggi quindi la nostra soddisfazione è
duplice: primo perché con questo documento si risponde in modo
concreto e realistico, anche se per il momento a livello di
indirizzi, al quesito, alla questione posta dai cittadini con
l'esito del referendum: secondariamente - permettetemi questo
passaggio - perché, per giungere a questo risultato condiviso,
l'apporto del nostro gruppo credo sia stato un apporto
particolarmente costruttivo e competente grazie in particolare - ed
è giusto ricordarlo - al collega Roscio. Credo che comunque
l'apporto di tutti i membri della III Commissione, del Presidente e
dell'Assessore sia stato fondamentale.
Quando nella scorsa legislatura, nell'aprile 2012, i colleghi mi
avevano fatto l'onore di nominarmi relatrice della proposta di
legge di iniziativa popolare sul trattamento dei rifiuti,
francamente non nutrivo grandi speranze che si sarebbe riusciti ad
invertire la rotta su modalità di trattamento che sembravano ormai
definite e che, dal nostro punto di vista, non erano degne di una
Regione moderna e attenta all'ambiente come la nostra. Vi erano -
lo ricordiamo bene - all'interno di quest'Assemblea sensibilità
molto molto diverse. Tutto questo è stato possibile grazie
innanzitutto alla partecipazione attiva dei cittadini
singolarmente, ma anche attraverso le Associazioni, Valle Virtuosa
direi in primis, che hanno portato le forze politiche tutte a fare
una riflessione e a tornare sui propri passi. Naturalmente questo è
ancora un primo passaggio, non è un punto di arrivo. Le scelte
riguardo agli impianti dovranno essere valutate attentamente, così
come la riorganizzazione dei Sub-Ato, così come l'aspetto sensibile
della tariffazione, è già stato ricordato da tutti i colleghi che
mi hanno preceduto, ma riteniamo che questo sia un passo importante
fatto nell'interesse generale della comunità e con lo spirito
giusto e di questo non possiamo che rallegrarci.
Presidente
- Grazie Consigliera Morelli. Ci sono altre
richieste di intervento in discussione generale? Se non ci sono
altri interventi, mettiamo in votazione...chiudo la discussione
generale. Per la replica, l'Assessore Bianchi, ne ha la
facoltà.
Bianchi (UV)
- Vorrei prima di tutto ringraziare tutti i
Consiglieri che sono intervenuti in questo dibattito per le
osservazioni e gli spunti che ci hanno fornito. Ho sentito degli
interventi interessanti che sono tutti sulla stessa linea, di
questo non posso che compiacermi e evidenzio il fatto che comunque
nella discussione nessuno ha voluto prendere e mettersi il cappello
per l'obiettivo raggiunto. È stato evidenziato da tutti che il
risultato è stato il frutto di una condivisione da parte di tutti.
Il ringraziamento l'ho già fatto nei confronti del Presidente della
III Commissione, ma forse ho tralasciato i componenti di tutta la
commissione, allargata, come ha detto già qualcuno, ai colleghi
Cognetta e Donzel.
Per rispondere ad alcuni quesiti che mi sono stati fatti dal
collega Nogara e da qualcun altro sul fatto della riorganizzazione
sul territorio, soprattutto sugli appalti che sono in scadenza o
già scaduti, immagino che lei pensasse alla Comunità montana
Evançon e alla Mont Rose tanto per capirci...A quanto ne so,
l'Evançon ha ridato, diciamo, l'appalto per un anno proprio per
valutare attentamente le novità...visto che noi stavamo approvando
le nuove linee guida. La Mont Rose, comunque, lo sta facendo perché
non può fare quest'operazione ma, a quanto le posso dire, alla Mont
Rose sono già state trasmesse le linee guida, quindi saranno già
intraprese tutte le modalità, diciamo, per queste nuove linee di
indirizzo. Tra parentesi ci sarà anche un'appendice in cui potrà
anche allargare l'appalto anche ad altri territori, quindi se
magari poi l'Evançon un domani volesse entrare dentro la Mont Rose,
questo potrà accadere.
Sul fatto degli impianti, molti hanno riparlato appunto degli
impianti, giustamente, ma io posso solamente dire che il confronto
che è già nato tempo fa non può che continuare, proprio perché, a
mio avviso, il lavoro fatto è un buon lavoro e sulle
tempistiche...permettetemi di dire che in quest'anno di
insediamento abbiamo lavorato tutti insieme e non si è perso tempo,
ad oggi sicuramente vi è un primo risultato che spero che in poco
tempo ne dia altri... Vi ringrazio.
Presidente
- Grazie Assessore. Ci sono altre richieste?
Il Presidente della Regione Augusto Rollandin, prego.
Rollandin (UV) -
A conclusione di questo percorso credo
sia giusto fare una sottolineatura, oltre a tutti gli interventi
che già sono stati fatti nel merito. Nel programma che era stato
inserito...di legislatura noi avevamo scritto in modo chiaro che
avremmo rispettato il referendum: questo lo abbiamo scritto prima
ancora che ci fosse la decisione finale, dove si dice che il
referendum era comunque illegittimo, nel senso che non si poteva
fare. Noi non abbiamo cambiato idea da quel momento, in quanto
abbiamo ritenuto che fosse una sfida che dovevamo affrontare
insieme. Io voglio quindi solo dire che la maggioranza, facendo
questa scelta, ha fatto un cambiamento radicale rispetto ad una
legge che era stata approvata e su cui c'era stata tutta una serie
di iniziative, anche molto avanzate, perché non dimentichiamoci che
c'era un appalto chiuso. Ora, voi sapete, come me, che questo
cambiamento di rotta ha portato a delle problematiche non
indifferenti che sono ancora aperte e che noi stiamo affrontando
anche da un punto di vista normativo e legale...non sono
indifferenti... Questo lo voglio dire per correttezza, perché noi
siamo a questo punto, credo, tutti coinvolti in una scelta, che è
quella che oggi voi avete giustamente ricordato, con tutti i meriti
che è giusto che ognuno si riconosca. Voglio solo dire che questa
scelta della maggioranza, che all'inizio era stata vista un po' con
un occhio così...non molto benevolo, nel senso che si diceva: "ma
sarà solo per prendere tempo", invece l'idea era quella di fare una
verifica e correttamente oggi siamo ad un punto di svolta, non
ancora di conclusione, perché io ho apprezzato anche alcuni
interventi che non hanno sottaciuto problematiche che ancora
esistono. La prima sfida è quella di far pagare, come altri hanno
detto, poco l'utenza, perché questo è un tema...ripeto: lo
risottolineo, perché è un elemento non indifferente in questo
momento, non voglio dire che è preminente rispetto a quello che è
il sistema ambientale, il sistema di scelta che garantisce quindi
una possibilità di andare in una direzione sicuramente innovativa,
perché su questo ci sono esperimenti, non è che dappertutto
fanno...Credo che sarà l'unica regione senza un termovalorizzatore,
perché le altre ce l'hanno tutte, anzi altre stanno raddoppiando,
penso che non è quello che dobbiamo guardare... Credo che le
modalità con cui si cerca di dare questi indirizzi vadano nella
direzione di optare verso un sistema che ci garantisca l'opzione
"rifiuti zero", nel senso che è stato ampiamente spiegato sia dalle
associazioni, che devo dire che sicuramente hanno fatto tutto il
loro possibile per andare a sensibilizzare su questo tema, come c'è
un'azione di sensibilizzazione molto positiva sulla raccolta
differenziata, anche se anche lì dobbiamo dire che ogni tanto
cambiano: prima è l'aggregazione vetro-alluminio, adesso non è più
alluminio, quindi non è che sia sempre facile anche per la
gente...come dire? la continua rivoluzione sotto quest'aspetto, c'è
già un po' il problema di andare tutte le volte...però poco a poco
la gente ha preso questo tipo di logica, quindi si adegua anche
volentieri sapendo che si va nella direzione giusta.
Io credo che l'attenzione oggi sia soprattutto sul prosieguo di
questa delibera, sugli atti che seguiranno, che devono andare nella
direzione, lo ripeto, del rispetto dell'ambiente, ma del rispetto
anche dell'utenza, che deve poter pagare il meno possibile.
Sappiamo che ci saranno degli oneri all'inizio anche un po'
pesanti, che però dovranno essere progressivamente rivisti nella
logica che ho appena detto. Con questo quindi ringrazio anch'io
tutti quelli che hanno lavorato per arrivare a questa conclusione,
che sono tanti. Grazie.
Presidente -
Ci sono altre richieste di intervento? Il
Consigliere Roscio, ne ha la facoltà.
Roscio (ALPE) -
Grazie Presidente.
Brevemente per dichiarazione di voto. Credo che il referendum
sia stato un momento nella storia valdostana di altissima
partecipazione democratica dei cittadini a delle scelte che li
riguardavano e li coinvolgevano direttamente. Le posizioni allora
erano molto diverse, quindi oggi è sicuramente con soddisfazione
che noi accogliamo invece una convergenza con l'intento di riuscire
a risolvere un problema comune.
Ha ricordato il Presidente Rollandin che il percorso non è
ancora concluso, siamo ad una svolta importante, ma bisogna
lavorare per migliorare i risultati della raccolta differenziata,
la riduzione dei rifiuti, le tariffe, eccetera, e brevemente...
Altrettanto ha fatto il Trentino e l'ha ricordato l'Assessore
Gilmozzi che avevano preso una direzione, che era quella
dell'incenerimento dei rifiuti, sono tornati indietro, hanno fatto
una strada completamente diversa, il Trentino...
(interruzione di un Consigliere, fuori microfono)
...il CCS è un'altra cosa, è andare oltre...
(nuova interruzione di un Consigliere, fuori
microfono)
...ma quella è ancora un'altra cosa, ma l'incenerimento
tout
court
, fine a sé stesso, è che noi facciamo un impianto
dedicato, quella è stata una strada completamente stravolta ed è
stata una cosa anche di un certo spessore politico dichiararlo
pubblicamente, dicendo: "noi volevamo fare una cosa, abbiamo capito
che la gente ne voleva un'altra, abbiamo avuto la maturità per
cambiare".
Sulle problematiche che hanno causato questo cambiamento di
rotta io posso solo dire che avrebbero potuto essere evitate a suo
tempo e non mi dilungo oltre. L'auspicio è che oggi, nel prendere
queste decisioni condivise, si continui a lavorare in questa
direzione e si riescano anche a raddrizzare anche alcune storture
nel sistema organizzativo valdostano, che ci hanno caratterizzato,
per evitare che in futuro si possano ripetere, per avere una
gestione lineare e che risponda alle esigenze dei cittadini, della
loro salute e della tutela dell'ambiente.
Una piccola nota finale sul referendum. Sul referendum si è
fatta una battaglia anche aspra e delle volte anche fuori dal
merito, che riguardava, voglio ricordarlo, la richiesta di
astensione. Questa sarebbe una cosa superabile se veramente si
intervenisse nella legge che regolamenta...andando ad abolire quel
famoso
quorum
in modo che le battaglie per il "sì" e per il
"no" siano battaglie nel merito, non diventino battaglie
ideologiche, ma sui contenuti. Grazie.
Presidente -
Grazie Consigliere Roscio. Ci sono altre
dichiarazioni di voto? Consigliere Bertschy a lei la facoltà.
Bertschy (UVP) -
Sì, una brevissima dichiarazione a nome
del gruppo UVP, che, grazie al collega Sandro Nogara, ha seguito
questo progetto e questo percorso. Noi chiaramente voteremo a
favore del provvedimento e riteniamo di portare in aula e
sottolineare un aspetto importante che credo un po' tutti abbiamo a
cuore, ma magari non sempre riusciamo ad esprimere in azioni
concrete. Al di là dell'unità delle forze politiche, delle
intenzioni e di quelli che sono i progetti che riusciamo qui a
deliberare, in questo caso, per fortuna, all'unanimità, dobbiamo
riuscire a trasferire la stessa capacità, la stessa voglia nella
gente, nella popolazione, perché questo provvedimento avrà una
forza nella misura in cui riuscirà a penetrare e ad essere
interpretato dai nostri cittadini. Giustamente, come ha ricordato
anche il Presidente, i due aspetti dovranno andare assieme: la
voglia di inseguire la strategia "zero" e ridurre i costi, sarà più
semplice farlo capire e sarà più semplice inseguire il grande
progetto di una Valle d'Aosta e di un territorio migliore in
futuro. Lo dovremo fare ponendo attenzione al fatto che di qui a
poco discuteremo della riforma degli Enti locali, che, per ovvia
necessità, ha bisogno di una semplificazione, di rendere più
efficace il nostro metodo di governo e di qui a settembre parleremo
di legge elettorale e potrà anche darsi che si parlerà di ridurre
le rappresentanze, tutto questo non si dovrà trasformare in uno
scollamento con il territorio, con le nostre popolazioni.
Nell'insieme quindi bisognerà porre la necessaria attenzione,
perché la base...il grande progetto, l'esempio di Valle Virtuosa su
una battaglia come quella referendaria si dovrà trasformare in
qualcosa di ancora più grande, estendendosi a tutta la comunità e -
ripeto - questa sarà l'arma vincente per far sì che questo
provvedimento che oggi le forze politiche benedicono sia anche
sostenuto e voluto dalla nostra popolazione, perché la Valle
d'Aosta si merita sicuramente, rispetto alla gestione rifiuti, un
esempio migliore di quello attuale e quindi complimenti a tutti
quelli che ci hanno lavorato e d'ora in avanti bisogna lavorarci
seriamente sul territorio. Grazie.
Presidente -
Grazie Consigliere Bertschy. Ci sono altre
dichiarazioni di voto? Se non ce ne sono altre, mettiamo in
votazione. La votazione è aperta. Chi è d'accordo? Chi è contrario?
Hanno tutti votato? Possiamo chiudere la votazione? La votazione è
chiusa.
Esito della votazione:
Presenti: 34
Votanti: 34
Favorevoli: 34
Il provvedimento è approvato all'unanimità.
Passiamo al punto successivo: il punto 34.06.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK