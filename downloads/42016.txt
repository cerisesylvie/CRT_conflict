Consiglio Regionale della Valle d'Aosta - Oggetto del Consiglio n. 974 del 3 ottobre 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMBIENTE
TRASPORTI E VIABILITÀ
Trasporti
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 974 del 3 ottobre 2019 - Resoconto
OGGETTO N. 974/XV - D.L. N. 4 e P.L. N. 26: "Principi e
disposizioni per lo sviluppo della mobilità sostenibile".
(Reiezione di cinque ordini del giorno. Approvazione di un ordine
del giorno. Ritiro di un ordine del giorno).
Rini (Presidente)
- Alla presenza di 30 Consiglieri,
proseguiamo la discussione congiunta sul disegno di legge n. 4 e
sulla proposta di legge n. 26, indicati in oggetto e iscritti
rispettivamente ai punti 49.01 e 50.01 dell'ordine del giorno.
Apriamo la discussione generale. Ci sono richieste d'intervento? La
parola alla collega Minelli.
Minelli (RC-AC)
- Ci accingiamo a discutere, e spero ad
approvare, una legge per la mobilità sostenibile, di cui si è in
attesa da circa due anni e mezzo, visto che la prima bozza risale
addirittura agli ultimi mesi della scorsa legislatura. È un
provvedimento importante che ha avuto una lunga fase di attesa e di
elaborazione, ma che, nonostante il tempo trascorso, non ha di
certo perso di importanza, anzi a mio avviso ha acquisito
un'ulteriore rilevanza, perché si pone in forte sintonia con
l'esigenza di cambiare il sistema della mobilità per contribuire
alla lotta contro i cambiamenti climatici. Un tema che sta
crescendo nell'attenzione soprattutto dei giovani, ma di tutto il
mondo. Nel corso di questi due anni e più, la legge ha anche
acquisito una nuova e, secondo noi, più valida connotazione. Era
stata inizialmente concepita e presentata semplicemente come un
provvedimento di contributi, di sostegno finanziario all'acquisto
dei veicoli elettrici e a questa parte, comunque importante, si è
aggiunta - grazie anche a un'ulteriore proposta di legge che
abbiamo presentato come Rete Civica a maggio - si è aggiunta,
dicevo, una parte che declina i principi e le tappe di una
strategia, affinché l'intero settore dei nostri trasporti esca
dall'utilizzo dei carburanti di origine fossile. La legge
s'inserisce quindi, in modo organico, nella strategia per portare
la Valle d'Aosta fuori dall'utilizzo del
fossil fuel free
entro il 2040.
Venendo nel merito del provvedimento in discussione, l'attuale
sistema della mobilità in Valle d'Aosta è ecologicamente
insostenibile. Noi siamo la regione d'Europa con la percentuale più
elevata di automobili circolanti in proporzione al numero degli
abitanti, abbiamo un numero elevatissimo di patentati, sono il
79,64% della popolazione, e siamo al primo posto fra le regioni
italiane in questo senso e, non solo, abbiamo anche mediamente due
auto per famiglia e ci sono quindi un eccesso di motorizzazione
privata e un trasporto pubblico, sia su rotaia che su gomma, che
funziona interamente utilizzando combustibili fossili. L'utilizzo
della bicicletta è molto limitato, anche in città e nella Plaine, e
la mobilità condivisa, questa mobilità condivisa che oggi in molte
realtà è importante, da noi riguarda pochi casi virtuosi. In tutto
questo influisce evidentemente, perché la realtà è questa, la
nostra caratteristica di regione di montagna, con tanti villaggi e
abitazioni disseminati sul territorio, ma non è solo questo, è
anche l'eredità di un mezzo secolo d'impostazione politica poco
lungimirante, di buoni di benzina, di sostegno e incentivazione
alla motorizzazione privata che hanno prodotto un modello di
mobilità distorto, energivoro e inquinante. È una situazione che si
è creata in particolare nella seconda metà del Novecento ed è
proseguita più o meno allo stesso modo nei primi due decenni di
questo secolo e che ora deve cambiare rapidamente. Si tratta
infatti di un sistema inquinante che contribuisce, per la
percentuale nostra, significativamente al riscaldamento del pianeta
e ai cambiamenti climatici in corso. La riconversione ecologica dei
trasporti è un pezzo molto importante della lotta contro i
cambiamenti climatici in tutto il pianeta ed evidentemente anche in
Valle d'Aosta. Basti citare che il settore dei trasporti è quello
che determina la percentuale più elevata di consumo di combustibili
fossili, il 38% dei combustibili fossili consumati in Valle d'Aosta
se ne va per i trasporti, contro il 30% dei consumi domestici e il
19% dei consumi industriali. Ripeto è il 38% la percentuale dei
combustibili fossili per i trasporti.
L'ordine del giorno, che il Consiglio ha approvato alla fine
2018, ha giustamente indicato l'obiettivo della Valle d'Aosta
fossil fuel free entro il 2040. I ragazzi ci chiedono entro il
2030, a nostro avviso è un obiettivo sfidante già quello del 2040 e
se saremo in grado di arrivare a quella data con le carte in regola
avremo fatto un buon lavoro. Tutto il Consiglio, votando
quell'ordine del giorno, ha preso un impegno. Ora si tratta di dare
attuazione a quanto affermato, per questo è importante, a nostro
avviso, mettere a punto delle linee guida che programmino la
modalità, le modalità e i tempi di riconversione ecologica in tutti
i settori e occorrono degli interventi specifici e urgenti nel
settore del trasporto, sia pubblico sia privato. Cosa bisogna fare
nel settore dei trasporti? Beh, gli atti necessari noi crediamo di
averli indicati nella proposta di legge n. 26, i cui principi e
contenuti sono stati sostanzialmente ripresi nel testo di
Commissione che oggi esaminiamo, che è il risultato del
coordinamento tra il DL 4 e la PDL 26.
Ci sono in particolare due punti su cui abbiamo insistito: il
primo è darsi degli obiettivi concreti e numerici - mi riferisco al
comma 3 dell'articolo 1 - che consentano di raggiungere questa
opzione fossil fuel free nei tempi stabiliti, cioè per noi il 2040.
Il testo approvato in Commissione, che oggi è all'esame del
Consiglio, indica degli obiettivi che sono sicuramente sfidanti,
sono degli obiettivi sfidanti che devono essere perseguiti. La
mobilità sostenibile, così come è definita nella legge, non è solo
quella fossil fuel free ma comprende anche tutti gli spostamenti di
trasporto pubblico locale, i trasporti in condivisione, quelli in
bicicletta, quelli con veicoli elettrici. Questa mobilità
sostenibile, dicevo, deve raggiungere nel 2025 il 35%, è una bella
sfida visto che oggi la percentuale della mobilità sostenibile si
può stimare tra il 10 e il 15% degli spostamenti; sono i dati che
ci sono stati forniti alla presentazione del PRT. La legge prevede
un incremento poi del 20 o del 25% in cinque anni, così negli anni
successivi passando al 50% nel 2030, al 75 % nel 2035 e al 95% nel
2040. Per arrivare a questa riconversione, che è una riconversione
radicale, è importante sviluppare e potenziare il trasporto
pubblico che deve anche usare, sempre di più, la trazione elettrica
abbandonando i carburanti fossili, da qui la rilevanza strategica
per il trasporto pubblico locale dell'elettrificazione delle tratte
ferroviarie valdostane. Inoltre, bisogna riuscire a sviluppare la
mobilità condivisa, il Car Pooling, l'uso delle biciclette, anche
con le grandi potenzialità che, in un territorio ripido come il
nostro, sono oggi rappresentate dalla bicicletta elettrica. Però
tutto questo non basta, non basta perché bisogna riconvertire le
auto, le nostre auto, verso la propulsione elettrica. Secondo punto
importante: occorre creare l'infrastruttura indispensabile per la
mobilità elettrica. Il che significa, soprattutto, intervenire in
due campi: prima di tutto potenziare la rete di distribuzione
dell'energia elettrica, che dovrà essere in grado di far fronte a
un forte incremento di domanda di energia in modo diffuso su tutto
il territorio valdostano, cosa che, lo sappiamo, la rete attuale
non è in grado di fare; secondariamente installare dei punti di
ricarica elettrica nelle abitazioni e anche in gran parte negli
stalli pubblici, nei parcheggi, e non bisogna immaginare di dover
installare alcune centinaia di colonnine di ricarica, bisogna
programmare una diffusione di punti di ricarica di molte migliaia
di colonnine, visto che bisognerà servire anche, oltre alla nostra,
un'utenza turistica che in futuro si indirizzerà sempre di più, si
spera, verso i veicoli elettrici.
Come credo sia noto a tutti, in questi giorni è stato reso
pubblico il piano d'interventi per la mobilità elettrica del
governo tedesco: il piano prevede la realizzazione di un milione di
colonnine di ricarica dei veicoli elettrici. È vero che gli
abitanti della Germania sono 80 milioni contro i nostri poco più di
120.000 ma, fatte le debite proporzioni, rimane il fatto che
dobbiamo pensare di programmare a breve in Valle d'Aosta
l'installazione di alcune migliaia di colonnine. Ci auguriamo che
nel DEFR 2020/2022, che il Consiglio esaminerà nelle prossime
settimane, vi sia un'adeguata attenzione a questo tema, in coerenza
con i contenuti della legge che stiamo discutendo. Nello scenario
che ho ipotizzato, in questo scenario di potenziamento delle
infrastrutture elettriche, sarà rilevante il ruolo della CVA. Noi
pensiamo infatti che sarà compito della CVA - come società
interamente pubblica al servizio della comunità - monitorare,
programmare, realizzare l'infrastrutturazione elettrica del
territorio indispensabile per un passaggio reale alla mobilità
elettrica. Abbiamo la fortuna di abitare in una regione che ha in
loco le risorse energetiche (grandi quantitativi di acqua) per fare
questo e anche di avere una società interamente pubblica che
produce energia rinnovabile e può presidiare la transizione dei
trasporti verso la trazione elettrica.
La questione dei contributi. All'interno di questa visione
strategica ha senso parlare di contributi, anche per l'acquisto di
veicoli elettrici. Però questi contributi vanno collocati
all'interno di una visione complessiva ed è per questo che, dopo
aver esaminato il testo del DL 4 originario, Rete Civica a suo
tempo ha deciso di presentare una PDL che non era in alternativa,
ma in integrazione al DL 4. Il sostegno ai cittadini e i
contributi, che oggi sono previsti dalla legge che dobbiamo votare,
sono notevoli e saranno utili sicuramente, ma vanno, lo ripeto,
collocati all'interno di un'azione complessiva che metta
soprattutto in evidenza l'urgenza dell'intera strutturazione
elettrica del territorio; le principali risorse, a nostro avviso,
vanno messe in questo campo. Al termine di questo lavoro che ha
visto la nascita di questo nuovo testo che recepisce il disegno di
legge originario e la PDL 26, noi esprimiamo, e lo anticipo, un
voto convintamente favorevole a questo provvedimento legislativo,
perché è un passo avanti importante, a cui devono seguirne degli
altri se vogliamo veramente andare verso una Valle d'Aosta che sia
fossil fuel free. Abbiamo in questo momento molti occhi puntati
addosso, c'è un'opinione pubblica, c'è un movimento di giovani che
non si accontentano di parole, che vogliono giustamente dei fatti
concreti. A mio avviso la sfida più importante da vincere è
l'infrastrutturazione del territorio valdostano per la mobilità
elettrica, sia su rotaia sia su gomma, ed è soprattutto su questo
punto che saremo valutati e giudicati. Il primo passo per avviarci
in questa direzione - oltre a quelli che abbiamo già fatto, come
l'approvazione del programma strategico di interventi per la
ferrovia - è quello di dare gli strumenti, perché anche l'acquisto
di veicoli vada nella direzione del fossil fuel free, accanto a
questo c'è una parte importante che riguarda la mobilità ciclistica
e le infrastrutture che questa richiede. Quindi, questa è una legge
che ha in sé degli elementi importanti che sono la diretta
applicazione di quell'ordine del giorno che abbiamo votato.
Dalle ore 15:35 assume la Presidenza il vicepresidente
Distort
.
Distort (Presidente)
- Ha chiesto la parola il collega
Ferrero.
Ferrero (MOUV')
- Ma in questo caso direi che nulla è più
azzeccato per iniziare l'intervento che le parole pronunciate da
Greta Thunberg all'ONU "Come osate, siamo all'inizio di
un'estinzione di massa e tutto ciò di cui parlate sono i soldi,
come osate!". Una legge in cui la parola "mobilità sostenibile"
viene strumentalizzata per nascondere un mero contributo! Non
bisogna vergognarsi del contributo, ma chiamiamolo contributo! Non
c'è nulla di male, per carità, però non andiamo a definire o a dare
definizioni roboanti a una cosa che è molto più semplice!
Mi ricordo che quando entrai in Regione - un bel po' di anni fa,
una trentina di anni fa, - ero nei pressi della segreteria di un
Assessore e puntualmente si presentava un signore anziano che
faceva sempre la stessa richiesta: "Balliade mè eun contributo",
che vuol dire, per i non patoisan, "datemi un contributo", al che
l'Assessore gli chiedeva: "Ma che cosa... che contributo vuoi, di
che cosa hai bisogno?" e lui diceva: "Un contributo qualunque",
sempre in patois. Allora, capite che noi abbiamo lottato, alcune
persone, soprattutto, qui dentro hanno lottato per anni, per
togliere questa mentalità del meschino mendicante ...e adesso,
trovarci una cosa che viene spacciata con il mantello di mobilità
sostenibile! E dietro ci sono solo quattro soldi, perché bisogna
anche dire che sono quattro, perché adesso con 'ste cose tutti si
saranno messi in testa di potersi prendere la bici elettrica; poi
vanno a vedere il prezzo, vanno a vedere il contributo e - ragazzi!
- devi già star bene per permettertelo. Non parliamo di quelli che
dicono "cavolo, io ho il mio vecchio diesel 15 anni, adesso mi
prendo l'auto elettrica": vai a vedere quanto costa l'auto
elettrica, vai a vedere quanto ti danno e poi il resto, io non lo
so... è una legge che secondo me potrà anche generale delle
tendenze suicide in alcune persone, che magari pensavano di
ottenere chissà che cosa.
Ma, come dico, se voi fate una legge di contributo non venite a
spacciarla come qualcosa di diverso! Sì, perché diciamo, c'è già
stato anche nell'intervento del collega Barocco una specie di
excusatio non petita accusatio manifesta
quando ha esordito
col fatto "no, no, attenzione, questa non è solo una legge di
contributo". 2030, 2040, 2050... ma non costa niente a nessuno,
facciamo anche 2060, tanto probabilmente nel 2070 non ci sarà
nessuno, o forse ci sarà ancora qualcuno, perché la vita media
aumenta. Non costa nulla, non costa nulla, ma quando si parla di
mobilità sostenibile penso che il concetto sia un pochettino più
ampio, che non possa essere declinato in una legge semplicemente
dicendo "Va be', vi diamo la bicicletta"; che poi "vi diamo la
bicicletta" significa "vi diamo qualcosa per comprare bicicletta,
qualcosa per comprare la macchina e poi il resto vediamo". No,
vediamo subito! Ecco perché c'era la richiesta di un Consiglio
addirittura straordinario, perché, a nostro avviso, questa legge è
stata confezionata... Qualcuno dice "è già da un anno che stavamo
lì...", ma guardate che non è il tempo che ci si mette a fare una
legge: si può stare anche due anni, io posso farmi fare... adesso
non voglio offendere nessuno, quindi la giro da un'altra parte:
posso farmi fare un muro in mattoni da uno che ci sta due anni e
alla fine toccò il muro e viene giù tutto, perché non era in grado
di farlo; quindi, non è che il fatto che sia passato tanto tempo
dia il diritto di fare una legge alla veloce, tanto per dire
l'abbiamo fatta.
È chiaro, ma deve essere chiaro a tutti, non bisogna neanche
vergognarsene, neanche voi della maggioranza e chi la sostiene
dovete vergognarvi. Qui si trattava di mettere una crocetta su una
casella, in quel famoso libro dei sogni in cui manca solo la pace
nel mondo e la fine della fame nel mondo e poi c'è tutto. Allora,
mettiamo una casellina così qualcuno è contento e qualcuno può
sbandierare. Per gli altri che cosa rimane? Beh, per gli altri
rimane qualcosa, perché una bella pennellata di verde in questo
periodo fa sempre comodo. Una bella pennellata di verde per dire
"noi siamo gli ecologisti"; va di moda, non impegna troppo, ma
attenzione perché voi state pennellando il verde sulla ruggine
quando tu dai una bella tinteggiata sulla ruggine, poi alla fine,
salvo prodotti speciali, viene giù tutto e da quel verde si torna
alla ruggine di una volta.
Allora, il discorso di mobilità sostenibile, anche orientato
esclusivamente sull'elettrico, non ha senso. Ci sono delle fonti
alternative, perché l'elettrico è ancora troppo costoso, gli studi
lo dimostrano. Ci saranno a breve dei brevetti della Bosch su
motori che hanno 10 volte meno emissioni e sono motori diesel! Le
case automobilistiche che sono più avanti hanno capito che
progredendo nell'elettrico - che è comunque molto caro e che va nel
senso di una clientela facoltosa - parallelamente ci sarà questa
transizione con dei veicoli con combustibili tradizionali o con
combustibili che non inquinano così tanto che consentiranno il
passaggio; passaggio che diversamente non potrà essere effettuato.
Penso quindi che, al di là dell'aiuto che potrà  fare anche
comodo a qualcuno, questa legge sia sostanzialmente insostenibile
di un tipo di mobilità insostenibile, perché non si può sostenere
semplicemente con quattro soldi da dare poi con criteri che voglio
vedere quali siano, perché io ho visto degli emendamenti - e su
questo poi mi esprimerò successivamente - che fanno ridere, ma
degli emendamenti che veramente fanno ridere e che denotano che chi
ha fatto gli emendamenti proprio non ha un minimo di conoscenza di
tutta la problematica che è molto, molto complicata e che doveva
venire affrontata con una serietà e con un tempo a disposizione
anche maggiore, perché ribadiscono nel "tempo che passa, ma il buon
provvedimento viene fatto una volta per tutte". E questo non è un
buon provvedimento, è un'ottima legge di contributo, cioè è un
ritorno al passato rispetto a quello che un po' da tutti era stato
così denunciato come una questione che doveva essere eliminata.
Perché il contributo comunque è una cosa che va a fondo perso, è un
qualcosa che tende a non responsabilizzare il cittadino.
Cercavamo di andare avanti, per carità! Quindi, il giudizio
sulla fretta, sul testo della legge che poteva sinceramente essere
studiato, ci voleva ancora tempo, la questione è complicata, chi
pensa di semplificare dicendo "diamo quattro soldi" sbaglia!
Vedrete che si sbaglia! Io aspetto a vedere e poi a intervenire su
quei fantasmagorici emendamenti, che sono stati presentati e sui
quali sinceramente ci sarà da fare qualche sottolineatura. Però un
po' di onestà intellettuale anche da parte vostra sul dire che una
cosa non è l'altra ci vorrebbe! Soprattutto i Valdostani non
s'illudano di poter andare tutti il giorno dopo a comprarsi la bici
elettrica o l'auto elettrica; questo non sarà possibile perché i
costi sono proibitivi e quindi vedremo poi, all'atto
dell'applicazione, tutte le pecche e tutti i limiti della legge
impostata in questa maniera.
Dalle ore 15:53 riassume la Presidenza il presidente
Rini.
Rini (Président) -
Est-ce qu'il y a quelqu'un d'autre qui
souhaite intervenir ? On est en discussion générale. Pas d'autres ?
A demandé la parole le collègue Peinetti.
Peinetti (UV)
- Innanzitutto io vorrei ringraziare tutti
quelli che hanno partecipato ai lavori delle Commissioni che hanno
licenziato questa proposta di legge sulla mobilità sostenibile,
però non mi pare che abbia 'sto titolo roboante," principi e
disposizioni per lo sviluppo della mobilità sostenibile", non mi
pare così tanto roboante, mi pare una roba abbastanza normale. Però
credo che siano state fatte molte audizioni e molti interventi, che
ci hanno chiarito - per quelli come noi che sono profani, la
maggior parte lo era sull'argomento, se non per motivi legati a
interessi particolari di tipo motoristico o quant'altro - che ci
hanno fatto capire che indubbiamente una legge in questa direzione
bisognava in qualche modo riuscire a produrla. Le visioni sono
diverse: c'è chi dice che non è sufficiente, c'è chi dice che è una
legge incompleta, c'è chi dice che è una legge che ha altri fini...
ma io penso che limitandoci solo alla parte della legge che parla
di misure per lo sviluppo della mobilità sostenibile, quindi senza
neanche entrare nel merito delle misure incentivanti la mobilità
sostenibile, io credo che la legge abbia fatto fare dei passi
avanti almeno dal punto di vista della presa di coscienza del
problema. Ad esempio, si è parlato della mobilità ciclistica, si è
parlato - e la legge ne parla - dell'implementazione delle piste
ciclabili e del fatto che ci sarà - ed è prevista dalla legge -
un'App gratuita per la geolocalizzazione delle piste ciclabili;
questa legge cercherà in qualche modo, come ha detto questa mattina
il collega Barocco nella presentazione della legge, d'incidere in
qualche modo sugli stili di vita di tutti noi, vale a dire
attraverso la possibilità d'incrementare la Car Sharing, il Car
Pooling e altre forme di Sharing Mobility che nelle città, forse
nelle grandi città per una serie di ragioni anche di tipo
logistico, hanno già preso abbastanza piede.
Infine, gli altri due aspetti importanti: quelli la formazione e
la divulgazione dell'informazione alla popolazione, affinché essa
possa in qualche modo avvicinarsi a questo aspetto che è un aspetto
di cambiamento radicale di visione della mobilità che riguarda
tutti quanti noi, nessuno escluso. È stata proposta una serie di
emendamenti, mi spiace che alcuni proposti anche dalla parte dei
colleghi di minoranza presente in Commissione siano poi stati
ritirati, non dando la possibilità alla Commissione di entrare nel
merito di questa cosa. Ho fatto presente questa cosa anche a uno
dei colleghi dicendo che mi sarebbe piaciuto discutere in quella
sede di quegli emendamenti di cui alcuni erano anche indubbiamente
interessanti dal punto di vista concettuale, ma questo non è stato
possibile perché non sono stati presentati in Commissione, o meglio
sono stati ritirati. Si è introdotto, ad esempio, il concetto del
fatto che non era previsto nella prima fase della rottamazione la
possibilità d'intervenire anche attraverso la rottamazione e
attraverso l'usato. Credo che siano dati che vanno al di là del
fatto che ci sia o meno esclusivamente solo una legge di tipo
assistenziale o di tipo contributivo.
Poi per finire molto rapidamente il mio intervento, credo anche
che la legge bisogna leggerla bene, perché in realtà non è una
legge sulla mobilità elettrica, è una legge sulla mobilità
sostenibile e quando si parla di veicoli a bassa emissione, si
parla di veicoli che producono emissione di CO2 non superiore ai 70
g per km. Quindi, anche quei veicoli che non sono necessariamente
elettrici, ma che hanno anche altre possibilità di sostegno, di
sostentamento di tipo, in questo caso, non elettrico. Bene, questo
è importante perché è un concetto che è stato introdotto grazie a
uno degli emendamenti, che quindi hanno aperto gli occhi su certe
cose e per questo penso che sia stato importante parlarne
ulteriormente, ma penso pure che il tempo sia stato ampiamente
sufficiente per licenziare una buona legge che tiene anche conto di
aspetti futuribili, vale a dire la possibilità che questa legge
possa andare verso altre fonti di energia, ad esempio è previsto
dal Hidrogen Council che entro il 2030, 10-15 milioni di auto
saranno a emissione idrogeno e nella legge nell'articolo 16, è
previsto che questa cosa possa essere presa in considerazione.
Quindi, una legge che è modulabile, una legge che può essere
sicuramente implementabile, migliorabile, anche perché è una legge
che parla di un problema in divenire, in continuo divenire. Chi di
noi avrebbe immaginato solo 15 anni fa di usare un'auto elettrica?
Nessuno probabilmente. Bene, oggi stanno diventando sempre più
frequenti, incidono sempre di più sul patrimonio automobilistico
delle diverse nazioni, anche ovviamente della nostra regione.
Quindi, noi abbiamo contribuito - abbiamo collaborato per quello
che potevamo fare, ovviamente, per le nostre competenze abbiamo
forse più ascoltato - e alla fine abbiamo cercato di fare una legge
che tenesse conto di tutte le diverse sensibilità. Probabilmente
una legge che andrà modificata per le ragioni che dicevo prima,
perché il progresso tecnologico è talmente rapido che le leggi si
dovranno adeguare - non solo questa, probabilmente anche altre
leggi - ma a oggi credo che questa sia un'ottima legge, per cui noi
ovviamente la voteremo e credo che sarà importante quello che si
diceva anche recentemente: il monitoraggio della legge, attività
che peraltro è prevista e a cui tutti quanti teniamo molto.
Presidente
- Ha chiesto la parola il collega Mossa.
Mossa (M5S)
- La mobilità sostenibile è uno degli
argomenti a cui il Movimento 5 Stelle è sensibile. Una delle nostre
stelle sono i trasporti. Il settore trasporti in uno scenario di
decarbonizzazione dell'economia al 2050, dovrà necessariamente
conoscere una trasformazione radicale. Per questo, in linea con il
programma energia, il Movimento 5 Stelle ipotizza un obiettivo di
almeno il 90% di elettrificazione dei consumi. Questo avverrà
attraverso un percorso di transizione, necessariamente frutto di
una pianificazione partecipata che dovrà essere in grado di
sfruttare tutte le migliori tecnologie a oggi disponibili, sia
materiali che immateriali; mi riferisco ad esempio alla Sharing
Mobility, che sarebbe la mobilità condivisa.
A oggi la tecnologia elettrica è in grado di ottenere una
riduzione dell'emissione di gas serra e delle emissioni di
particolato; la sola sostituzione di una tecnologia con un'altra,
anche se a minor impatto, non sarà comunque sufficiente a garantire
una migliore qualità della vita, in particolare nei centri urbani e
nelle aree più densamente popolate, se non sarà accompagnata da
misure in grado di diminuire efficacemente le determinanti della
pressione ambientale e sociale dell'intero settore, ad esempio un
minor numeri di veicoli in circolazione grazie all'utilizzo dei
trasporti collettivi.
Perciò sì, è necessario iniziare da qualche parte, ma qualsiasi
legge uscirà oggi da quest'aula non sarà sufficiente. E vorrei che
tutti voi colleghi la vedeste non con un punto di arrivo, ma come
un punto di partenza, anzi oserei dire più una scintilla, una
scintilla che noi stessi abbiamo voluto accendere con una mozione
presentata appena ci siamo insediati lo scorso anno, che è stata
votata all'unanimità. Finora è stato fatto ben poco. Gli scenari
previsionali di lungo periodo elaborati per la Commissione Europea
mostrano infatti una scarsa efficacia delle politiche attuate
rispetto al perseguimento degli obiettivi di sostenibilità
ambientale, sociale e di tutela della salute, nonché
l'inadeguatezza di queste ultime per il raggiungimento degli
obiettivi comunitari del 2050. I dati aggregati dei diversi paesi
evidenziano che nelle odierne condizioni in assenza di maggiori
sforzi si giungerà a risultati molto distanti da quelli desiderati,
in quanto si prevede una crescita delle modalità di trasporto oggi
responsabili delle più elevate emissioni specifiche di gas serra e
degli agenti inquinanti, lasciando al solo miglioramento
tecnologico il compito di stabilizzare il livello delle
emissioni.
Il Movimento 5 Stelle reputa questi trend inefficaci, ritenendo
che nel settore dei trasporti la leva determinante su cui agire
dovrà essere la ripartizione modale, ovvero la modalità di
trasporto con cui viaggiano e viaggeranno persone e merci¸ è
risaputo, infatti, che alcune modalità di trasporto sono più
sostenibili di altre, sia per caratteristiche intrinseche relative
alla tecnologia e alla fonte energetica che sfruttano, sia per
quelle estrinseche, quali ad esempio l'occupazione media del
mezzo.
Concludo con una riflessione: l'obiettivo di sostituire i mezzi
più inquinanti con quelli a meno emissioni è sicuramente
encomiabile, ma è un punto di partenza. Mentre l'obiettivo cardine
è invogliare i cittadini a non usare i mezzi privati: due giorni fa
ho avuto la necessità di prendere un bus in pieno centro ad Aosta,
Aosta, il nostro capoluogo, l'area più urbanizzata della nostra
regione. Ho dovuto aspettare 35 minuti prima che arrivasse. Questo
lo ritengo un enorme disincentivo all'utilizzo dei mezzi pubblici
ed è questo il vero problema.
L'obiettivo cardine che oggi ci dobbiamo prefissare è avere
mezzi pubblici sostenibili, capillari ed efficienti. Questo sì che
sarebbe un grosso incentivo all'utilizzo dei mezzi pubblici. Dotare
la nostra regione di piste ciclabili e aree pedonali che coprano e
colleghino tutte le aree urbane senza mettere tutti i giorni a
serio rischio la vita dei nostri cittadini, che si spostano a piedi
o in bicicletta, questo sì che sarebbe un grosso incentivo! Avere
reimpostato questa legge in base non più a dei modelli specifici,
ma alla quantità di emissioni emesse grammi per km, ci permette di
prevenire l'immissione sul mercato di futuri nuovi modelli - oggi
non ancora esistenti o ancora in fase di sperimentazione sotto
forma di prototipo - che saranno soggetti a contributo.
Infine ringrazio il collega Barocco per avermi citato nel suo
intervento, ma vorrei solo sottolineare quello che sosteniamo da
sempre: se un'idea è buona non ha colori, non è di destra né di
sinistra, è buona e basta. Se c'è l'interesse comune di portare a
termine qualcosa che incida sul benessere dei nostri cittadini,
slegato da interessi e da giochi di potere, è un bene che si lavori
tutti assieme, anche se ognuno con bandiere e colori differenti.
Ritengo che le critiche siano buone se sono critiche costruttive,
criticare e basta senza poi far nulla non serve a nessuno e fa
strano sentir dire che questa legge andava studiata meglio proprio
da chi non ha dedicato un solo minuto ai lavori.
Presidente -
La parola al collega Cognetta.
Cognetta (MOUV') -
A volte si possono dedicare ore e ore
a studiare un argomento e non capire nulla di quell'argomento,
questo può succedere a tutti e quindi io mi avvarrò come di
qualcosa che ho trovato in rete relativamente... mi dicono che non
si sente però è già al massimo, più di così non si può, mi spiace,
dovremmo cambiare il microfono e farlo diventare sostenibile, se
possibile.
Dicevo, la mobilità sostenibile che vi vado a leggere arriva
direttamente da Wikipedia, non varrà nulla ma qualcosa vale.
L'espressione mobilità sostenibile indica delle modalità di
spostamento e in generale un sistema di umidità urbana in grado di
ridurre gli impatti ambientali, sociali ed economici generati dai
veicoli privati e cioè l'inquinamento atmosferico, l'inquinamento
acustico, la congestione stradale, l'incidentalità, il degrado di
aree urbane causato dallo spazio occupato dagli autoveicoli a
scapito dei pedoni, il consumo del territorio causato dalla
realizzazione delle strade e delle infrastrutture e i costi degli
spostamenti a carico della comunità o del singolo.
Quali sono gli interventi che si possono fare? Perché ovviamente
sono problemi che si possono risolvere, ci sono delle soluzioni e
noi li avremmo dovuto affrontare in una legge che prendeva di petto
la mobilità sostenibile e ne faceva un utilizzo concreto nella
nostra regione. Quindi, quali sono gli interventi che si possono
mettere in campo? Le Amministrazioni pubbliche sono i principali
responsabili della promozione e dell'organizzazione della mobilità
sostenibile; gli interventi sono finalizzati a ridurre la presenza
degli autoveicoli privati negli spazi urbani per favorire la
mobilità alternativa che in ordine di importanza viene svolta uno:
a piedi, due: in bicicletta, tre: con i mezzi di trasporto
pubblico, autobus, tram e così via, dice addirittura ferrovia e mi
viene quasi da ridere a leggere, con mezzi di trasporto privato
condivisi, Car pooling o Car sharing, e con la combinazione
ottimale dei vari sistemi tra di loro. Per fare un esempio più
concreto, si può organizzare qualcosa come i Car pooling o i Car
sharing, anche aziendali: la Regione ha qualche migliaio di
dipendenti e si poteva trovare un modo per organizzare questa cosa,
anche già solo per l'infrastruttura che forse ha più dipendenti in
Valle d'Aosta. Le città dove le politiche di sostenibilità dei
trasporti hanno avuto più successo sono quelle in cui le diverse
tipologie d'intervento sono state applicate in maniera integrata,
in modo da rinforzarsi una con l'altra. Gli stessi singoli
interventi applicati senza curarne il sincronismo e le sinergie
risultano quasi sempre inefficaci, viceversa la loro integrazione
porta a una riduzione notevole dei flussi di traffico veicolare
privato in un arco temporale sorprendentemente breve.
Allora, quando noi abbiamo ascoltato in Commissione il sindaco
Centoz, il Sindaco di Aosta, il Sindaco del capoluogo regionale, e
ci ha detto, e potete leggerlo, che non sono neanche all'inizio
della progettazione delle famose piste ciclabili di Aosta, forse un
dubbio ci doveva venire. O no?! Quando noi abbiamo un sistema di
trasporto pubblico locale, all'interno della nostra città, che
sostanzialmente non trasporta quasi nessuno o trasporta molto poco
e per andare da un punto all'altro della città spesso bisogna
cambiare due autobus.... c'è da farsi una domanda anche su questo.
Se poi a tutto questo aggiungiamo che l'unica soluzione che diamo è
aumentare il traffico privato facendo comprare delle auto
elettriche, forse colleghi che sostenete questa come una legge di
mobilità sostenibile, c'è qualcosa che non va. Ma non sono io a
dirlo. Quando è venuta dall'Università di Venezia la professoressa
Vittadini e a un certo punto dell'audizione si è messa quasi a
sorridere dicendo: "volete parlare di mobilità sostenibile e
sull'asse centrale non avete neanche un treno che funzioni?"
sull'asse centrale della regione intendo, e l'ha detto con un mezzo
sorriso, come a dire: "siete abbastanza lontani da quello che
dovrebbe essere la base".
Quando il governo della Regione Valle d'Aosta, non questo qui,
ha allungato la vita degli autobus a gasolio - grazie a una
delibera fatta nel 2016, a fine 2015 scusate - aumentandola di
cinque anni e quindi facendo diventare ancora più vecchi quelli che
già ci sono - sto parlando degli autobus del trasporto pubblico
locale che noi finanziamo - forse qualche domanda ce la dovremmo
fare. E invece abbiamo risolto tutto. Compreremo, quante macchine
sono? 300? E risolviamo tutto. Se dessimo tutti i soldi e tutti gli
incentivi si potrebbero acquistare, purché i cittadini ci mettano
la loro grossa fetta, trecento auto. Su un parco circolante di
200.000 auto ne mettiamo 300 e diciamo che abbiamo risolto il
problema del clima. Ragazzi, se bastava così poco, allora Greta
esagera, allora c'è qualcosa che non va! E se le persone che non
avevano prima una bici compreranno una bici elettrica, tra la bici
elettrica e a piedi c'è anche la bici normale, sapete quella
vecchia con i pedali, normale, quella con le marce che se sei
troppo bravo puoi anche andare in salita, se ci riesci. C'era
bisogno della bici elettrica? Scusatemi, ma il centro di Aosta,
intendo dire il centro di Aosta o meglio lo spazio urbano di Aosta,
quello che va dal cimitero per intenderci a, fatemi dire, il
cavalcavia che porta verso la statale, qualcuno ha pensato di
chiuderlo al traffico definitivamente? Di fare dei parcheggi
d'interscambio? Ma sì, i parcheggi ci sono. Vuoti. Sì, perché non
c'è interscambio, c'è il parcheggio e poi da lì resti, non puoi
andare da nessuna parte. Ma se uno abita in un paesino, che so,
scegliete voi un paesino qualunque, non un paese del fondo valle
bello servito, ma una qualsiasi frazione che c'è in giro da queste
parti di quelle dove, se va bene, passa un autobus al giorno, se
non ogni due o tre giorni, com'è che riesce a sostenere di venire
qui con un mezzo pubblico? Come fa? Quando i miei figli andavano a
scuola e andavano all'IPRA di Châtillon, ne avevo tre, era
divertente, ne avevo due che andavano all'IPRA di Châtillon e uno
che andava a Courmayeur, sfortuna, perché dovevano prendere un
autobus per uscire di casa e arrivare alla stazione, poi da lì
prendere l'autobus per andare dove dovevano andare. Partivano
esattamente 45 minuti prima del tempo di partenza dell'autobus che
li portava poi, gli uni a Châtillon, gli altri a Courmayeur. Tempo
di percorrenza da Aosta a Courmayeur in autobus? 1 ora e 15.
Mobilità sostenibile? Provate a vivere a Moron e venite a lavorare
tutti i giorni fino alle sei di sera con i mezzi pubblici. Vediamo
alle sei quando uscite come fate a tornare a casa! Sono curioso
davvero di vedervi!
Allora, senza voler entrare nei dettagli tecnici delle piste
ciclabili, delle colonnine, di tutto quello che c'è e che non c'è,
del treno che non c'è, insomma di tutto quello che sappiamo, mi
sembra assurdo chiamare questa legge "di mobilità sostenibile",
capite qual è l'inghippo? È tutto qua, sembra "ma che ti frega come
la chiami, è la stessa cosa". No, non è proprio la stessa cosa,
perché o prendiamo in giro le persone o diciamo la verità. Io
tendenzialmente, non sempre, tendenzialmente sono per dire le cose
come stanno, non si può sempre dire le cose come stanno,
tendenzialmente. In questo caso tendenzialmente direi "guardate,
signori, la mobilità sostenibile non viene affrontata, vi diamo dei
soldi", perché è tanti anni che li avevate promessi, io mi ricordo,
"è da anni che ci avete promesso questi soldi adesso ce li dovete
dare", questa storia l'abbiamo sentita tutti, è vero? Adesso
bisogna darli. Allora dite, legge di finanziamento per l'acquisto
di autoveicoli, motoveicoli, quello che vi pare a voi, elettrici e,
fine, non discutiamo neanche più, si conclude la storia, non la
chiamiamo mobilità sostenibile perché non è mobilità sostenibile;
quando poi arriverà il piano dei trasporti, discuteremo all'interno
del piano dei trasporti della mobilità sostenibile e vedremo quali
azioni effettivamente si possono mettere in campo, con che risorse,
in quanto tempo, con quali procedimenti amministrativi e così via.
Potremo veramente affrontare il problema della mobilità
sostenibile, magari un po' più seriamente poiché, da quando la
legge è stata rimandata a luglio rispetto a oggi, vorrei anche
ricordare questo, le audizioni le abbiamo fatte nel giro di un
mese, neanche. Quindi, è vero che stava in Commissione, non mi
ricordo più da quanti anni, ma è anche vero che è stata lì a far
niente, perché una prima volta è stata presentata ma non c'erano i
fondi, la seconda volta è stata presentata perché doveva iniziare
una discussione che non è cominciata, una terza volta si voleva
approvare senza fare le audizioni e poi, grazie al nostro impegno,
abbiamo preteso le audizioni, che sono arrivate, in cui ci hanno
spiegato che non è una legge sulle mobilità sostenibile. Questo a
detta di persone che, voglio dire, qualcosa in più di noi ne
sapranno, non penso che siano venuti qui a raccontarci... quando è
venuto l'Assessore dei trasporti del Comune di Torino, qualche
suggestione ce l'ha data, magari qualche sperimentazione l'hanno
fatta, se l'abbiamo chiamato... o confutiamo quello che dicono i
professori universitari, chi la applica e chi la fa e diciamo che
dicono tutti stupidaggini, che non ci interessa, oppure, se ne
teniamo conto, dobbiamo renderci conto che questa non è una legge
sulla mobilità sostenibile. Tutto qui. Non c'è una contrapposizione
politica nel dire che le cose stanno in un'altra maniera. E credo
che sia un discorso di logica, supportato da alcuni fatti che sono
quelli che vi ho letto. Poi, se volete andare su Internet e fare
ulteriori approfondimenti su ciò che è la mobilità sostenibile ce
n'è finché ne volete, ma di sicuro i concetti fondamentali sono
quelli che vi ho raccontato io.
Presidente -
La parola alla collega Pulz.
Pulz (ADU VDA) -
Questa legge dovrebbe affrontare un tema
molto caro ad Ambiente Diritti Uguaglianza Valle d'Aosta, cioè come
rendere sostenibile il diritto alla mobilità che è un diritto di
tutti e deve perciò essere una mobilità efficiente ed efficace,
come si precisa d'altronde dagli elevati principi declinati nella
prima parte del testo, per altro scopiazzando da Trento, legge del
2017, perché noi, con tutta la meravigliosa tecnologia che
possediamo, stiamo continuando a viaggiare sulle nostre belle auto
colorate che di fatto sono delle caldaiette a combustibili fossili,
che hanno emissioni inquinanti, e sappiamo pure bene come le
materie prime non siano fonti eternamente rinnovabili. Così non si
può continuare, ce lo ricordano con forza i giovani del Fridays for
future e quindi accoglieremmo a braccia aperte una legge davvero
innovativa, volta a modificare il sistema mobilità nel profondo,
cioè a farci girare pagina, a rivoluzionare il nostro modo di
spostarci nella quotidianità che oggi in Valle d'Aosta, anche per
la conformazione del territorio e per il clima della nostra
montagna, ci vede ancora grandi utilizzatori di mezzi privati con
poche persone a bordo, piuttosto, come diceva il collega Cognetta,
che dei mezzi pubblici, con tutti i problemi che presenta il
trasporto pubblico di cui la ferrovia dovrebbe essere il fiore
all'occhiello, un fiore che è piuttosto appassito per il momento,
ma che un giorno - lo dice questa legge, all'articolo 3 - avrà
l'elettrificazione sulla tratta Ivrea-Aosta e pure sulla tratta
Ivrea-Pré-Saint-Didier. Poi è vero che in Germania siamo già ai
treni a idrogeno, ma in fondo si tratta solo di pazientare ancora
un po' e per il momento forse arriva l'elettrico e poi, lo dicono
gli articoli 2 e 3, avremo dei sistemi super innovativi, quelli del
Car sharing, del Car pooling e di altre forme di Sharing mobility.
Avremo poi i parcheggi d'interscambio e le piste ciclabili,
finalmente, non solo per chi fa sport, ma proprio per spostarsi
tutti i giorni per andare al lavoro con le bici che, addirittura,
avranno la pedalata assistita e poi avremo le colonnine domestiche
in modo da ricaricare facilmente le bici e le auto elettriche.
Insomma, questa legge è fantastica, perché nella sua prima parte ci
fa proprio toccare con mano, o almeno con la fantasia, le nuove
frontiere della mobilità, che in molte altre zone d'Europa e
d'Italia sono già realtà e fin qui non possiamo che
rallegrarci.
Poi però leggiamo la seconda parte e allora non possiamo
trattenere il nostro sconcerto per questa seconda parte di una
legge così innovativa. Lo sconcerto parte dal capo III che parla
delle misure incentivanti. Ecco qui, all'improvviso torniamo
indietro, ripiombiamo nel vecchio, in quella Valle d'Aosta che
abbiamo conosciuto per troppi anni, gli anni d'oro quando il
problema degli Assessorati era i trovare il modo per spendere tutti
i soldi disponibili, tempi lontani ormai, di cui i nostri giovani
infatti non hanno già più memoria. Loro non sanno che in quella
irrigazione a pioggia di soldi pubblici sono cominciati i mali
della Valle d'Aosta, la cui cittadinanza ha sempre troppo contato
sull'apporto di mamma Regione e infatti non è mai davvero cresciuta
come capacità produttiva e imprenditoriale autonoma. Ma a qualcuno
quei tempi piacevano tanto, perché si poteva dare un contributo a
destra e un altro a manca e così si accontentavano tutti i
fedelissimi che si stringevano sempre più a corte. I nostalgici del
regime e i nuovi addetti, quelli che mi ricordano la vecchia
pubblicità "nuovi? No, lavati con Perlana", si sono affrettati a
spiegarci in Commissione che questa non è una legge sociale, questa
è una legge per l'ambiente. Ecco, qui scusate ma il maestro
Aristotele è stato visto volteggiare nella tomba, perché siamo di
fronte a una contraddizione logica, una legge, infatti, o è sociale
o non è, perché una legge la si fa per la comunità e non per i
cugini o gli amici, a meno che i cugini e gli amici non siano la
vostra società di riferimento. Ma mi è stato risposto "ma noi
pensiamo all'ambiente", ecco allora a me sono immediatamente
tornate a memoria le parole di Chico Mendes, uno dei 164 ecologisti
morti ammazzati in America Latina, perché in America Latina si
continua a morire per l'ambiente. Nel 1988, come ricorderete bene,
Chico Mendes fece scoppiare il dramma sempre attualissimo della
deforestazione dell'Amazzonia e fece questa dichiarazione
"l'ambientalismo senza lotta di classe è semplicemente
giardinaggio", bella eh! "L'ambientalismo senza lotta di classe è
semplicemente giardinaggio". Ecco, a noi quello che stiamo facendo
in questo momento in questa sede ci sembra ambientalismo da
salotto, perché vogliamo premiare allo stesso modo i buoni
propositi in merito all'acquisto di veicoli a bassa emissione da
parte di privati sia che questi abbiano un reddito elevato,
elevatissimo, medio o basso. Noi crediamo proprio perché ogni legge
o è sociale o non è, che si debba introdurre un chiaro criterio di
proporzionalità nella contribuzione, non vogliamo escludere i più
ricchi - e io sinceramente li avrei anche esclusi - ma non
vogliamo... il mio gruppo non era d'accordo. Non escludiamo i più
ricchi dall'ampia platea dei soggetti beneficiari di
quest'intervento a fondo perduto, anche se appunto personalmente mi
sento molto Robin Hood nell'anima e provo un certo disagio rispetto
a quanto sto dicendo, perché l'era degli ingiusti finanziamenti a
pioggia, proprio l'irrigazione a pioggia di finanziamenti, è finita
in Valle d'Aosta e chi si aspetta solo contributi a fondo perduto
dalla politica è una persona priva di senso civico e non andrebbe
quindi premiata con una bella auto elettrica nuova o una bici
fiammante.
Comunque noi sappiamo bene quanto sia elevato il costo di questi
veicoli elettrici e allora serve un criterio maggiormente
incentivante all'acquisto per coloro che dovrebbero sostenere con
risorse proprie una spesa proibitiva se hanno un reddito basso.
Abbiamo perciò a questo scopo presentato un emendamento, che poi
chiaramente illustreremo meglio, che fa riferimento all'Isee e io
credo sinceramente che i cittadini seri, e non quelli che sono
profittatori del soldo pubblico, non potranno che condividere
perché l'Isee, scusate, viene richiesto ai cittadini per ogni tipo
di contributo, che funziona in base alle diverse fasce. Invece
questo per la mobilità sostenibile non si capisce perché non deve
avere nessun vincolo, perché noi, o meglio voi, ragionate in
termini del superiore valore ambientale, che però resta teorico
senza tutto il discorso che abbiamo fatto. Se poi ci bocciate, come
teniamo, il primo emendamento, ne abbiamo già uno pronto, un
secondo pronto da tirar fuori come l'asso dalla manica. Comunque
anche il secondo segue la stessa logica della proporzionalità nella
contribuzione, perché noi tra l'altro abbiamo letto bene altre
leggi sulla mobilità e ci è piaciuta molto quella dell'Emilia e,
non so se avete presente, ma, sopra la fascia dei 35.000 euro,
nessuno in Emilia si è sognato di dare alcun tipo di aiuto. Noi
anche con questo secondo emendamento, invece, accettiamo un po'
controvoglia di foraggiare con denaro pubblico chi i soldi li
avrebbe da investire nell'ambiente, se credesse davvero
nell'ambiente. Però diamogli pure un bonus, allo stesso tempo
vogliamo dare un bonus aggiuntivo anche però a chi sta sotto i
20.000 euro, perché non ci chiamiamo solo ambiente, questo è il
punto, ma ci chiamiamo anche diritti e uguaglianza. Se poi non
dovessero piacervi questi emendamenti, né l'uno e né l'altro,
allora noi vi diremo apertamente che non ci piace questa legge,
questa legge dal nostro punto di vista è inaccettabile; non
possiamo più sostenere infatti, in tempi di forte riduzione delle
risorse, questo tipo di politiche che sono peraltro diseducative al
massimo e non importa se queste fermezza ci farà perdere elettori,
quelli che già accarezzavano nella loro fantasia la macchina
elettrica nuova, perché noi non siamo qui per fare campagna
elettorale costante, ma per evidenziare le storture portate avanti
da questa maggioranza e già ampiamente sottolineate in Commissione
con l'avallo, e questo ci rattrista molto, dei nostri ex compagni
di viaggio, a cui, fino a pochi mesi fa almeno, sembrava essere
chiaro che ogni legge è una legge sociale, o forse non c'eravamo
capiti bene. Ma noi non ci svendiamo nemmeno per un passetto in più
sulla mobilità sostenibile, perché non sono questi i metodi con cui
ci piace lavorare a favore dell'ambiente e siamo certi che una
legge migliore, davvero autentica sulla mobilità sostenibile,
sarebbe stata possibile. Valeva la pena investire più energie, più
tempo per migliorare questa legge, secondo anche le preziose
indicazioni richiamate da molti di voi, ricevute durante le
audizioni in Commissione che infatti hanno creato molto sconcerto e
questa è la verità e noi, poi, vorremmo cercare di armonizzare
questa legge con il Piano Regionale dei Trasporti visto che è in
dirittura d'arrivo, non si capisce perché non potevamo aspettare,
visto che è in dirittura d'arrivo.
Non ci convince per niente chi dice "da qualche parte bisognava
pur partire, questo è un primo passo" perché, cari colleghi, il
buongiorno lo si vede dal mattino, e infatti adesso è pomeriggio.
Servono soprattutto... - e qui Aristotele non avrebbe niente da
dire - servono soprattutto, secondo noi, linee guida più chiare sul
trasporto pubblico, il trasporto pubblico è da incentivare in
primis, è invece la parte più debole della legge, è la parte più
debole. La strada da percorrere non è infatti quella di acquistare
nuovi veicoli non inquinanti, che tra l'altro sono non inquinanti
solo mentre funzionano, perché poi bisogna anche... anzi prima
bisogna realizzarli e quindi inquiniamo e poi bisogna smaltirli, e
di nuovo inquiniamo, ma bisogna mettere più risorse appunto sul
trasporto pubblico. Ma d'altronde, e poi chiudo, quando le cose
vanno fatte in fretta perché c'è un cronoprogramma minaccioso e ci
sono dei super tutor, mai votati da nessuno peraltro, allora
rischiamo di fare le cose male e di far nascere male le leggi
-scusate ma l'incoerenza ambientale di questa maggioranza a me
sembra abbastanza evidente - quando viene ribadita la necessità di
progetti devastanti per l'ambiente di alta montagna e il loro
finanziamento. E se un certo signore che tiene sotto pressione
questo governo, pur senza aver ottenuto alcuna carica elettiva,
anche perché non era candidato, se fosse ancora autenticamente
verde e se fosse ancora autenticamente di sinistra, dovrebbe
piuttosto minacciare di non votare il bilancio proprio per quei
progetti devastanti e non perché il resto della maggioranza vuole
esaminare con calma una legge elettorale inadeguata alle sfide
attuali della nostra società, una legge che nasce già, come
peraltro questa, vecchia e stanca. E poi, signori Consiglieri, ci
vorrebbe un maggior coinvolgimento della popolazione prima di
legiferare su un tema così impattante per la vita quotidiana di
tutti, il governo non può rischiare di decidere in solitudine o con
qualche aiutino preso qua e là all'ultimo secondo. In Valle d'Aosta
il cambiamento climatico è evidente, l'emblema, l'abbiamo detto più
volte, è il ritiro dei ghiacciai e ora pure il crollo, di cui
ognuno di noi può essere testimone, poiché la problematica qui è
palpabile, la consapevolezza della gente - questo l'ha ribadito
anche la professoressa Vittadini in Commissione - la consapevolezza
della gente, a partire dai giovani, è molto più facile da ottenere
in Valle d'Aosta; il successo del coinvolgimento sarebbe molto
maggiore rispetto ad altre Regioni e senza coinvolgimento non ci
può essere alcun cambiamento, questo è il problema. Il cambiamento
viene se la gente si sente partecipe di un progetto teso a
rivoluzionare la sua vita quotidiana e alle mie orecchie
d'insegnante suona retorico ritrovare in legge che si faranno anche
azioni di sensibilizzazione presso la popolazione scolastica che,
oltretutto, è molto più sensibile e più avanti di noi.
Presidente -
Altre richieste d'interventi, colleghi? La
parola al vicepresidente Farcoz.
Farcoz (UV) -
Je le dis avec sympathie, moi je n'ai pas
de grandes citations des luttes sociales des années quatre-vingt
dans l'Amazonie ; mais je veux plutôt me borner sur la Vallée
d'Aoste du 2019 où avec - comme il a été rappelé avant - l'ordre du
jour fossil fuel free 2040 nous avons des buts bien précis,
évidemment, qui mettent la Région autonome du Val d'Aoste au centre
d'une expérimentation, mais une expérimentation que nous avons
voulue - nous, en votant cet ordre du jour - et qui aujourd'hui
trouve dans cette loi une dignité législative. Je veux rappeler que
ce travail est parti tout à fait longtemps avec la législature
passée, on a eu différents assesseurs qui ont déposé ce texte de
loi et, même s'il y a l'
aspect core
, qui est la contribution
pour évidemment stimuler des achats dans cette direction, nous
devons dire que le monde autour de nous, même dans trois années ou
même plus, il a changé plutôt d'une façon rapide.
Io voglio solo raccontare qualche dato macro: ad esempio per
l'Irlanda c'è un divieto d'acquisto delle auto nuove a diesel e a
benzina, come per la Francia e il Regno Unito, per il 2030. Nel
2021 si stima una triplicazione dei modelli a trazione elettrica e
si stima, in tutta Europa, una richiesta di 3 milioni di colonnine;
qui nel vicino Valais, e grazie all'amico della Valle d'Aosta
Darbelley, sembra che ci sia un accordo, pare appunto di istituire
nel Valais, a Sion in particolare, un centro studi, nonché una
fabbrica di unità produttive di batteria per la Tesla. Ecco, io
credo che siano dei segnali che in qualche anno dimostrano come ci
sia un'incentivazione, ma soprattutto una volontà di proseguire in
questo cammino e in questo cambiamento, proprio perché anche la
sensibilizzazione dei giovani Fridays for future portano avanti e
di conseguenza trainano fortunatamente il mondo intero con queste
lotte sociali che potremmo considerare appartenenti a questa
generazione. Come dicevo prima, la Regione Autonoma Valle d'Aosta
ha voluto essere sperimentale e non perché qualcuno è arrivato in
Valle d'Aosta dicendo che la regione deve essere sperimentale dal
punto di vista dei cambiamenti climatici. Noi lo abbiamo fatto in
una nostra logica di autogoverno qualche mese fa, prima che
arrivasse qualcuno. Di conseguenza, se vogliamo davvero lavorare su
questa linea, noi abbiamo un duplice obiettivo che ovviamente si
deve inserire nella macro-strategia fossil full free 2040, come era
già stato detto, anche nel passato, ci sono due componenti di
inquinamento importanti: da una parte la mobilità, dall'altra parte
il riscaldamento e questo è un modello che vuole in qualche modo
creare un risanamento in parte dei modelli del parco macchine
valdostano e dall'altra parte agevolare, con tutta una serie di
forme di mobilità alternativa, come il car sharing e il car
pooling, ovviamente, una diminuzione del traffico nei centri
abitati e soprattutto nei centri più congestionati.
Volevo, come ultimo aspetto, sottolineare due aspetti per cui
sono da fare degli approfondimenti in Commissione. Il primo è
l'autorizzazione che viene data in questo momento dai Comuni per
l'infrastrutturazione del territorio: credo che ci debba essere una
strategia condivisa tra i Comuni e soprattutto le società - in
particolare, come diceva prima la collega Minelli, la valdostana
CVA - per infrastrutturare il territorio in modo tale che non ci
sia una giungla che, in qualche modo, potrebbe interfacciarsi in
una maniera negativa sulla gestione del nostro territorio. L'altro
aspetto da considerare prioritario è la possibilità di fare degli
approfondimenti sulla questione delle poderali: io temo e credo,
anche da un punto di vista positivo e non solo negativo, che il
mondo turistico si avvarrà sempre di più dell'e-bike e non possiamo
immaginare che dei consorzi proprietari delle poderali possano in
qualche modo rimetterci dal punto di vista penale, perché qualcuno
può finire giù da una strada. Io credo che sull'aspetto delle
responsabilità dobbiamo fare dei ragionamenti importanti, perché il
nostro territorio deve essere salvaguardato, ma sappiamo che è un
territorio difficile e, se vogliamo sfruttarlo in una maniera
intelligente e coraggiosa, dobbiamo anche fare in modo che chi lo
manutiene non debba sempre pagare. Queste sono due riflessioni su
questa legge.
Presidente -
Ha chiesto la parola la collega Nasso.
Nasso (M5S) -
Ho ascoltato gli interventi di tutti i
colleghi, non farò nomi così non entriamo nel meccanismo dei fatti
personali. È vero, questa legge è arrivata - l'hanno detto bene
prima i colleghi - tempo fa e quando una legge che arriva così
confezionata non piace, si deve lavorare per cercare di portare i
contributi in base alle proprie sensibilità, del proprio movimento,
dei cittadini che si rappresentano, per cercare di renderla
migliore. Io credo che i miracoli non possiamo farli, ma abbiamo
due strade: o sederci e guardare o provare a fare qualcosa. Ecco,
noi abbiamo cercato di fare questo. La legge come è arrivata non ci
piaceva, non facciamo i salti di gioia nemmeno adesso, però abbiamo
cercato di lavorare, e colgo l'occasione per ringraziare i miei
colleghi che hanno lavorato tanto, anche più di me, per cercare di
portare dei contributi positivi a questo provvedimento e vorrei
dire che io, e posso parlare anche per i miei tre colleghi di
gruppo, non ho nulla, non abbiamo proprio nulla di cui vergognarci,
si vergogni chi viene qui a criticare e non ha neanche portato una
virgola per provare a migliorare un provvedimento che forse non
reputava e non reputa giusto.
Per quanto riguarda il lavoro, è stato davvero un lavoro
proficuo, un lavoro interessante durante le sedute di Commissione.
Ci sono state delle audizioni, io avevo detto tempo fa che quasi ci
hanno fatto sognare, perché quando abbiamo sentito l'assessore La
Pietra del Comune di Torino, che, ci tengo a specificare, è un
Assessore tecnico, ci ha fatto quasi sognare. In Valle d'Aosta
siamo in ritardo, sappiamo benissimo che con questa legge si arriva
tardi. In alcuni Stati del Nord Europa non sono più previsti
contributi, non sono più previsti incentivi e - come bene ha detto
prima il collega Cognetta che ha fatto un ragionamento che di fondo
condivido anche - si punta sul trasporto pubblico. Trasporto
pubblico quasi un argomento tabù, in Valle d'Aosta siamo fortemente
penalizzati. È vero che abbiamo un territorio particolare, con la
vallata centrale e tutte quelle laterali, ma vi posso assicurare
che anche per chi abita nel capoluogo, anche per chi abita in una
zona più popolosa, è complicato muoversi con i mezzi pubblici.
Quindi, è vero: un'attenzione ai mezzi pubblici forse doveva
essere più alta, però da qualche parte bisogna partire. È vero, la
Valle d'Aosta ha una storia un po' scellerata di contributi dati a
pioggia in tanti settori e non penso di dire nulla di strano, è
così. Io ho solo 30 anni, ma ricordo i tempi d'oro dei contributi
per qualsiasi cosa, anzi non lo ricordo, ero troppo piccola, mi
raccontano di contributi per qualsiasi cosa, su qualsiasi reddito,
perché non c'è mai stata una visione, si è sempre guardato al
consenso, al proprio consenso elettorale e non a una lungimiranza e
questo ce l'ha detto bene l'Assessore La Pietra in Commissione:
forse su alcuni Assessorati sempre ci dovrebbe essere un tecnico,
con una visione, con una prospettiva e non che guardi al tornaconto
elettorale. Prima alcuni colleghi hanno parlato del costo elevato
dei mezzi elettrici: è assolutamente vero, ma è altrettanto vero
che se si fa il paragone di quanto costava per esempio un'auto
elettrica 5 anni fa a quanto costa adesso, a quanto si presume
costerà, come un po' per tutte le nuove innovazioni tecnologiche ci
saranno prezzi sempre più fruibili, pensiamo solo ai costi delle
prime macchine fotografiche, erano proibitivi, andando avanti con
gli anni poi sono diventati sempre più accessibili, facendo proprio
un esempio banale, il primo che mi viene in mente. Quindi, il fatto
del contributo a pioggia non è del tutto così... nel senso che ci
sono anche tante altre parti in questa legge - e davvero io sono
proprio orgogliosa del lavoro fatto dai miei colleghi - che vanno
anche in altre direzioni. Non è la legge perfetta, non è la legge
che avrei voluto e che noi avremmo voluto, ma, come ho detto prima,
da qualche parte bisogna partire, siamo già in ritardo di decenni e
a volte credo che - vi è chi è qui dentro da molti più anni di me -
sia corretto sottolineare che la politica, ahimè, è un compromesso.
Mi piace anche fare un ragionamento e credo che tanti qui dentro
ogni tanto perdano di vista il motivo per cui siamo qui dentro: ci
sono due modi per affrontare le questioni e i vari provvedimenti:
quello "vero", "reale" della serie: "un provvedimento per me, per
la mia sensibilità, per il mio gruppo è giusto? È sbagliato? Ci
lavoro? No non ci lavoro? Propongo degli emendamenti, propongo
lavori in Commissione, oppure cerco di buttare tutto in caciara? Io
credo che troppo spesso alcuni gruppi scelgano la seconda. Spesso
alcuni gruppi quasi ci minacciano, della serie "se votate con la
con la maggioranza noi diciamo a tutti che siete la stampella", io
personalmente mi sono anche un po' stufata, nel senso che abbiamo
tutti degli stipendi altissimi e chi non ha voglia di lavorare
seriamente, chi ha solo voglia d'insultare gli altri si dimetta e
faccia entrare magari qualcuno che ha più voglia di lavorare,
perché dopo un anno e mezzo qui dentro a sentire sempre le solite
minacce, io mi sono anche un po' stufata, ma pazienza! Apro e
chiudo la parentesi.
Si è parlato di monitoraggio della legge e io credo che sia
davvero una questione importante, lo faremo, sarà sempre alta la
nostra attenzione su tutti i vari sviluppi e speriamo che sia un
punto di partenza e che non venga strumentalizzata e che possa
portare una visione differente sulla mobilità sostenibile. Forse
sì, qualcuno l'ha detto prima, non mi ricordo chi, forse anche il
titolo non è proprio giusto effettivamente, si poteva chiamare in
un altro modo, perché è anche giusto essere onesti con i cittadini.
Per concludere, noi dopo enunceremo e spiegheremo i nostri
emendamenti, è già stato detto prima che avremmo voluto
un'attenzione più alta per le fasce di reddito, perché per forza un
provvedimento deve essere sociale, abbiamo raggiunto un piccolo
compromesso, lo diremo più tardi e speriamo davvero che sia - come
bene ha detto prima il mio collega Luciano Mossa - la scintilla
perché qualcosa si muova.
Dalle ore 16:54 assume la Presidenza il vicepresidente
Farcoz.
Farcoz (Presidente) -
La parola al Consigliere
Marquis.
Marquis (SA) -
Il tema in discussione all'ordine del
giorno è un progetto importante che non va sottovalutato o svilito,
perché tratta di un argomento che è molto sentito in questo momento
non solo in Valle d'Aosta, ma addirittura su scala mondiale. C'è
una grande presa di coscienza dei problemi che derivano dai gas
effetto serra e clima alteranti che creano dei problemi che vanno
combattuti quotidianamente e che stanno occupando l'agenda, a tutti
i livelli, a livello prioritario. Questo è un provvedimento che
vuole dare il "la" a un approccio; avremmo potuto pensare di
soprassedere, di fare approfondimenti, di fare ancora incontri di
Commissioni, studi, valutazioni, ma in questo momento era più
importante partire. Partire perché occorre dare delle risposte su
questa situazione di difficoltà. E il testo parte con tutta una
serie di principi che vengono rappresentati, che sono una parte
importante, a mio avviso, di questo provvedimento legislativo,
perché sono i principi che si incardinano sulle strategie a livello
Europeo, a livello Nazionale e a livello sovralocale, che tengono
conto del redigendo Piano dei Trasporti e del suo stato di
attuazione, e quindi è un disegno di legge incardinato in uno
scenario dove non si parte da zero in Valle d'Aosta. Ho sentito
alcuni colleghi che prima dicevano che nel 2015 è stata fatta una
mozione, quasi come quello forse il momento Zero.
Già nel 2013, quando ricoprivo il ruolo di Assessore alle
Attività Produttive, era stata presentata una partecipazione a un
bando nazionale, quello d'infrastrutturazione del territorio delle
colonnine di ricarica per le auto elettriche, allora sembrava un
progetto avveniristico, qualcosa di fantascienza. Quando poi nel
2015 si sono iniziate a posare quelle colonnine sembrava ancora che
la gente dicesse quasi "Ma cosa fate? Spendete male dei soldi". Ma
è questa la migliore testimonianza che bisogna sempre guardare
avanti, in modo avveniristico, anche allora avremmo potuto
aspettare che si diffondesse la mobilità elettrica e poi pensare
all'infrastrutturazione del territorio. Oggi si sente parlare -
prima la collega lo ha evidenziato - che bisognerebbe mettere
qualche migliaia di colonnine sul territorio valdostano. Sono solo
passati 5 o 6 anni da quel momento.
Ecco, a mio avviso occorre seguire quello che avviene su scala
nazionale nei paesi più evoluti e cercare di adattare le situazioni
al nostro paese, che è un paese di montagna, un paese dalle
maggiori difficoltà, e non è vero che non sono mai state affrontate
le cose! Io ritengo che ci siano difficoltà aggiuntive rispetto ad
altri territori più densamente abitati. Noi abbiamo una dorsale del
Centro Valle, ma abbiamo una serie di valli laterali che ha portano
tutta una serie di problematiche per poter gestire la mobilità dei
nostri cittadini. Quindi, dobbiamo da un lato col Piano Regionale
dei Trasporti potenziare il trasporto pubblico, migliorare la
situazione, armonizzare a livello di multimodalità il sistema nel
suo complesso e procedere con le bigliettazioni uniche, dare un
servizio di qualità superiore rispetto a quello che c'è oggi, però
bisogna anche tener conto che la gente in Valle d'Aosta non potrà
mai muoversi senza il trasporto privato, il trasporto su gomma.
Quindi, per ridurre le emissioni bisogna agire su due livelli:
usare dei carburanti che inquinano meno, che producono meno
emissioni, e diminuire il numero dei mezzi che transitano. Per
intanto bisogna quindi cercare d'incentivare il passaggio alla
mobilità elettrica, anche se siamo ancora solamente alla fase
d'introduzione di questa tecnologia, i costi sono ancora alti,
quindi credo che sia corretto procedere nell'incentivare quelle che
possono essere le avanguardie dei nostri cittadini che vogliono
sperimentare quest'iniziativa per portare una testimonianza, anche
sul territorio, di quali possano essere i benefici di questa nuova
tecnologia e dall'altra parte bisogna cercare anche di fare della
promozione, di promuovere e facilitare un approccio nuovo, un
approccio che porti alla Sharing mobility ovvero all'utilizzo del
Car sharing, del Car pooling, che sono delle modalità anche di
condivisione del mezzo che possono essere intelligenti e portare
una maggiore sostenibilità del traffico su gomma. Quindi, credo che
in questo momento - tenuto conto della responsabilità che abbiamo
rispetto alla nostra comunità nel tracciare delle linee guida, qui
dentro dovremmo essere delle avanguardie a livello di visione - sia
sbagliato mortificare questo disegno di legge e considerarlo un
disegno di legge che prevede degli incentivi.
Bisogna valorizzare quello che è il principio più di carattere
generale, perché questa è la direzione su cui dobbiamo andare
perché il processo non potrà che essere un processo partecipato e
condiviso con la nostra cittadinanza. Pertanto è giusto, è doveroso
valorizzare quest'aspetto e questo sforzo che è stato fatto a
livello d'introduzione del disegno di legge per dare una
rappresentazione di organicità di quello che oggi è l'approccio
alla sostenibilità: tutta la parte che parla delle piste ciclabile
e tutto quello che concerne i fondi di provenienza europea
destinati a questo settore sono stati ricompresi in questo disegno
di legge. Quindi, credo che sia corretto - a fronte di una
situazione dove si procede sovente nella pubblica amministrazione a
dare delle letture frammentate delle singole iniziative - dare una
rappresentazione globale per consentire al cittadino di capire
quale sia la direzione che si sta percorrendo, per capire dove si
stia andando e credo che tutti assieme dobbiamo fare questo
percorso, non è sicuramente un percorso facile, perché deve
cambiare, anche a livello culturale, il nostro approccio alla vita.
Siamo consapevoli che l'emissione dei gas a effetto serra per
quanto concerne la componente trasporto incide il 30% sul totale e
quindi un approccio nuovo può portare a delle minori emissioni e
può anche farci raggiungere in modo più virtuoso l'obiettivo della
nostra Regione come fossil full free che ci siamo dati per il
2040.
Credo che sotto questo profilo la Valle d'Aosta, con tutte le
sue specificità, con tutte le difficoltà di paese di montagna, in
modo frammentato è da tempo che lavora verso la sostenibilità; il
grosso sforzo che dobbiamo fare come dicevo poc'anzi è quello di
dare una rappresentazione organica di tutte le buone iniziative che
vengono fatte. E credo che sia corretto anche procedere in questa
sperimentazione credendo nell'innovazione, così come bisogna a mio
avviso guardare con la massima attenzione anche alle iniziative
innovative che provengono dal territorio rispetto alla gestione
della mobilità e anche approcci come quello della Greenway vadano
valutati con attenzione, perché tutto quello che porta a puntare
alla sostenibilità complessiva e a diminuire il peso del traffico
su gomma credo che sia un approccio molto positivo e vada quanto
meno valutato per capire se può dare luogo a esperienze che possano
aiutarci per portarci nella giusta direzione. Quindi, alla fine,
ritengo che avremmo potuto aspettare, ma c'è un vecchio adagio che
ci hanno sempre insegnato le nostre famiglie valdostane: "chi ha
tempo non aspetti tempo" e quindi bisogna procedere e lavorare per
cercare di dare dei risultati che possano essere tangibili e
nell'immediato, senza dover aspettare le evoluzioni che verranno
nel tempo.
Président -
La parole au vice-président Distort.
Distort (LEGA VDA) -
Vorrei chiarire che da parte nostra,
parlo a nome mio e parlo a nome del gruppo Lega, parlo anche mi
permetto a nome di forze alleate, forze con cui ci siamo trovati a
condividere un percorso e un discorso, e parlo, se mi permette,
anche a nome suo, collega Pulz, perché in qualche modo ci
ritroviamo in una posizione e vorrei chiarire: non si tratta di
boicottare questa legge, non si tratta di boicottare un'iniziativa
virtuosa. Però si tratta di auspicare l'iniziativa virtuosa e
l'iniziativa virtuosa passa attraverso due elementi fondamentali:
contenuti virtuosi, forma virtuosa. Contenuto e forma. Partiamo dal
contenuto. In una precedente edizione del Consiglio, abbiamo messo
in atto un atteggiamento che impedisse la prosecuzione di questo
disegno di legge e la sua approvazione in aula definendolo - io mi
ricordo le mie parole testuali che hanno espresso proprio il senso
della nostra posizione - "un parto prematuro".
Il concetto era questo: si voleva nel nome del rispetto del
nostro lavoro, della dignità del nostro lavoro, portare avanti un
lavoro che fosse dignitoso, di pari livello, e quindi una
componente importantissima della nostra attività che non si
esaurisce in quest'aula, non si esaurisce in quest'interventi
mediatici, noi ci troviamo davanti a telecamere, filmati che
possono essere rivisti, che possono essere utilizzati per
rilanciare la nostra persona. Benissimo, tutto questo ha un suo
senso, ma noi sappiamo benissimo, cari colleghi, che buona parte,
la stragrande maggioranza del lavoro che svolgiamo oggi in queste
sedute si prepara nelle Commissioni ed è quindi il pensiero
relativo al passaggio in Commissione, quindi c'è stato uno sforzo
da parte nostra, un richiamo da parte nostra con i mezzi che
avevano a disposizione per poter riportare in Commissione il
discorso e l'approfondimento su quella legge che allora si definiva
sì con i confini di una legge sulla mobilità, perché nell'animo di
tutti c'era l'intenzione di andare in quella direzione, c'era una
sana ambizione di andare in quella direzione. Poi ecco qui il
lavoro, ecco qui i contenuti, arriviamo in Commissione, chiediamo e
otteniamo con il contributo di tutti e ringraziamo ognuno di coloro
che si sono fatti partecipi e promotori di quest'interventi e di
queste audizioni e ascoltiamo dei pareri espressi da persone di
grandissimo profilo. Che cosa hanno fatto? Ci hanno fatto capire
che eravamo ancora tanto tanto tanto distanti da quella che nel
nostro intendimento era una legge sulla mobilità sostenibile.
Allora io vi dico: il contenuto, il lavoro, la dignità se mi
permettete, e criticatemi pure su questo, per deformazione
professionale per me è estremamente importante il livello
qualitativo, il risultato finale e il risultato finale non poteva
essere quello di dire "bene, queste persone insigni ci stanno
dicendo che è ancora tutto, tanto da rivedere, tanto da
reimpostare, non possiamo a questo punto non prendere in
considerazione"; ma se le prendiamo in considerazione che cosa
facciamo? Allora ci sono due strade: una è quella di cercare
disperatamente o anche se vogliamo eroicamente - diamogli pure una
visione positiva, voglio mettere e voglio dare onore anche a una
visione positiva - eroicamente mettersi a cucire, a inserire toppe
in qualcosa, in un disegno di legge che aveva troppe lacune per
chiamarsi legge di mobilità sostenibile. Motivo per cui abbiamo
pensato, ognuno di noi ha dato corso, ogni gruppo si è impegnato
per produrre emendamenti, approfondimenti. Quando però dico "la
dignità del lavoro", lavoro in Commissione presuppone
approfondimento, acquisizione e acquisizione di consapevolezza,
approfondendo e acquisendo consapevolezza, noi come gruppo Lega ci
siamo resi conto che quegli emendamenti che stavamo proponendo su
quella struttura, su quel contenitore che doveva essere una legge
di mobilità sostenibile erano delle toppe. Mi fa piacere che alcuni
colleghi dagli interventi fatti - a partire dalla relazione del
relatore del collega Barocco, poi ripreso dal collega Peinetti -
abbiano espresso dichiaratamente apprezzamento su questi
emendamenti e senza fare nomi e cognomi ci siamo accorti che si
parlava dei nostri emendamenti, ci fa piacere questo. Ma il
discorso è questo: è una questione di onestà intellettuale, non
permettevano di definire una legge sulla mobilità sostenibile che
avesse la dignità di chiamarsi con questo nome.
Ecco il motivo del nostro ritiro. Noi abbiamo dato il
contributo, noi abbiamo creduto, ma noi abbiamo avuto anche la
consapevolezza che quella che si stava definendo non era la legge
sulla mobilità sostenibile e ci siamo resi conto che la strada si
apriva su due ipotesi: o continuiamo ad approfondirla fino a
generare un prodotto legislativo di ampio spettro che contenga,
risponda a questi requisiti oppure l'altra possibilità - e
l'abbiamo messo in atto con l'emendamento, con gli emendamenti che
presentiamo in quest'aula oggi - oppure la chiamiamo con il suo
nome, con il suo nome non "legge sulla mobilità sostenibile" - per
quanto poi il nome della legge poi è stato un attimino camuffato,
però in definitiva lo spirito è rimasto quello - ma semplicemente
una legge relativa all'erogazione di contributi per l'acquisto di
mezzi elettrici. Allora a questo punto ecco l'aspetto formale, ho
detto un discorso sono i contenuti, quindi i contenuti che noi
andiamo a mettere in questo contenitore.
L'altro elemento è l'elemento formale, elemento formale
esattamente come idea che abbiamo del contenitore, perché noi
l'abbiamo questa idea. A questo punto è chiara! Il contenitore non
è un
corpus
che contiene le indicazioni della mobilità
sostenibile, il contenitore è una legge relativa all'erogazione di
aiuti economici. In più abbiamo voluto esprimere un approfondimento
di nuovo lo vedremo negli emendamenti che poi esporremo, pensiamo
che, proprio perché crediamo in questo settore, in questo semplice
settore, semplice ma dignitoso settore dell'erogazione di aiuti
economici, allora andiamo a declinare il vero aiuto economico,
andiamo a vedere in che modo questi aiuti economici possano
estendere al massimo il loro spettro. Perché noi rimaniamo nella
linea dei numeri.
Il collega Cognetta già ha iniziato a esprimere dei numeri,
numeri ripresi dal collega Farcoz nel suo intervento. Allora,
continuiamo a seguire i numeri, a osservare i numeri, proprio per
evitare invece di darli. Il discorso è questo: i numeri, abbiamo un
parco di autoveicoli in Valle d'Aosta di 200.000 automobili, è
stato detto. L'esaurimento di tutta la politica di contributi
previsti da questa legge permette di sostituire in questo parco di
200.000 auto, andiamo a sostituirne 300, quello che ha già detto il
collega Cognetta. Adesso sarà la mia esperienza, il mio retroterra
di liceo scientifico, vado a vedere: "ma in termini di percentuale
questi numeri che cosa sono?" Sono lo 0,15 %. Allora, è una goccia,
è meglio di niente va bene, però motivo in più per dire non
prendiamo in giro i Valdostani, non lo meritano, non prendiamo in
giro il nostro lavoro, perché non metto in dubbio che ognuno abbia
messo in coscienza la sua disponibilità a lavorare, allora non
prendiamoci in giro. Lo 0,15%.
Le emissioni, stando sempre nei numeri, emesse nell'ambiente
nell'atmosfera legate al settore trasporti sono circa secondo le
varie indagini, arrotondiamo, circa il 30%. Il settore trasporti
emette nell'atmosfera alla data di un censimento del 2016, stiamo
più o meno lì, il 30%, se lo applichiamo al nostro territorio
andiamo a vedere che cosa succede su questo 200.000 veicoli che
costituiscono questo settore. Se noi applichiamo questa
percentuale, noi otteniamo lo 0,045% dell'emissione globale nel
nostro territorio. Vero è che proprio in nome del liceo scientifico
e della scienza noi possiamo dire queste sono le emissioni emesse
dal nostro parco autoveicoli, poi ci sono i veicoli transitanti.
Vogliamo dire che allora siamo a metà? Vogliamo dire che
raddoppiamo, che invece di uno 0,045 arriviamo 0,09? Allora, capite
signori, che questo è veramente una goccia. Come altre volte mi
sono permesso, faccio riferimento a insegnamenti insigni, ho già
citato altre volte Madre Teresa di Calcutta e mi sento di citarla
anche oggi. Lei dice "le nostre buone azioni sono delle gocce in un
Oceano, ma senza la nostra buona azione quell'Oceano rimane senza
assolutamente la nostra goccia". Quindi, per carità do onore a
questo impegno, però questo impegno deve chiamarsi con un nome,
perché la forma è sostanza. A meno che in questa sera non si voglia
dire esattamente l'opposto di tutto quello che si è detto fino
adesso, la forma è sostanza! Allora, vogliamo fare una legge per
incentivazione dei contributi, degli aiuti. Chiamiamola così e
visto che la collega Pulz ha citato Aristotele io cito Tommaso
D'Aquino e siccome Tommaso D'Aquino che s'intendeva di verità, ha
definito la verità come
adeguatio intellectus ad rem
.
Quindi, questa corrispondenza tra quello che è nell'intelletto,
quello che si dice, quello che si scrive alla cosa. Allora, la
verità sarebbe che questa legge dovrebbe chiamarsi esattamente così
come noi abbiamo proposto nel nostro emendamento che presentiamo in
data odierna, vale a dire "misure per incentivare il rinnovo del
parco auto valdostano a favore della trazione elettrica o di forme
alternative alla trazione termica tradizionale". Questo è
adeguatio intellectus ad rem
. La professoressa Pulz mi
potrebbe confermare in separata sede se il filosofo, il sommo
Tommaso D'Aquino, potrebbe essere d'accordo in questa linea. Quindi
è con questo spirito, questo è il nostro spirito. Spero di essere
stato chiaro.
A questo punto aggiungo ancora un altro elemento, cari colleghi,
un altro elemento: se la legge che approviamo questa sera si
chiamerà con questa definizione e quindi si definirà nell'ambito di
una legge sulla mobilità sostenibile: ma sentite un po', ma voi, al
di là del fatto che in qualche modo ho spiegato perché stiamo un
po' prendendo in giro i Valdostani, stiamo prendendo in giro noi
stessi e il nostro lavoro! Ma voi immaginate i nostri colleghi
della provincia di Bolzano, del Veneto, della Regione Lazio che
fanno accesso agli atti delle altre regioni e dicono "andiamo a
vedere la Valle d'Aosta, la Regione Autonoma Valle d'Aosta, il
Consiglio - noi, noi, le nostre facce - andiamo a vedere che cosa
hanno prodotto sulla mobilità sostenibile". Ma ci sentiamo fieri di
questo? Allora, questo non vuol dire mortificare, questo vuol dire
essere veri, essere veri!
Allora, c'è un altro ambito, c'è un contenitore dove noi
dovremmo riporre tutta la nostra attenzione e tutto lo sforzo
relativo, vero, alla mobilità sostenibile, si chiama Piano
Regionale dei Trasporti, quello è il contenitore, perché quando
abbiamo del Brunello non è che lo possiamo mettere ovunque, perché
il Brunello o lo metti in cantina, non lo metti nel frigorifero,
perché il Brunello va in cantina. E allora, scusate questo esempio
ma mi sembra anche piacevole stemperare i toni e unire anche una
componente umana insieme ai numeri, però ecco il contenitore della
mobilità sostenibile sarà, e invito fin d'ora tutti voi colleghi a
farci carico, tirarci su le maniche e lavorare per il Piano
Regionale dei Trasporti, perché quello è il contenitore, è quello!
Quello di questa sera è qualcos'altro. Allora mi viene da dire:
avremo l'emendamento in cui noi cambiamo nome e quindi ridiamo
dignità a questa legge, esattamente come deve essere, come deve
essere! Poi abbiamo i contenuti degli emendamenti, ovviamente non
voglio prendermi l'esclusiva, non vogliamo prenderci l'esclusiva,
ma chiaramente se vengono presi in considerazione allora possiamo
dire "Tutto è bene quel che finisce bene", allora se l'aula
accoglie integralmente gli emendamenti possiamo dire che abbiamo
raddrizzato il timone e abbiamo portato questo confuso disegno di
legge nei binari giusti. Le persone che là fuori stanno aspettando
i contributi, perché in definitiva l'aspettativa della gente è
questa, ed è un'aspettativa sacra, perché c'è qualcuno che l'anno
scorso, che un mese fa, che sei mesi fa si è fatto carico di un
acquisto di un mezzo elettrico, indipendentemente dai nostri
contributi, sì forse pensando "sì, ma in Regione stanno valutando
l'idea... stanno lavorando per una legge sui contributi alle auto
elettriche e quindi io spero, io comincio" eccetera. È chiaro,
questo è un esempio, che la popolazione, fuori, ha dato a noi, è un
esempio sacro che noi dobbiamo ascoltare, abbiamo ascoltato e
dobbiamo ascoltare, ma lo dobbiamo mettere in atto poi con le
parole vere, con le parole dignitose e chiamarlo per quello che è.
Quindi, in questo senso, io dico semplicemente che questo è un
richiamo alla verità. Allora, se viene preso in considerazione
inserendo e arricchendo, quindi raddrizzando il timone di questo
disegno confuso, allora possiamo dire che stiamo veramente
lavorando nella stessa direzione. Ma se poi non fosse così, allora
che spiegazione si dovrebbe dare? Si dovrebbe dare una spiegazione
che fa un rimando a un cronoprogramma, è stato accennato dalla
collega Pulz. Io non voglio ulteriormente accanirmi su questo
discorso, però questo dubbio nasce e questo dubbio può essere
sfatato semplicemente in due modi: o andando ad accettare poi
integralmente le correzioni portate avanti dagli emendamenti,
oppure facendo, e non strumentalizzando nessuna posizione. È chiaro
che noi abbiamo giornalisti in tribuna e giornalisti qua fuori,
stasera o domani usciranno già degli articoli e saranno gli
articoli e la visibilità delle persone che vogliono mettere la
propria bandierina, che definiranno esattamente questo
atteggiamento. Ecco, io questo lo dico, lo dico col cuore, perché
vorrei che questo biasimevole sistema non si attuasse e vorrei che
con questa mia presentazione si capisse la nostra posizione, che è
senza dubbio una posizione aperta completamente alla tutela
dell'ambiente. Ma chi non lo sarebbe? È facile, questo non è un
derby, questa è una partita dove le due squadre sono nella stessa
parte del campo e con la stessa porta. Il fatto è questo:
est
modus in rebus
, è il modo con cui si fanno le cose. E proprio
per questo noi esprimiamo dubbi sul modo, sulla forma e su come
sono declinati i contenuti.
Aggiungo un ultimo esempio, anche per capire, concludo con i
numeri. Si fa riferimento in questa legge che potrebbe essere
pulita, tranquilla, dignitosa, semplicemente di contributi dati
alle persone virtuose che prendono in considerazione l'acquisto di
un mezzo elettrico, un mezzo a basse emissioni, invece abbiamo così
un attimino sconfinato e parliamo... sulla legge si parla, faccio
solo un esempio, del progetto di elettrificazione della linea
ferroviaria, fortunatamente ne dovremo parlare e spero che se ne
parli molto bene dell'elettrificazione della linea ferroviaria,
perché un impegno tra 80 e 120 milioni di euro per qualcosa che, in
questo caso ferrovie, se i trasporti - concludo con i numeri - se
l'emissione nel campo del settore dei trasporti incide nel 30%, le
emissioni del trasporto ferroviario sapete a quanto ammontano?
All'1%. L'1% sono le emissioni del traffico ferroviario! Allora,
noi rettificando un tratto di linea lavoriamo su quell'1%,
lavoriamo in percentuale su quell'1%, siamo nell'ordine dello zero
virgola, 80, 120 milioni. La posizione non l'abbiamo presa perché,
come è successo per la legge della mobilità, abbiamo fatto
approfondimenti in Commissione, abbiamo avuto delle idee, le
abbiamo anche modificate perché questo succede quando si
approfondisce in maniera intellettualmente onesta un argomento.
Quindi, noi vedremo che posizione potremo prendere quando sarà
il momento di prendere delle decisioni. È chiaro che comunque i
numeri sono questi. Ma con 80 o 120 milioni di euro noi potremmo
agire per esempio nel settore dell'edilizia. Il settore
dell'edilizia cambia notevolmente, perché lì siamo tra edilizia
pubblica ed edilizia privata, cambiano i numeri, li siamo a un 40%
delle emissioni. Questo è soltanto per esprimere il fatto che
approfondimenti, numeri alla mano, ci permettono di capire dove
stiamo andando, dove vogliamo andare e come vogliamo farlo.
Président -
La parole au collègue Manfrin.
Manfrin (LEGA VDA)
- Ringrazio innanzitutto i colleghi
che mi hanno preceduto, ringrazio il collega Ferrero, ringrazio il
collega Cognetta, ringrazio il collega Distort e, perché no,
ringrazio anche la collega Pulz. Potrete eventualmente scaricare il
podcast e riascoltare questa frase che ho appena pronunciato. Vi
ringrazio perché non è semplice intervenire dando un taglio diverso
rispetto a quello che la vulgata solo superficialmente
ambientalista vorrebbe dare a questa legge, non è semplice perché
il problema, il rischio è proprio quello che domani la gara sia, da
parte di chi fa informazione, nel classificare come ambientalisti
"io voto la legge" e come non ambientalisti o inquinazionisti
quelli che non votano quella legge. E invece no, invece la
questione è molto semplice, perché qui - e l'avevo detto già nella
giornata di ieri, facendo l'esempio riguardo, appunto, alla
questione dell'attenzione verso le autonomie speciali - non è
possibile sinceramente da parte di nessuno, credo, all'interno di
questo Consiglio poter affermare che una persona è contro
l'ambiente oppure che una persona è contro la mobilità sostenibile.
Non è possibile. Siamo tutti a favore di un ambiente più pulito e
siamo tutti a favore di una mobilità sostenibile. Ma la differenza
cosa la fa? La differenza la fanno sempre i contenuti. È già stato
sollevato dai miei colleghi questo problema, ma è divertente
pensarci: si chiama legge sulla mobilità sostenibile una legge che
in realtà effettivamente si limita a dare dei contributi, per altro
molto pochi, per l'acquisto di autoveicoli e chissà quanti
Valdostani potranno accedere a questi pochi contributi. Questo mi
ha fatto venire in mente due esempi di contraddizione di quando si
parla di questo tipo di legge: uno è la famosa buona scuola di
Renzi, che è stato uno dei più abili ad avere questa straordinaria
idea. Se io chiamo con un titolo che non ha nulla a che fare con il
suo contenuto questa legge, ogni volta che verrà citata si dirà:
"Quella era la legge della buona scuola". Che poi il contenuto
faccia schifo non importa, però dirò sempre: "La legge della buona
scuola", il complimento è già insito nel titolo e non posso
modificarne poi ovviamente il giudizio; l'altro straordinario
esempio è quello che stiamo tra l'altro vivendo anche in questi
giorni, ma il PD ci aveva già abituato in passato a questi
straordinari arrampicamenti linguistici - e oggi esercitano
quest'arte anche i 5 Stelle -  è quello della rimodulazione.
Si parla di rimodulazione Iva per non dire che l'Iva aumenterà. Si
rimodula, così le persone che hanno un vocabolario un po' più
limitato non capiscono che la stanno aumentando, speriamo. Per
fortuna c'è sempre l'informazione che magari in qualche maniera ci
corre in soccorso. E allora si parte sì dal nome, perché
effettivamente era già stato suggerito. Ci sarà anche un
emendamento su questo. Rispetto al titolo "mobilità sostenibile",
"legge per la mobilità sostenibile", si potrebbe sostituire con
"legge sul contributo per l'acquisto di auto" appunto com'è stato
detto.
Ma secondo me, invece, mi spiace di scostarmi un poco rispetto a
quello che è stato presentato all'interno degli emendamenti, questo
si potrebbe dire "legge per il salvataggio della maggioranza".
Questo, secondo me, avrebbe un pochino più di attinenza rispetto a
quello che state cercando di fare con quest'operazione.
Effettivamente sino a giugno, io non so se ve lo ricordate, fino a
giugno di questa legge per la mobilità sostenibile di cui oggi è
diventata imprescindibile l'approvazione, non se ne sentiva
parlare. Incredibilmente, però, questa legge ha acquisito
un'importanza straordinaria, mi pare, dal 3 giugno del 2019. Non
ricordo cosa sia accaduto esattamente il 3 giugno 2019. Forse il
collega Restano potrebbe spiegare esattamente cosa è accaduto il 3
giugno 2019. Fatto sta che il 3 giugno e i giorni successivi al 3
giugno 2019 questa maggioranza o pseudo maggioranza - ancora non si
capisce, c'era ancora qualche tutor di governo che negava di essere
in maggioranza - si è arricchita di due persone che hanno posto
quale condizione imprescindibile l'approvazione di questa legge e
improvvisamente questa legge è diventata importantissima,
fondamentale. L'unica legge senza la quale la Valle d'Aosta non
potrebbe proseguire il suo cammino verso il progresso. Quindi non
possiamo che ringraziarli per questo straordinario contributo che
avete dato alla nostra comunità.
Però i limiti e la mancanza di coerenza che questa legge ha tra
il titolo e il contenuto sono evidenti e sono stati sottolineati
dai miei colleghi e non voglio nemmeno tornarci. Voglio tornare un
poco invece su quello che è stato detto, perché da qualche parte -
mi spiace dover assumere un tono polemico, ma a volte ci vuole - si
è lamentata la mancanza di apporto ai lavori di commissione, una
tardiva presentazione di emendamenti a questa legge e sono gli
stessi che questa legge la volevano votare e approvare a luglio,
senza alcuna discussione in Commissione e senza audizioni. Quindi
ci si contesta di non aver lavorato abbastanza, ma a luglio questa
legge andava bene così, bisognava approvarla a tutti i costi,
velocemente. Perché? Perché c'è scritto nel programma di governo.
Ho sentito anche un'altra voce critica levarsi da qualche banco qua
di fronte, che diceva: "Voi fate i giochini". Non vorrei creare un
fatto personale.
"Voi fate i giochini" ci è stato detto. Allora con nostalgia -
nostalgia canaglia, potremmo dire - sono tornato a fare riferimento
a un piccolo archivio che io mi faccio di alcune notizie ed è stato
così struggente tornare a un ruggente 2014 quando un infuocato
Toninelli dichiarava: "Da questo momento adotteremo tutti gli
strumenti in nostro possesso per bloccare i provvedimenti di questa
maggioranza", perché con questi non c'è possibilità di dialogo. Non
mi pare che le stesse voci si siano elevate da questi banchi. Mi
pare che in maniera anche costruttiva si sia voluto presentare
degli emendamenti migliorativi di questo testo, lo ha spiegato
molto bene il collega Distort, eppure ci viene imputato il fatto di
voler semplicemente fare dei giochi politici per indebolire questa
maggioranza. Purtroppo, però qui ci sono testimonianze di fatto che
forse i giochini politici e le chiusure complete le facevano ben
altri. Per altro è bello perché in questo piccolo archivio che mi
sono fatto di questa notizia, perché straordinaria, rispondeva
l'allora premier: "Soddisfatto anche il premier Renzi che però allo
stesso tempo esprime amarezza per le sceneggiate di alcuni
senatori. I cittadini - afferma - sono stufi di certe scene e si
domanda che senso abbiano", esattamente le parole che ho sentito
poco fa. Quindi questo è uno straordinario rovesciamento di ruoli
che mi ha fatto molto sorridere e che forse dovrebbe però insegnare
a chi si permette di giudicare l'azione politica altrui di guardare
prima in casa sua per esprimere un giudizio.
Sono lieto comunque di aver sentito che la collega Nasso
monitorerà l'applicazione di questa legge. Credo che siamo tutti
lieti di questo straordinario monitoraggio e attendiamo con
assoluta ansia i risultati di questo monitoraggio, perché solo
questo monitoraggio potrà dirci se effettivamente questa legge avrà
colpito e avrà fatto il suo lavoro oppure no, come riteniamo noi.
Sono anche lieto che questa legge abbia restituito la voce a chi di
solito chiede alla propria maggioranza se può dire "che ore sono?".
Questa è stata un'altra magia straordinaria che si è prodotta in
quest'aula ed è, anche però con una punta di rammarico, che non ho
ancora sentito e mi auguro di sentire il collega Bertin che, quando
è stato posto di fronte al fatto che si è tenuta una riunione dei
tutor ai gruppi consiliari ci ha detto: "Ma caspita, io non ne
sapevo nulla". Quindi è particolare, mi auguro che intervenga non
perché non conosce l'argomento, perché non sapeva qual è la linea
da tenere, ma perché mi auguro che abbia tenuto in serbo il suo
intervento perché sarà di straordinaria chiarezza.
Il fatto che questo testo sia migliorabile non è che lo diciamo
solo noi - e l'abbiamo detto con una molteplicità di voci - ma lo
avete detto direttamente voi, voi della maggioranza. Come?
Presentando degli emendamenti e dei subemendamenti al vostro stesso
testo in aula. Se questa legge è bellissima, perfetta e risolverà
tutti i problemi della mobilità, come mai si arriva in aula e si
presentano degli emendamenti e all'ultimo secondo anche dei sub
emendamenti? Probabilmente, come dice il collega Distort, questa
legge andava pensata, modificata e migliorata. Ma no, c'è il
"penultimatum" che impone e incombe e quindi bisogna assolutamente
discuterla e approvarla. E il fatto che per parte nostra ci sia,
invece, tutta la disponibilità nel discutere questa legge e che noi
vogliamo collaborare attivamente, perché effettivamente una legge
sulla mobilità sostenibile possa definirsi tale, è riassunto dalla
nostra volontà di chiedere un consiglio straordinario dedicato
esclusivamente a questo, una richiesta che è stata frustrata,
grazie anche a colpi di stampella dei colleghi qui di fronte,
perché ovviamente la priorità di questo governo è semplicemente
quella di non discutere le iniziative ispettive, perché le
iniziative ispettive fanno paura, perché le iniziative ispettive
ogni volta evidenziano il fatto che questa maggioranza è ferma, è
bloccata, non ha argomenti ma soprattutto combina un sacco di
danni. E quindi meglio rinviare di un consiglio ancora la
discussione delle iniziative ispettive o magari di mozioni che
possono creare dei problemi perché bisogna fare il regalo a uno e
perché magari così ce la sfanghiamo per altre due settimane o
tre.
E allora mi permetto in chiusura di proporre un nuovo titolo.
Questa legge è ancora qui in difformità rispetto al nostro
emendamento, che non è appunto la legge sulla mobilità sostenibile,
ma è una legge che è davvero molto cara. Io e la collega Spelgatti
abbiamo sentito per tanti anni all'interno del Consiglio comunale
di Aosta uno degli argomenti più cari al Movimento 5 Stelle: la
legge sul baratto amministrativo. Io ti do una legge che si chiama
come vuoi tu, poi del contenuto chi se ne importa, tu mi dai il tuo
voto per continuare a occupare questa poltrona. Bravi,
complimenti.
Président -
La parole au collègue Bianchi.
Bianchi (UV)
- Un piccolo contributo alla discussione, il
gruppo dell'Union Valdôtaine, già dal relatore e poi dagli altri
interventi dei miei colleghi di gruppo, ha evidenziato quanto
tenesse a questa legge. Ci teneva perché, bene o male, è sempre
stato anche in passato un punto estremamente importante, quale la
qualità dell'aria; qualità dell'aria che è partita facendo un
resoconto di cosa è stato fatto nel passato, pensiamo alle reti di
metano nelle vallate. È vero, collega Distort, la ferrovia inquina
solo l'1%, però è anche vero che qui in Valle, per esempio, uno dei
fattori più inquinanti è il riscaldamento, quindi chiaramente ai
tempi si è pensato alle reti di metano nelle vallate laterali. Sono
partito da lì. Dopodiché c'è stata una mozione, presentata dal
collega Farcoz, come primo firmatario, sul discorso carbon free e
si è andati in quella direzione. Oggi arriviamo a questo testo di
legge - non entro in merito sul titolo, vado al sodo - dove
qualcuno ha dipinto questa legge come un qualcosa che dà dei
contributi a pioggia. Ed è proprio qui che io mi volevo soffermare.
Sembra che in Valle noi ci inventiamo le cose, o torniamo indietro.
Ma voglio fare dei piccoli esempi, per replicare a chi è
intervenuto e ha voluto sottolineare che qui si davano incentivi,
contributi a pioggia: sono andato a vedere cosa facessero le altre
Regioni. Oltre al Governo che dà, come tutti sappiamo, degli
ecobonus, eco incentivi da 2500 a 4000 euro a chi acquista auto
ibride ed elettriche, anche le Regioni, non solo la Valle d'Aosta,
danno contributi. Altre Regioni sono partite prima di noi, chi ad
agosto, chi a settembre, chi parte adesso il 15 di ottobre. Ci sono
la Regione Lazio e la Regione Campania che danno dei contributi,
degli sconti sulle imposte, poi andiamo in Lombardia. In Lombardia,
dove sono stati stanziati ad agosto 26.500.000 - siamo in un'altra
regione, ci mancherebbe - dove 8 e mezzo sono destinati alle
imprese e 18 ai privati. Il contributo è a fondo perduto, quindi
anche in Lombardia danno dei contributi per l'acquisto di veicoli
ibridi, elettrici e via dicendo, che producono meno emissioni.
Prima davano un contributo solamente sulle auto ibride e roba del
genere, adesso il contributo è in funzione alla quantità di
emissioni, va nella direzione che ci siamo dati noi qui in Valle.
Vado avanti, non sto ad entrare nei vari incentivi. Veneto: dal 15
ottobre anche qui mezzo milione di euro destinato a chi non supera
un reddito di 75.000 euro: qui li diamo quasi a tutti! Comunque, a
chi rottama automobili un contributo, e andiamo avanti. Dopodiché
arriviamo al Friuli, contributo anche qui per l'acquisto di veicoli
e via dicendo. Non mi sto a soffermare, poi molto probabilmente lo
andrete a cercare anche voi. In provincia di Trento fanno ancora
meglio: danno 12.000 euro. Provincia di Bolzano, anche qui danno
delle agevolazioni, concesse direttamente, di rimborso ai
concessionari.
Dico, o qui noi stiamo andando contro tendenza o tutte le
Regioni sono andate in questa direzione. Perché descrivere la Valle
d'Aosta come una Regione che dà i contributi o via dicendo? Il
principio di questa legge - al di là del titolo, non voglio entrare
in merito su questa discussione, vado al sodo - ci permette di dare
degli incentivi, dei contributi a fondo perduto, se volete, a chi
oggi passa da un'autovettura con motore tradizionale, che sia
benzina o diesel, a un veicolo moderno con un impatto ambientale
molto più basso. Non vedo quale sia la discussione. Dimostrazione
che a me sembra che all'interno del Consiglio regionale, al di là
del Consiglio straordinario o no, si vada nella giusta direzione.
Premetto, nelle Regioni che ho elencato non sono gli autonomisti ad
amministrare. Non entro in merito che siano... C'era un collega che
subito aveva detto: "Dipingiamo di verde", non mi ricordo, era uno
dei primi interventi, non capivo di quale verde parlasse, se era un
verde ecologico o un verde di un'altra connotazione politica. Ma,
al di là di queste battute, il principio era: quello di cui stiamo
oggi discutendo qui in Consiglio regionale molto probabilmente
altre Regioni lo hanno fatto qualche mese fa, perché i bandi, le
incentivazioni partono in Lombardia il 15 di ottobre, in Veneto
anche. Quindi, bene o male, stanno facendo le stesse cose che
stiamo facendo noi. Poi non entro in discussione sugli ordini del
giorno, sugli emendamenti. Ognuno qui dentro ha il proprio ruolo,
ma il principio di legge, permettetemi, va a incentivare un parco
macchine vecchio, ma soprattutto va in un'altra direzione, diamo un
segnale alle generazioni future: noi teniamo all'ambiente e, a mio
avviso, come le norme che abbiamo fatto in passato - lo dicevo
all'inizio, sulle reti del metano e via dicendo - anche questa
legge va a salvaguardare l'ambiente valdostano.
Mi dispiace che non ci sia la collega Pulz che aveva evidenziato
che qui si davano i contributi a pioggia a parenti e amici... spero
che non ci sia nessun parente o amico della Pulz che possa prendere
questo incentivo.
Président -
La parole au collègue Aggravi.
Aggravi (LEGA VDA)
- Oggi penso di avere imparato due
cose e devo ringraziare la collega Pulz, anche se non è in aula,
perché ho appreso che il settore del giardinaggio è il settore del
futuro, perché ci sono tantissimi giardinieri in giro, sempre di
più, e ho appreso anche un'altra cosa: è proprio vero che il
proprio prato forse è più verde di quello del vicino, perché ci
sono dei giardinieri che si vantano sempre del lavoro fatto e più
si vantano e più mi chiedo se sia inversamente proporzionale il
contributo che loro danno al lavoro apportato, perché spesso chi si
loda s'imbroda. È bene che dica, soprattutto io - in quanto da
assessore scaricai, come si dice in gergo, questo disegno di legge
- vada a ricordare l'impegnativa della mozione che era stata
votata, presentata dai colleghi del Movimento 5 scintill... 5Stelle
e votata pressocché... Le scintille sanno tanto di motore termico,
però comunque va così. Le candele ci sono anche le bio rispetto a
quelle prodotte da molte case automobilistiche e componentistiche,
soprattutto tedesche che di elettricità se ne intendono molto bene,
ma oggi sono diventate amiche... Un discorso sull'energia
rinnovabile in Germania che ancora verte sull'asse nucleare lo
faremo magari in un'altra occasione. Ma comunque, quella mozione,
dopo un lungo dibattito in quest'aula, passò quasi all'unanimità. E
cosa diceva quell'impegnativa? Il Consiglio regionale impegnava il
Governo regionale a valutare la presentazione di un disegno di
legge, partendo dal lavoro svolto nella passata consiliatura,
contenente gli incentivi per la mobilità elettrica. Bene, mi sentii
investito di questo impegno e scaricai il DL in commissione.
Piccola battuta: io ho ricevuto una mozione di sfiducia perché da
delle dichiarazioni sembrava che non avessi rispettato una mozione,
una risoluzione, ma comunque la forza è questa, all'interno del
Consiglio. Chissà cosa sarebbe successo, forse non se ne sarebbe
reso conto nessuno, se non rispettavo questa mozione. Piccola
parentesi, quella mozione fu firmata con qualcuno dall'inchiostro,
con qualcun altro con inchiostro simpatico/antipatico, ma si sa
come andò a finire. Ricordai giustamente che il testo non era un
testo proprietario di chi lo scaricava, ma veniva da un percorso e
citai Roscio, Guichardaz e i precedenti che avevano occupato quel
dicastero. La volontà qual era? Era quella di dare la possibilità
alle commissioni, visto il grosso dibattito che c'era stato, di
poterci lavorare. Le commissioni come lavorano? Lavorano al loro
interno, come si potrebbe dire, in house e anche attraverso le
audizioni e ringrazio il collega Manfrin che, giustamente, tra le
righe l'ha ricordato perché questo testo di legge rimase
sostanzialmente in formalina, un po' vuoi soprattutto perché nel
frattempo a dicembre ci fu il famoso
remaniement
che oggi ha
portato alla nascita del governo Fosson, vuoi perché fino al 9
settembre nessuna audizione sostanzialmente di peso fu fatta. Ed è
vero, questa legge, collega Barocco, non è soltanto una legge di
contributi. Leggendo gli emendamenti, leggendo parte della legge, è
anche una legge funzionale a fare altre leggi ed è anche una legge
che contiene delle leggi precedenti, poi sulla mobilità ciclistica
andremo a dire qualcosa. Ed è anche una legge che introduce, oltre
al tutoring che è stato inserito nel linguaggio politico dal
cronoprogramma, io direi il monitoring che la collega Nasso ha
citato precedentemente. Questa è effettivamente un'evoluzione della
politica valdostana molto interessante. Va detto che all'epoca -
qui entro in un piano molto più pratico e pragmatico, scusate se io
scendo a terra, un po' come le polveri sottili quando piove, ma
faccio parte della old economy - tra le prime critiche fatte su
quel disegno di legge vi era la dotazione finanziaria, perché
effettivamente le prime valutazioni di dotazione finanziaria non
erano sufficienti, ma fu detto dal sottoscritto, sia in commissione
sia in altre occasioni, che prima la legge doveva avere un certo
tipo di schema di strutturazione e la commissione doveva lavorare e
poi, in vista di quello che sarebbe stato il bilancio, definire una
dotazione congrua agli obiettivi della legge, perché la legge in
origine era molto scarna. Ci siamo trovati con varie modifiche
delle disposizioni finanziarie per cui sostanzialmente - cito a
memoria l'impegnativa del 2019 - c'è un onere complessivo di 6
milioni e 300.000 euro. È vero che se poi noi andiamo a smontare e
a snocciolare questa disposizione finanziaria, soprattutto questa
dotazione finanziaria, andiamo a vedere che in realtà le
possibilità pronte per lavorare sui contributi sono circa di 1
milione e 8, perché il resto va proprio sulla mobilità ciclistica,
che poi nell'ultimo emendamento, qua già lo diciamo, viene
modificato, ci sono 1 milione e 6 che vengono rimodulati sul 2020
ma comunque fanno parte d'interventi già avviati e già definiti,
quindi propriamente non nuovi, se vogliamo, e non propriamente
attaccati all'applicazione di questa legge, cioè quelle non sono
risorse utilizzate per i contributi delle colonnine o di quello che
sarà o se, ben vengano, verranno approvati degli emendamenti - non
dico per forza quelli presentati da questa parte del tavolo ma
anche dall'altra parte - magari potranno anche servire per andare
in altre versioni.
Chi ha detto che c'è stato tutto il tempo giustamente ha fatto
una sua valutazione; per fare delle valutazioni sulla legge e su
quello che è diventata, io direi che un piccolo grazie lo si deve
anche alla manovra dei tremila emendamenti tanto criticata che ha
permesso di fermare un'approvazione bella e buona senza
un'audizione utile, che poi ci sono state, che invece poi sono
state fatte alla ripresa in autunno. Quindi spesso per fare del
bene bisogna fare, non dico del male... ma magari a volte la tanto
vituperata tecnica politica - lo dico all'altra parte fisica del
tavolo - forse a qualcosa serve. Le audizioni hanno permesso di
approfondire, come hanno già detto vari colleghi, in particolare il
collega Cognetta ma anche il collega Distort, perché il tema della
mobilità sostenibile è qualcosa di molto ampio e molto diverso. E
lo dico pragmaticamente perché pragmaticamente gli emendamenti e
gli ordini del giorno che noi andiamo a presentare hanno questa
volta un senso legato alla discussione della legge. Gli emendamenti
cercano di portare avanti un'operazione verità e andare a definire,
come ha già annunciato il collega Distort, quella che può essere
effettivamente una legge funzionale a rinnovare il parco auto
valdostano, il parchetto auto valdostano, perché comunque i numeri
sono tiranni. Dall'altro lato, gli ordini del giorno vogliono
approfondire delle tematiche che noi riteniamo
core
della
legge, una in particolare e questo forse è il vero snodo che manca
e forse manca perché la fretta, si sa, non aiuta e poi ovviamente
quando il portale della piattaforma Riccarand si chiude, bisogna
correre e caricare tutti gli allegati possibili. Vedete, approvare
un programma strategico degli interventi a cui abbiamo anche
cercato di apportare una modifica, che è stata quella di
identificare ulteriori - e qui ringrazio l'aula per aver percepito
la bontà di quell'emendamento - ulteriori forme di finanziamento di
quelle opere, è stato sostanzialmente mettere il carro davanti ai
buoi, perché io prima dovrei avere un piano complessivo, dovrei
sapere e decidere quali sono le soluzioni e le infrastrutture e le
opere che voglio mettere a piano e che voglio programmare, perché
se no, perdonatemi, ma io ho delle grosse difficoltà a comprendere
la logica di questo percorso che ha portato all'approvazione del
programma strategico prima di aver definito effettivamente che cosa
voglia fare. Poi, va beh, mancano le risorse ma quelle poi qualche
volta... avanti le troveremo, un po' come quello che succede oggi.
Intanto il piano regionale dei trasporti è in piena navigazione,
vedremo se ci arrenderemo a scavare anche magari un bacino della
bassa valle per farlo approdare e così potremo anche inserire la
mobilità navale all'interno della Dora Baltea e potremo dare dei
contributi anche su quello. Mi preme approfondire alcuni aspetti
molto importanti su cui vorrei soffermarmi. Uno è quello
dell'articolo uno che viene citato e, se vado a memoria, è il comma
3, appunto quello, con gli obiettivi della quota percentuale di
mobilità sostenibile. È vero che secondo qualcuno scrivere in legge
un qualcosa, un obiettivo, una percentuale o un numero risolve ogni
problema. Si è anche tentato con una mozione di far arrivare i
treni in orario, non ce l'aveva fatta manco lui, figurarsi se ce la
possiamo fare noi, ma io mi dico che forse - e ringrazio il
contributo della collega Nasso sul monitoring - qua c'è da
monitorare moltissimo sul raggiungimento di questi obiettivi, ma
soprattutto bisogna capire come misurarli, in che termini e
soprattutto come andremo a definire e come andranno a definire i
cancelli per il loro monitoraggio, perché altrimenti facendo la
tara al 95% entro il 2040 mi fa pensare che il 5% che manca è
quella parte che diceva il collega Marquis di mobilità privata di
cui non potremo fare a meno perché, a meno che non vogliamo rendere
sostenibili anche la mobilità in montagna abbattendo le montagne,
dobbiamo comunque pensare di attuare. Poi su questo aspetto, ma
avremo l'occasione di parlarne quando discuteremo una proposta
molto interessante presentata dal collega Pulz sul cambiamento
climatico, magari faremo anche chiarezza sul discorso delle
emissioni. Non voglio assolutamente sostituirmi ai tecnici, però
andare oggi a pensare che la Terra sia un grande appartamento dove
qualcuno impropriamente ha aperto la stufa e la sta riempiendo di
fumo è una cosa un po' particolare, perché anche il tanto caro IPCC
nei suoi modelli predittivi la CO2 non la tratta come un vero e
unico pericolo, perché se c'è la produzione di CO2 ricordiamo, e lo
dico anche agli amici vegan, che i vegetali di che cosa si
nutrono... penso anche di CO2, perché se no la fotosintesi tanto
cara ai giardinieri di cui parlavo in precedenza verrebbe un po'
meno. C'è un aspetto che mi è piaciuto moltissimo e sul quale io
spero di poter tornare a parlare che è il ruolo di CVA perché io ho
sentito dare un ruolo a CVA molto simile quasi più, mi si passi il
termine, a una società della fu Jugoslavia di Tito. Oggi avete e
abbiamo lungamente discusso nelle commissioni, in quest'aula, su
quello che poteva essere il ruolo di CVA, su quelle che erano le
entraves
della legge Madia, di tutta una serie di cose, che
le società di mera erogazione o società pubbliche non c'erano
più... Allora io chiedo alla collega che citava e sosteneva questo
aspetto se ne ha già discusso con gli alleati di governo o di
maggioranza; non vorrei toccare la sensibilità di nessuno e ai
colleghi di maggioranza vorrei chiedere se hanno fatto un
benchmark
per capire quante società pubbliche quotate oggi
hanno previsto o sono state coinvolte a livello normativo nelle
proprie regioni su aspetti di questo tipo perché io, fossi un
azionista o fossi un investitore privato che va sul mercato e fa
questo tipo di analisi un pochettino mi preoccuperei, perché un
conto è fare degli utili e un conto è fare economia sociale.
Collega Pulz, non mi chieda il fatto personale. Lei sa che io ogni
tanto sull'economia sociale faccio degli svarioni. Voglio
concludere e anticipare un ordine del giorno che poi citeremo,
perché la tematica sulle reti di metano è stata in parte tirata in
causa dal collega Bianchi, e di questo lo ringrazio. Ha fatto
scalpore in commissione la presentazione di un emendamento che poi
abbiamo ritirato sullo sviluppo o comunque sull'incentivazione di
un combustibile alternativo, tra l'altro riconosciuto dalla
normativa europea - ma poi ci torno dopo - che è il metano o il gas
liquefatto. Ricordiamo che abbiamo due grandi trafori, che sono
degli assi viari sicuramente di secondo rango rispetto alla linea
Ten-T e rispetto ai grandi assi viari dell'Europa, però ricordiamo
che c'è anche un'evoluzione del traffico commerciale, non soltanto
pesante, verso questo tipo di combustibile perché sembra che renda
molto di più. E se qualcuno aveva riempito dei tratti di autostrada
di linee elettrificate nel sud della Svezia - non cito la casa
perché vorrei evitare che mi si dica che ho anche dei rapporti con
quella casa lì, perché se no qua, già avendo citato CVA, non vorrei
ricaderci - è bene sapere che proprio questa società, dopo 5 anni
di sperimentazione, ha capito che forse il gas GNL gli consente di
lavorare meglio e di avere una resa ottimale su tutti i terreni e
su tutte le condizioni atmosferiche, perché ricordiamo che viviamo
in montagna e ricordiamo soprattutto l'inversione termica, la forza
e il potere della temperatura perché comunque la tecnologia non è
neutra a questo tipo di problematiche, ma ci sono colleghi molto
più bravi che nella discussione degli ordini del giorno andranno a
esporlo.
Concludo e quindi voglio nuovamente ritornare sulla parte
iniziale. La volontà che fu del sottoscritto, del governo di cui
facevo parte, era dare attuazione a una mozione presentata in
Consiglio. C'era un certo tipo di auspicio, c'era una volontà e una
speranza che le commissioni potessero fare il loro lavoro. Oggi noi
ci troviamo in maniera rapida, raffazzonata e soprattutto schiava
di un accordo politico a dover approvare un qualcosa per cui
qualcuno forse domani acquisterà un'ennesima pagina o sotto pagina
di giornale per mettere una X o una V e dire che è stato fatto.
Peccato che il treno si fermi ancora a Eboli, non ad Aosta.
Président -
La parole à la collègue Spelgatti.
Spelgatti (LEGA VDA)
- È già stato detto tutto, per cui
non voglio assolutamente essere ripetitiva e tirare fuori gli
stessi argomenti già sviscerati ampiamente. Quello che vorrei
soltanto ricordare, molto brevemente, è il discorso che proprio
solo grazie ai tremila emendamenti che abbiamo presentato la volta
scorsa, quando veniva presentato di punto in bianco, in fretta e
furia, un testo raffazzonato che non parlava assolutamente di
nulla, senza nessun tipo di approfondimento, veniva portato in aula
e tutto questo soltanto perché sappiamo benissimo che la
piattaforma Riccarand aveva dato questo ordine e quindi voi di
corsa via a preparare un testo, quattro articoli buttati lì così,
non dava assolutamente dignità a un lavoro enorme come deve essere
quello di una legge seria sulla mobilità sostenibile, che è
qualcosa di importantissimo.
Siamo riusciti a riportare il testo in commissione, siamo
riusciti a chiedere le audizioni che si dovevano fare, sono state
fatte in fretta e furia, tutte ravvicinate, non rispettando più il
calendario delle commissioni e facendo tutto molto velocemente - ma
ci stava bene - ma quello che è emerso dalle audizioni in
commissione - e che trovo allucinante che non abbia fermato tutti!
- è quello che hanno detto le persone che abbiamo chiamato in
commissione. Non ce n'è una che non abbia bocciato pesantemente
questa legge dicendo tutto quello che non andava bene di questo
legge e dicendo tutto quello che mancava in questa legge tanto che,
collega Nasso, l'assessore tecnico nel governo 5 Stelle a Torino -
bravissima, devo dire bravissima - lei dice ci ha fatto sognare.
Attenzione, guardi che ha detto esattamente quello che a Torino è
stato realizzato. Parliamo solo di quel tipo d'intervento. Nel
momento in cui viene raccontato cosa viene fatto nella città a noi
più vicina, quello che è stato realizzato da loro, un universo che
appunto lei dice "ci ha fatto sognare", noi guardiamo questo testo
di legge, lo chiamiamo mobilità sostenibile e non c'è niente! La
prima domanda che viene in mente a qualsiasi commissario e che non
può non essere venuta a tutti: "come avete fatto?" Dobbiamo fare le
stesse cose. E non solo su quello, ma su tutti gli interventi di
tutti i commissari che sono venuti. Sono state sollevate così tante
criticità e così tante cose che mancano in questa legge che io ho
pensato: "bene, adesso possiamo fare un lavoro serio incominciamo a
lavorare nella direzione che ci hanno indicato i commissari". E
invece no, perché era l'ulteriore presa in giro. Sono stati sentiti
forzatamente questi commissari, sono stati sentiti, in quattro e
quattr'otto, tutti ravvicinati, sono stati portati quattro
emendamenti e il testo torna in aula esattamente praticamente come
prima con qualche emendamento, tanto che noi tutti gli emendamenti
che erano stati preparati li abbiamo ritirati, perché questa non è
una legge sulla mobilità sostenibile.
Ma non solo, escono fuori i titoloni sui giornali mentendo sui
numeri, cioè riportando le cifre che sono a disposizione per
l'acquisto di auto elettriche, bici elettriche e tutto quanto,
peccato che il grosso della cifra sia fatto dalle ciclabili, dalle
somme già stanziate dall'Europa e dallo Stato sulle ciclabili,
quindi non vanno in contributi per i cittadini, e leggeremo molto
attentamente nell'ordine del giorno che porteremo successivamente
come anche questa sarà un'ulteriore presa in giro perché quelle
somme dall'Europa le perderemo. È bello dire: "che bello, adesso
faremo una marea di ciclabili, Aosta diventerà ciclabile". No,
stiamo perdendo i soldi dell'Europa già stanziati perché non stanno
facendo assolutamente niente sul discorso delle ciclabili e anche
quei soldi andranno in fumo. Non si può andare avanti a prendere in
giro i cittadini! Non si può! Noi non siamo fatti così. Quindi,
collega Nasso, questo è il discorso. No, perché poi se noi le
veniamo a dire... ma nel momento in cui fate questo, se date
soltanto un aiuto alla maggioranza... è inutile che vi offendiate,
perché questo è, perché se il vostro contributo così importante è
stato preparare degli emendamenti su questo testo di legge e se voi
questo lo definite lavorare, abbiamo dei concetti molto diversi di
quello che è il lavorare, ma ce l'abbiamo anche molto diverso
rispetto alla maggioranza!
Comunque parleremo dopo dell'ordine del giorno che verrà basato
esattamente su quello che ha detto il sindaco di Aosta, per
dimostrare - perché le sue parole sono autoaccusanti - come tutto
quello che viene detto come slogan sono solo degli slogan e tutto
quello che è la realtà è qualcosa di completamente differente.
Dalle ore 18:15 assume la Presidenza il vicepresidente
Distort.
Distort (Presidente) -
La parola al collega Restano.
Restano (GM)
- Forse dovevo intervenire prima per fatto
personale, visto che il collega Manfrin mi ha richiamato - è una
battuta ovviamente - si vede che anch'io in qualche modo ho
contribuito allo sviluppo di questa norma. Sarebbe stato un modo
indiretto. In realtà il collega Aggravi lo ha già fatto, questa
norma è partita ben prima da gente che qua non c'è più, ma vede
coinvolti tutti; o in una maniera o nell'altra abbiamo partecipato
in tempi diversi all'elaborazione di questa norma. Quindi la gara,
la primogenitura o chi ha fatto di più o chi ha fatto... è da
lasciar perdere; io ritengo, invece, che sia il caso più di entrare
all'interno della discussione, entrare nel merito e riprendendo -
perché è difficile non ripetersi, credo sia stato già detto quasi
tutto - quello che ha detto poco fa la collega che mi ha preceduto,
ci sono state tante audizioni. Tante audizioni dell'ultima ora, i
motivi già li conosciamo, però sono state veramente interessanti,
di altissimo livello. Poi si sono alternati in sala commissione
veramente tutti i portatori di interesse da CNA, Confcommercio,
Confindustria, il sindaco di Aosta, l'ordine degli architetti...
Ognuno ha fatto la sua parte, ovviamente per l'aspetto che
maggiormente li riguardava. La CNA ha difeso gli interessi della
propria categoria dando delle suggestioni importanti e che in parte
sono già ricomprese nella norma. L'ordine degli architetti ha
sottolineato l'importanza della programmazione urbanistica, cosa
che invece ritengo sia mancante nella norma.
Voglio fare un esempio: il collega Marquis, che mi ha preceduto,
ha citato la Greenway. La Greenway, lo sappiamo tutti, comunemente
la chiamiamo "collegamento intervallivo" deve rientrare in una
progettualità molto ampia che riguarda i trasporti di Aosta.
Anch'essa, è stato detto, è un trasporto non inquinante, che
darebbe un grandissimo sviluppo alla città, ma per prevedere questo
collegamento - nel quale personalmente credo - bisogna avere un
piano urbanistico della città, riguardare la famosa zona F8 di cui
tanto si discute, mettere ovviamente dei fondi a disposizione,
quindi bisogna elaborare una progettualità di un certo tipo che,
ovviamente, non tutti noi condividiamo, è una cosa normale. Noi
avevamo detto - e mi ripeterò su questo principio - che questa
norma forse era necessario che fosse incubata un attimo di più in
commissione, che si fossero valutate altre questioni, era di vitale
importanza perché ognuno di noi, ancorché a favore o meno di una
certa iniziativa, avrebbe potuto avere l'opportunità di valutarla
nella sua interezza, di valutarla nell'insieme di un progetto che
riguarda l'intera regione e non solo una singola iniziativa e
magari avrebbe cambiato idea, forse la legge avrebbe avuto un
sostegno maggiore da parte di tutti i Consiglieri, mentre oggi vi è
una parte più critica rispetto a quello che ho detto prima, cioè la
progettualità, e che ovviamente vede tutti i favori rispetto ai
contributi da erogare ed è per questo che si pone l'accento sul
fatto che questa sia prevalentemente una norma di contributi. La
dimostrazione che sia così la vediamo nella discussione, dove tanti
colleghi di maggioranza come prima cosa si accingono a giustificare
il fatto che non è una norma solo di contributi ma prevede anche
un'altra serie di azioni che si limitano al raggiungimento della
sufficienza, appena appena della sufficienza, se vogliamo dare un
voto. Si sono alternati Confcommercio, il sindaco di Aosta, ma
soprattutto due professoresse universitarie, una - anche io oso
dire - non più assessore tecnico dal momento che ci ha detto che ha
cercato di coniugare l'esperienza politica con l'aspetto tecnico -
e sono parole sue - ma che ci hanno dato delle importantissime
suggestioni; suggestioni che oggi noi non vediamo raccolte in
questa norma, prima fra tutte quella per cui una norma di questo
peso e di questa importanza deve avere un supporto dal territorio,
che si deve basare sul confronto. Ci ha invitati a organizzare
degli incontri sul territorio della Valle d'Aosta e per questo le è
stata fatta la domanda - collega Barocco, che ha illustrato
benissimo la norma, devo dire, toccando tutti i punti e con grande
obiettività - è stata fatta la domanda: "ma mi scusi, dottoressa, è
opportuno che questa legge passi prima del piano?" E su questo
punto, se lei si va a prendere, ha detto: "deve passare
congiuntamente". Sì, si può tranquillamente andare a leggere, è
nelle pagine, "deve passare congiuntamente. Almeno io la penso
così", poi andiamo a vedere, a verificare. A parte questo, di
questa opportunità ne avevamo già parlato sul piano strategico
della ferrovia e ci ricadiamo nuovamente oggi. È quantomeno
inopportuno che questa norma passi prima del Piano Regionale dei
Trasporti e lo vediamo nella norma stessa quando all'articolo 1.3
si dice che "in coerenza con un obiettivo approvato dal Consiglio
regionale di una regione Fossil fuel free entro il 2040,
nell'ambito della strategia per il raggiungimento del medesimo e
conformemente al Piano Regionale dei Trasporti"... Non può essere
conforme a un piano che non abbiamo ancora discusso! È stato alla
valutazione ambientale, teoricamente potremmo non approvare il
Piano. Al punto 5 dello stesso articolo si richiama nuovamente il
Piano Regionale dei Trasporti: "programma e pianifica
l'organizzazione dei servizi di trasporto pubblico e in coerenza
con i principi e le finalità della presente legge e con la
strategia" e via. È la stessa frase che troviamo nella legge del
'97: "con l'aggiunta della presente legge", si dà atto, ovviamente
com'è, che il Piano deve ancora passare; sembra un'incongruenza
della norma. E noi non abbiamo recepito quello che ci ha detto
questa professoressa che abbiamo portato in audizione. Abbiamo
ascoltato un'importantissima suggestione, quella sull'idrogeno. La
professoressa La Pietra e assessore a Torino ci ha fatto un invito
importantissimo, laddove dice che la Valle d'Aosta ha un patrimonio
che poche regioni hanno, il patrimonio dell'elettrico, e poi
riprende e dice: "Siamo già lanciati verso il futuro: per quanto
siamo attenti siamo già indietro. Si parla tanto di elettrico e non
si parla d'idrogeno. Il futuro sarà veramente l'idrogeno, già altre
regioni ci sono arrivate". Lei ci ha invitati a fare una
sperimentazione in collaborazione con la città di Torino. A nostro
modesto avviso, dovevamo coglierlo e quel piccolo articoletto, quel
piccolo punto, mi sembra l'articolo 16, non è sufficiente, a nostro
modo di vedere, a dare una significativa risposta a
quest'importante suggestione anche perché contrasta un pochino con
la parte iniziale della norma, laddove noi andiamo a dire che il
trasporto ferroviario deve essere elettrico. L'assessore ai
trasporti si sta prodigando per trovare dei fondi, per sviluppare
il trasporto ferroviario. Ma quale trasporto? Quello elettrico?
Impostiamo dei lavori e poi dopo non possiamo più tornare indietro?
Su questo, a nostro modo di vedere, andava fatta la riflessione e
questi sono i processi partecipati che noi dovevamo avviare.
Ovviamente il tempo era tiranno, perché se c'erano degli accordi di
governo - che io rispetto -di passarla entro determinate date, che
peraltro sono già passate, perché era luglio, a nostro modo di
vedere si poteva aspettare anche quel mesetto in più. Si poteva
fare una legge sui finanziamenti, e giustamente andava fatta, ma
forse la responsabilità, la voglia di far bene e di costruire
qualcosa di positivo guardando verso il futuro ci avrebbe dovuto
portare a un attimo più di riflessione, a un attimo più di
impegno.
Per questo ci permettiamo di affermare che è una legge non così
completa. Ci permettiamo di sottolinearlo noi, ma lo hanno
sottolineato le persone che si sono alternate in aula di
commissione. È una legge che dovrebbe tendere a modificare i
comportamenti dei Valdostani. Ma come fare a modificare i
comportamenti se noi non li conosciamo, se non abbiamo evidenza di
quali siano i comportamenti? Perché è facile dire: tutti usano la
macchina, devono scendere dalle valli, tutti usano la macchina. Ma
chi abbiamo avuto l'onore di ascoltare ci ha detto come fare per
monitorare questi comportamenti. Le interviste telefoniche sono
cose superate. Ci ha invitato a usare le celle telefoniche, di
18.000 euro mi sembra il contratto che ha fatto la città di Torino
con la con la TIM per monitorare le celle telefoniche. Basta poco
tempo per arrivare a questo. Con uno scarso impegno di spesa noi
sapremmo quante macchine scendono da una vallata e quante persone
sono sulla macchina, come potremmo andare a incidere sulle
abitudini e sugli stili di vita dei Valdostani. Sono e siamo
favorevoli al contributo per l'utilizzo della bici a pedalata
assistita, ma l'incidenza che ha sui corretti stili di vita secondo
me non è significativa. Dovremmo fare qualcosa di più. Potremmo
farlo nell'ambito del tratto urbano di Aosta - e sarebbe la prima
cosa - ma ci vuole una progettualità, e poi farlo nelle valli.
Qualcuno ha parlato delle strade poderali. È chiaro che l'utilizzo
di questo tipo di bicicletta incentiva la pratica nelle strade
poderali e la legge parla di geolocalizzatori. Ahimè qui entriamo
in un discorso complicato, il discorso della responsabilità, perché
lo sappiamo tutti che tanto la ciclabile lungo la dorsale regionale
quanto le strade poderali non sono di proprietà regionale. Sappiamo
tutti che lì si apre una pagina del libro che non ha più una fine,
perché quando noi trasformiamo un percorso in una struttura
sportiva vi è un discorso di responsabilità che andrebbe, a nostro
modo di vedere, affrontato con un pochino più di ponderatezza.
Sappiamo tutti delle vicissitudini vissute da alcuni presidenti
di consorzio, da alcuni proprietari di terreni perché a loro
insaputa qualcuno ha utilizzato il sentiero o la strada per
percorrerlo in biciletta e poi ha avuto un incidente. Allora
sancire che la Regione va a pubblicizzare i percorsi e quindi che è
consapevole che questo percorso non adatto alle biciclette venga
utilizzato anche da questi veicoli di trasporto corrisponde, a
nostro modo di vedere, a delle responsabilità. Le collaborazioni
con i comuni: l'articolo 16.2 prevede che la Giunta, attraverso una
deliberazione, permetta ai comuni di sviluppare progetti sulla
mobilità sostenibile, ne abbiamo un esempio virtuoso in un comune
vicino ad Aosta. A nostro modo di vedere è opportuno farlo, ma ci
vuole una regia regionale. Anche in questo caso mancano le azioni,
perché è tutta una legge di buoni principi, di buoni propositi ma
allo stato attuale non ci sono le azioni, non sono tangibili.
Allora ogni comune, così come scritto nella norma, potrà presentare
un progetto, un'idea alla Giunta regionale. A nostro modo di
vedere, sarebbe più opportuno un maggior coordinamento e che i
progetti fossero proposti dalla Giunta in base appunto a quelle
valutazioni di cui ho parlato prima: urbanistiche, di come si
sposta la popolazione, sugli stili di vita... È un discorso a
nostro modo di vedere molto complesso e ambizioso e, proprio per
questo motivo, prevedeva un impegno diverso. Non c'è, credo,
Consigliere che si possa dichiarare contro o a favore di questa
norma. Tutti abbiamo lo stesso obiettivo, che è fare bene,
costruire qualcosa d'importante. Ci sono percorsi diversi e ce li
hanno suggeriti le persone che si sono alternate in audizione.
Altre Regioni forse sono state più virtuose, per esempio a Bolzano
si è partiti dell'organizzazione dei centri urbani proprio perché
sono state fatte delle valutazioni. Solo dopo si è parlato dello
spostamento della mobilità, cioè di cambiare da combustibile
fossile a elettrico, perché era prioritario creare i presupposti
per arrivare a quest'importante cambiamento. Secondo noi - molto
umilmente ci permettiamo di dire - non è stato creato un terreno
fertile con questa norma per poi raccogliere i risultati
conseguenti in un periodo di medio termine. Qualcuno dice e l'ha
detto anche in aula commissione, l'abbiam sentito, "da qualche
parte bisogna iniziare". È vero, condivido, è sempre bene partire e
poi quando si è avviati si corregge il tiro. Abbiamo messo due anni
e mezzo per arrivare a questo parto cesareo. Forse sarebbe stato
opportuno aspettare qualche settimana in più e fare un lavoro più
dignitoso che potesse dare opportunità reali e che prendesse in
considerazione tutte le persone che si sono alternate in sala
commissione; di quanto è stato suggerito abbiamo tenuto in conto
ben poco. Un'altra suggestione importante è quella che il Consiglio
ha rinunciato alle sue prerogative: è pieno di rimandi e di deleghe
alla Giunta. In alcuni casi - probabilmente è rimasto nella penna -
non è neppure previsto il passaggio in commissione; in altri invece
è previsto il parere della commissione. È fondamentale che ci siano
gli indirizzi dati dal Consiglio. Più volte richiamiamo
quest'importante ruolo del Consiglio e noi andiamo ad approvare una
legge che delega all'organo esecutivo. Questo non ci vede
d'accordo, non perché l'hanno detto i professori universitari
venuti in audizione, ma perché crediamo che il Consiglio abbia un
altro ruolo.
Presidente -
Ha chiesto la parola la collega Pulz.
Pulz (ADU VDA)
- Vorremmo ancora guardare attentamente
questa legge con una lente d'ingrandimento dal punto di vista
finanziario, sebbene non abbiamo certo le
physique du rôle
del collega Aggravi. Possiamo notare, come ha già detto qualcuno,
che se le piste ciclabili saranno finanziate sul serio, perché ci
sono dei fondi europei, c'è poi da chiedersi dove siano tutti gli
altri finanziamenti necessari a realizzare questi bei sogni di
cambiamento che sono giusti e doverosi che avete innescato ora. In
primis chi s'illude di avere questi contributi entro il 2019 deve
sapere che molto facilmente non li avrà sotto l'albero di Natale,
magari per Pasqua sì, Pasqua 2020 può darsi. In secundis, visto che
c'è un in primis, i soldi per finanziare davvero i sogni di
modifica della mobilità quotidiana non bastano di certo; il che
però contrasta - e questo è il punto di tutta la faccenda secondo
noi - con l'articolo 81 della Costituzione per il quale ogni legge
che importi nuovi o maggiori oneri provvede ai mezzi per farvi
fronte. Scusate, lo rileggo un attimo perché forse voi lo sapete a
memoria, ma io sono rimasta secca quando l'ho ritrovato questo
articolo. Dice proprio: "ogni legge che importi nuovi o maggiori
oneri provvede ai mezzi per farvi fronte". E allora dico... ma
l'enunciazione di principio, le norme programmatiche, bellissime,
della prima parte del testo di legge, che sono assolutamente
condivisibili, rischiano di fatto di rimanere proprio lettera
morta. Nelle disposizioni finanziarie non c'è traccia di adeguata
copertura. La Regione dichiara di voler finalmente affermare il
diritto alla mobilità sostenibile, il trasporto pubblico,
l'intermodalità eccetera eccetera. Quello che viene da dire
spontaneamente a qualsiasi cittadino è: "Meno male, era ora".
Sarebbe assurdo se non lo facesse nel 2019. Ma la domanda
essenziale che non si può trascurare è: "ma come e con che soldi
possiamo realizzare tutto questo?". E siccome per raggiungere gli
obiettivi sul fossil flue free a risorse invariate è proprio
impossibile - è proprio impossibile raggiungerli con risorse
invariate! - e siccome per elettrificare la ferrovia ci vogliono
tanti soldi e non dei generici rinvii a future e peraltro incerte
intese con RFI, con i ministeri competenti, con l'Unione europea e
adesso anche con i soggetti privati... scusate, spero che non vi
offendiate se poi però vi diciamo che proponendo questa legge il
vostro mestiere non l'avete fatto in pieno. Allora io dico: cari
consiglieri di Rete Civica, entrare in maggioranza significa
trovare i mezzi reali per raggiungere gli obiettivi e non si può
continuare a sbandierare principi senza poi sapere come tradurli in
azione concreta, perché in questo senso c'è un abuso dello
strumento legislativo. Noi temiamo che ci sia qui intenzione di
fare propaganda aggiungendo, sì, un po' di finanziamenti a pioggia,
che fanno sempre una buona impressione sui cittadini, in nome di
quel populismo che purtroppo va ancora tanto di moda ma le cui
ricadute alla lunga sono già un po' sotto gli occhi di tutti noi.
Direte nei vostri comunicati che grazie a voi quella legge sulla
mobilità sostenibile, la bandiera verde finalmente sventola alta
nei cieli della Valle d'Aosta, ma noi ci chiediamo se davvero
questa che abbiamo imboccato, o meglio che avete imboccato, sia
l'urgente strada per modificare la mobilità su due ruote e
l'emissione di CO2. A noi pare di no perché questo, come è stato
sottolineato da moltissimi colleghi, è un infingimento alla fine, è
un trucco e i cittadini devono pur saperlo. Voi proponete una legge
che non hai i contenuti minimi per poter essere definita legge e
non lo dico io, non lo dice ADU, lo dice la Costituzione
all'articolo 81. Possiamo noi non ragionare su questo? Ci sembra
che non abbiate idea di come realizzare questo progetto. Nella
migliore delle ipotesi siamo di fronte a un misto d'incompetenza
legislativa e di ammissione d'impotenza perché è come se voi
diceste: l'obiettivo ce l'abbiamo chiaro e l'abbiamo chiaro
abbastanza tutti, ma non sappiamo come raggiungerlo. Nel peggiore
dei casi invece ci troviamo di fronte, almeno questa è
l'impressione, a una presa in giro bella e buona, anche perché gli
obiettivi che vi date, guarda caso, hanno delle scadenze che vanno
ben oltre un anno di governo, quell'anno che, a sentire le
dichiarazioni, avevate come orizzonte. Quindi per questo meritate
la nostra astensione, a malincuore, perché è un tema che ci vede
molto sensibili. Però, com'è stato detto da molti, il tema non è
stato centrato.
Quando finalmente trasformeremo, come previsto dall'articolo 81
della Costituzione, quello che oggi è solo un appello teorico a un
cambiamento della mobilità quotidiana, a una sua rivoluzione;
quando tutto questo appello diventerà una vera legge e saranno
individuati i mezzi reali per raggiungere questi obiettivi,
soprattutto relativamente al trasporto pubblico, dove secondo noi
vanno messe tutte le risorse possibili, perché non è con qualche
bicicletta o qualche macchina in più che cambiamo veramente la
mobilità, ma è finanziando i trasporti pubblici e cambiando la
mobilità quotidiana di tante persone, della maggior parte delle
persone e magari quelle risorse che adesso non ci sono potremmo
tagliarle dai mega progetti di realizzazione di nuovi impianti in
alta quota, perché quelli non sono progetti ambientalisti che ci
piacciono. Ecco, allora in quel caso il nostro appoggio non
mancherà di certo perché, lo diciamo per l'ennesima volta, il tema
della mobilità sostenibile ci trova molto sensibili. Però, scusate
se concludo in maniera un po' drastica, ma io credo che ciascuno
abbia il compito che si è scelto, perché si tratta di scelte di
vita. Il nostro compito qual è? È quello di non far passare giorno
senza incalzarvi, senza denunciare la debolezza che diventa
propaganda della vostra proposta, con tutta la fretta di fare le
cose tanto per poter dire di averle fatte, quando invece - è già
stato detto da molti - ci sarebbe da approfondire, perché gli
esperti venuti in audizione ci hanno dato tanti tanti spunti e noi
abbiamo fatto finta di niente. Questo è il nostro compito,
incalzarvi. A voi, invece, che compito spetta? Spetta il compito
che vi siete scelti, cioè di fare la maggioranza. E visto che avete
voluto la bicicletta, ora dovete fare la pedalata, che sia
assistita o anche no. Tecnico o politico che sia l'accordo che
avete raggiunto con la maggioranza, questo è il vostro nuovo
mestiere che vi siete scelti, con tutte le responsabilità del
caso.
Presidente -
Ha chiesto la parola il collega Nogara.
Nogara (AV)
- Guardi, Vicepresidente, io vorrei
cominciare con quello con cui lei aveva iniziato il suo discorso.
Lei ha iniziato il discorso dicendo che tante volte ci troviamo qui
in quest'aula - forse perché siamo davanti alle telecamere, forse
perché siamo davanti a un microfono - a parlare tanto, dire molto
di più e magari a non parlare quando è il momento giusto di
parlare, e ha perfettamente ragione. Io, come presidente, in terza
terza commissione - e sono stato con lei in terza commissione
quando era vicepresidente - tutto quello che abbiamo sentito oggi
non l'abbiamo mai sentito dire, assolutamente. E vorrei fare subito
un appunto alla collega Pulz. Lei nelle uniche commissioni in cui è
venuta -  mi sono guardato tutte le... - ha parlato con la
dottoressa La Pietra e le ha chiesto come funzionasse l'aeroporto
di Bologna con collegamento con Aosta e alla dottoressa Vittadini
aveva chiesto, adesso non ricordo bene, forse informazioni
sull'idrogeno, cioè cose che oggi non ha nemmeno toccato e non solo
mi riferisco a questo, mi riferisco anche a come è stata trattata
la materia. È vero, già nella scorsa legislatura si è parlato di
mobilità sostenibile, probabilmente forse l'oggetto non è
particolarmente azzeccato, non va benissimo, ma io sono convinto
che quello che deve andar bene è quello che c'è all'interno di una
legge. Ho avuto la fortuna di lavorare col consigliere Distort in
quella commissione proprio quando si discuteva di mobilità
sostenibile. Poi c'è stato il cambio di maggioranza. Se si ricorda,
Consigliere, sono state fatte diverse audizioni. Poi c'è stato il
cambio di maggioranza e il consigliere Distort è venuto a parlarmi
e ha detto: "Io questa legge la voglio presentare così com'è". Ci
siamo messi a discutere e gli ho detto: "Forse sarebbe più
opportuno fosse una legge di commissione" e come al solito -
collabora sempre molto il consigliere Distort ed è corretto - lui
ha risposto: "Va bene, va bene, però io ce l'ho già pronta così
com'è"... Ma lì quella legge era già pronta, era già fatta. E mi
ricordo che abbiamo avuto diverse interlocuzioni e alla fine siamo
venuti tutti e due alla conclusione che era meglio che fosse una
legge di commissione e abbiamo lavorato molto, perché, oltre alla
commissione, è stata fatta anche una sottocommissione che, anche
questa, si riuniva ogni momento. Ci sono state delle defezioni,
tutti potevano andare in questa commissione, tutti, perché, se vi
ricordate, subito era stato detto: "non facciamola di nuovo come se
fosse un'altra commissione". Però alla fine chi voleva andare
poteva benissimo andare. Perciò almeno la discussione non ditemi
che non c'è stata, perché non è vero. Poi l'abbiamo presentata
prima dell'inizio dell'estate... è successo quello che è successo,
siamo tornati in commissione, l'accordo che era stato preso da
questo Consiglio era di presentarla al primo Consiglio utile,
perciò il primo Consiglio di settembre. Ci siamo confrontati, io,
il consigliere Barocco e la quarta commissione e, su richiesta
anche di tutti i consiglieri - tutti ci hanno detto che avevamo
fatto benissimo e ci hanno anche ringraziato - abbiamo detto: "No,
andiamo ancora avanti, facciamo altre audizioni", ed è stato così.
Mi ricordo benissimo che nella prima audizione ci avete ringraziato
per la sensibilità di aver continuato con le audizioni; C'era, mi
sembra, il consigliere Aggravi, probabilmente, mi sembra, anche
lei, ma posso sbagliare. Ecco, io ho notato che qui si parla solo
di poche audizioni. Si parla solo della La Pietra e della
Vittadini. Guardate che non è che sono venute solo loro a parlare!
Sono venuti e sono stati auditi: Confindustria, Confcommercio, gli
architetti, gli ingegneri... e hanno tutti detto che era un'ottima
legge. Sia la consigliera Pulz sia la consigliera Nasso hanno
detto: "Ci ha fatto sognare questa audizione della La Pietra". La
La Pietra ci ha parlato praticamente solo d'idrogeno e quando
abbiamo sentito la Vittadini, alla quale abbiamo chiesto della La
Pietra che ci aveva parlato d'idrogeno, non so se vi ricordate,
aveva storto molto il naso perché aveva detto: "l'idrogeno - a
parte che siamo indietro ed è molto costoso ed è molto pericoloso -
non è la soluzione giusta, è meglio la soluzione dell'elettrico".
Ma, a parte questo, sono persone che la vedono magari in modo
diverso. Quello a cui si riferiva anche il consigliere Restano,
quando la Vittadini ha detto che non bisognava andare avanti, il
consigliere Restano le ha chiesto: "Ora, considerato che il Piano
Regionale dei Trasporti presente in bozza è però in prossimità di
approvazione, salvo alcuni passaggi ancora da fare, mi chiedevo se
era il caso appunto di andare avanti". E la signora ha risposto: "È
una cosa interessante quella che dice. Il Piano Trasporti è pronto.
Allora fate bene questa cosa finale, aprendo la valutazione a tutte
le cose che in questa legge potevano esserci e non ci sono e
traendo da lì, per la legge, gli aggiustamenti necessari, perché la
legge non è fatta male". Semplicemente La Vittadini dice: "la
devono aver fatto e quindi tenere insieme i due momenti che sono
connessi... io non rimanderei questa a dopo, ma la discuterei
insieme ". Questo è quello che dice: "la discuterei insieme". Ma
lei gli aveva appena detto che il Piano dei Trasporti era fatto e
lei ha detto proprio questo. Ha detto: "Se è fatto, o necessita
ancora qualche aggiustamento, cercate di andare avanti per le
cose". Ed è quello che abbiamo fatto, perché la collaborazione con
l'assessorato non è che sia stata buttata lì. L'Assessore è venuto,
i tecnici sono venuti, hanno guardato tutta la legge... più di così
non so che cosa si potesse fare. E la dottoressa La Pietra - perché
si è parlato di tutto - ha detto una cosa interessantissima, che
era quella delle celle telefoniche, per capire e per avere dei dati
giustamente, che sono quelli che mancano. In una città grande come
Torino, chiaramente, è importante. Però ha parlato tantissimo
d'idrogeno. Vorrei solo farvi notare che l'assessore al Comune di
Torino ha comprato, mi sembra, 600 pullman a gasolio perché
ultimamente tra quelli che bruciano, quelli che non vanno... cioè
non è che a Torino il traffico e le cose vadano benissimo, - e chi
frequenta Torino... - almeno io ci vado spesso perché ho mio figlio
lì e ho sempre dei grandissimi problemi. Una cosa interessantissima
è questa delle celle. Ci ha parlato tanto dell'idrogeno e ci ha
detto tante cose che sarebbe bene fare. Ma ci ha detto tante cose
che sarebbe bene fare come diciamo anche noi tante cose che
dovremmo fare, perché penso che non ci sia la bacchetta magica per
fare tutte le cose. Allora io le ho chiesto: "Ma dottoressa,
allora, dopo tutto quello che abbiamo detto e di cui abbiamo
parlato, secondo lei cosa dobbiamo fare?" e vi leggo: "Sì,
assolutamente bisogna partire perché, come abbiamo già detto più
volte, oggi, quello che succede domani non riusciamo proprio
mentalmente a immaginarlo". Perciò - e questa era stato detto anche
dalla dottoressa Vittadini - ha suggerito di non fare una legge
scolpita sulla pietra, perché con i cambiamenti così veloci che ci
sono in questo settore ci devono essere delle leggi che si possono
velocemente cambiare. Ecco, questo è solo per farvi il disegno di
quanto detto nelle audizioni. Poi se dovessi prendere tutto quello
che è stato detto di positivo, fra tutti quelli che sono stati
invitati alle audizioni, tantissime persone, tantissimi Ordini che
abbiamo sentito ci hanno tutti detto: "State facendo la cosa
giusta". Ci hanno dato anche delle indicazioni. Per esempio, ho
apprezzato molto il rappresentante di Confcommercio che è arrivato
con una lista della spesa non indifferente e sono tutte cose che
abbiamo sottoposto ai nostri tecnici e certune sono state prese in
considerazione con degli emendamenti. Abbiamo fatto bene? Abbiamo
fatto male? Secondo voi abbiamo fatto malissimo? Non lo so. A noi
sembra di aver fatto un discreto lavoro, come quando con il collega
Distort avevamo già cercato di mettere in piedi una legge sulla
mobilità sostenibile, ma che era - lo dico non a lei ma a tutti e
due - era una legge ancora molto scarna rispetto alla legge
presentata ora.
Tornando alle audizioni, tutti gli interventi che ho sentito
qui, oggi, io li avrei apprezzati tantissimo alle audizioni. Mi
piacerebbe sapere perché non siano stati fatti. Mi piacerebbe
capirlo. Ritorno al discorso fatto dal collega Distort.
Probabilmente davanti a una telecamera o davanti a un microfono è
molto meglio fare un intervento duro, pesante: "qui noi sbagliamo,
che non si fa..." Allora non veniteci a dire che si vuole
collaborare! A questo punto, potevamo stare lì ancora due mesi a
fare audizioni e a parlarci, tanto il risultato sarebbe stato
quello che stiamo vedendo adesso in quest'aula, perché poi qui...
non voglio avere polemiche con nessuno, ma quando si fanno certe
affermazioni sulla legge... all'inizio della giornata si è sentito
dire che ci sono dei sistemi nuovi anche per le macchine a gasolio,
ma nella nostra legge non è che ci sia scritto che non devono
essere macchine a gasolio o che non devono essere... se ha
emissioni inferiori a quelle previste nella legge per qualsiasi
tipo di mezzo e di macchina può essere erogato il contributo per
l'acquisto. Poi quelli che la vedono... i colleghi che la vedevano
così lunga su tante cose sarebbero stati ben accetti, sarebbero
stati importantissimi per stilare questa legge. Ribadisco: mi
spiace che tanti di voi non abbiano partecipato. Tanti di voi non
hanno partecipato e se hanno partecipato non ci hanno dato le
giuste indicazioni.
In quest'aula io non ho sentito dire: "c'è qualcuno che è pro,
c'è qualcuno che è contro all'ambiente". Il collega Manfrin ha
detto delle cose che non c'entrano niente. Ha parlato del governo
nazionale, dei premier. Adesso, non per niente, ha parlato di Renzi
che non vedo cosa c'entri con la legge che stiamo discutendo. Però
nessuno le ha detto che lei è contro! Qualcuno le ha detto in
questo modo che lei è pro o contro l'ambiente? Non lo so, se lo
avranno detto nei corridoi, fuori, ma in quest'aula io non l'ho
sentito dire. Qui stiamo cercando di fare una legge che vada bene,
che possa servire più che altro per l'ambiente, perché qui
dall'inizio - ne è testimone il consigliere Distort - abbiamo
sempre parlato di una legge che non è una legge per qualcuno o per
dare i soldi a qualcuno, ma è una legge pro ambiente, perciò tutte
le discussioni che ci sono state sulla quantità, sul prezzo
dell'automobile erano soprattutto fatte perché si vuole aiutare
l'ambiente. Proviamo a dare le prime risposte che tutti ci
chiedono. È vero, sarà una goccia nell'oceano. Sarà una goccia
nell'oceano che per qualcuno forse non serve a niente, non lo so,
però è una goccia nell'oceano e noi vogliamo cominciare. Se c'è
qualcosa che non va, se c'è qualcosa che non funziona, se c'è
qualcosa da aggiungere, io sarei propenso a riprendere subito in
mano questa legge e a sistemarla. Però adesso come adesso è il
meglio che siamo riusciti a fare. Vedo la sua espressione, Manfrin,
lei sarà bravissimo. Io le auguro di scrivere tantissime leggi
importantissime per la Valle d'Aosta. Noi con le nostre possibilità
siamo riusciti a fare questo piccolo passo che voi non siete mai
riusciti a fare. Questo è quanto volevo dire. Poi tutte le solite
polemiche sul tutoring, sul monitoring... per carità, ci sta, fate
quello che volete, però noi - come qualcuno ha detto - abbiamo
cercato di fare una legge in questo momento, sicuramente non
perfetta, anzi avrà sicuramente dei difetti, ma che un aiuto
all'ambiente una piccola goccia riesce a dare.
Presidente -
La parola alla collega Spelgatti.
Spelgatti (LEGA VDA)
- Vede, collega Nogara...
Presidente -
Chiedo di far silenzio per ascoltare
l'intervento.
Spelgatti (LEGA VDA)
- Lei a modificare la realtà ci
tenta sempre, ma non è molto bravo. Allora le lancio una sfida. Ci
mettiamo a leggere tutti i verbali delle audizioni, di quello che è
emerso in commissione, così vediamo e guardiamo soprattutto tutti
gli spunti che sono stati dati, che cosa è stato detto esattamente
dalle persone audite e mettiamo una crocetta su quello che è stato
veramente inserito in questa legge di mobilità e su cosa no, perché
sostanzialmente non c'è niente rispetto a tutto quello emerso in
commissione. Visto e considerato che in commissione nelle audizioni
sono venute persone preparate e competenti che ci hanno dato una
marea di indicazioni e non c'è nulla di tutto quello che loro hanno
dato come indicazione di quello che dovrebbe esserci in una legge
di mobilità, allora facciamo una prova di verità: ci mettiamo qua,
leggiamo ad alta voce tutto e mettiamo le crocette.
Presidente -
Ha chiesto la parola il collega Manfrin per
fatto personale.
Manfrin (LEGA VDA)
- Sono state attribuite alla mia
persona, oltre che ovviamente essere stato nominato precisamente,
dei ragionamenti che non concernono il dibattito in aula inerente
appunto alla legge.
Presidente -
Prego.
Manfrin (LEGA VDA)
- Vede, collega Nogara, lei si lamenta
perché non c'erano molte persone o ad ascoltare i lavori, a seguire
i lavori, o le persone che c'erano non hanno fatto molta attenzione
a quello che è stato detto. Io credo, collega Nogara, che prima di
esprimere dei giudizi, soprattutto quelli politici, forse dovrebbe
lei cominciare ad ascoltare quanto viene detto, perché, sa, i
ragionamenti che stanno dietro alla base di una legge non sono
solo: "Facciamo una legge e grazie", lo sa? Perché se mi dice che è
un semplice effetto di "taglia e cuci e metto dentro", io le dico
subito che ha sbagliato e le ripeto nuovamente il ragionamento che
ho detto prima che lei dice "Ma non c'entra nulla". La Lega è stata
tacciata di voler fare della bagarre in aula su questa legge; io ho
spiegato a coloro i quali hanno cercato di dire che la Lega fa
bagarre su questa legge, primo, che l'esempio che ci arriva dalla
nazionale non è molto edificante, - e questo è primo argomento,
ecco perché c'entra Renzi, ho riportato le dichiarazioni di quello
che è successo nel passato e se avesse fatto attenzione magari se
ne sarebbe reso conto -, in secondo luogo ovviamente ho cercato di
spiegare la genesi di questa legge, che è diventata un'urgenza, una
priorità per questa maggioranza nel momento in cui questa
maggioranza ha avuto bisogno di Rete Civica per stampellarsi.
Quindi non mi tiri fuori la sua coscienza ecologica e il sostegno
dell'ambiente, perché la sua coscienza ecologica e la volontà di
salvare il mondo le è venuta dopo il 3 giugno. Probabilmente questa
straordinaria coscienza di salvare il mondo è posteriore.
Presidente -
Atteniamoci al fatto personale. Silenzio.
Chiedo... Collega Manfrin, ha le capacità per attenersi al fatto
personale. Mi raccomando alle sue capacità.
Manfrin (LEGA VDA)
- Ha ragione, ha ragione. Le chiedo
infine un ultimo sforzo, quello di fare attenzione all'attenzione
che i suoi colleghi mettono anche al dibattito di quest'aula,
perché, se non fosse stato per noi, qui in aula non ci sarebbe
stato il numero legale un attimo fa.
Presidente -
Siamo in discussione generale. Ha chiesto la
parola il collega Nogara per secondo intervento o fatto personale?
Espliciti il fatto personale.
Nogara (AV)
-...assolutamente niente con quello che avevo
affermato io, allora non capisco. Se per il fatto personale si può
fare un altro intervento, allora proseguiamo così. Avevo chiesto al
consigliere Manfrin del perché... non del perché: secondo me aveva
citato delle cose a livello nazionale che con questa legge non
c'entravano niente. Solo questo. Non è che l'ha spiegato. Ci ha
aggiunto, ci ha ricamato e ha fatto quello che ha voluto. Lei che
mi dica di fare attenzione a quello che c'è... ma lei non si
preoccupi. Se c'è qualcosa che non va, schiacci il pulsante e dica:
"Non c'è il numero legale" e allora contiamo e facciamo il numero
legale. Non lo venga a dire a me, cosa me lo viene a dire a fare?
Lo dica al Presidente del Consiglio, se lo deve dire. Poi se
volete...
Presidente -
Ecco, ribadisco quanto detto prima.
Atteniamoci ai fatti personali.
Nogara (AV)
- Questo è fatto personale.
Presidente -
Relativo alla sua persona.
Nogara (AV)
- Fanno ridere i polli. Cosa le dico?
Grazie.
Presidente -
Va bene. La parola al Consigliere Manfrin,
per secondo intervento.
Manfrin (LEGA VDA)
- Non farò nomi assolutamente, così
non creiamo fatti personali, però devo spiegare, visto che attiene
al dibattito: se avessimo effettivamente avuto la volontà come Lega
di adottare una strategia ostruzionistica all'interno di
quest'aula, avremo fatto esattamente quello che ci è stato
suggerito: ci saremmo alzati, saremmo usciti da quest'aula e
avremmo detto al Presidente: "Presidente, manca il numero legale" e
qui avremmo avuto un rinvio, una riconvocazione, un ritardo e
quant'altro. Non l'abbiamo fatto per responsabilità, perché
nonostante questa scelta di discutere questa legge ci sia stata
imposta con una scelta che continuiamo a ritenere prevaricatrice e
lesiva delle nostre prerogative democratiche di poter discutere le
iniziative che in linea di ordine del giorno venivano messe
drasticamente "sopra" in precedenza, riteniamo che comunque appunto
si debba discutere di quanto previsto all'interno di questo
provvedimento.
Chiudo con un'affermazione in questo senso: chi sfida gli altri
a fare qualcosa, chi con quest'aria di superiorità pensa di dare
lezioni agli altri, in questo Consiglio siede da diverso tempo ma
non pare che abbia lasciato la sua impronta all'interno di questa
regione.
Dalle ore 19:04 riassume la Presidenza il presidente
Rini.
Rini (Presidente) -
Non vedo altre richieste
d'intervento. In discussione generale, la parola all'assessore
Bertschy.
Bertschy (AV)
- Intervengo in discussione generale per il
piacere del collega Manfrin ed emenderò ancora una volta rispetto
all'emendamento presentato a inizio Consiglio. Visto che su alcune
terminologie ho sentito alcune interpretazioni diverse, credo che
sia corretto specificare bene che, per quello che riguarda il comma
1 dell'articolo 5, andremo a costruire una politica legata alla
mobilità sostenibile all'interno del Piano Regionale dei Trasporti,
tenendo bene in considerazione documenti oggi di riferimento, in
particolare il piano strategico nazionale della mobilità
sostenibile per il rinnovo del parco di mezzi su gomma per i
servizi TPL e il miglioramento della qualità dell'aria, approvato
dal Governo in questa primavera - Decreto Presidente del Consiglio
dei Ministri 1360/2019 - in modo che almeno su alcune impostazioni
di strategia, ma anche su questioni molto concrete, non ci sia
confusione.
Rispetto alle tante indicazioni, io non so se in politica e in
amministrazione si deve far sognare o se si deve essere concreti.
Le due modalità credo che siano la cosa giusta da fare: quando si
amministra il bene pubblico si devono costruire progetti
sostenibili nel tempo che indichino visioni strategiche ma allo
stesso tempo che sappiano dare risposte ai bisogni dei cittadini.
Visto che mi occupo di trasporti pubblici e tra l'altro credo
giustamente siano stati più volte citati, forse è corretto dire di
che cosa parliamo, ecco prima di parlare d'idrogeno o di tante
altre cose. Noi con il trasporto su gomma facciamo circa sei
milioni e mezzo di chilometri l'anno e portiamo circa diecimila
persone al giorno. Io non so se sono tanti o pochi, però questi
sono i numeri che fanno parte del lavoro che tutti i giorni i mezzi
di trasporto su gomma fanno in favore del servizio pubblico, mentre
i chilometri percorsi su ferrovia sono minori, un milione e mezzo
di chilometri l'anno e, più o meno, le persone trasportate stanno
intorno alle 3500 persone al giorno. In una visione ideale io credo
che sia corretto che le opposizioni sottolineino che il Piano
Regionale dei Trasporti poteva essere un momento di discussione più
opportuna di questa legge, che non esclude il fatto che però questa
legge possa andare avanti tranquillamente in questo momento e avere
dei riferimenti e un approfondimento più puntuale in occasione del
Piano Regionale dei Trasporti, tanto è vero che l'emendamento che
inseriamo chiede di darci tempo di sviluppare una strategia e
soprattutto di fare dei ragionamenti insieme validi e supportati da
numeri, ma anche da esempi e da attenzioni che insieme dovremo dare
al nostro sistema di trasporto pubblico. Da subito dico che mi
piacerebbe lavorare insieme alla commissione, magari visitando
insieme quei luoghi che sono stati citati, quei progetti che sono
stati segnalati, e anche incontrare quelle persone in una forma più
tecnica, anche rispetto alle cose che hanno detto; altrimenti mi
sembra un po' troppo facile venire in Valle d'Aosta e dire come
bisognerebbe amministrare il trasporto pubblico valdostano, magari
dimenticandosi che non è detto che tutto funzioni alla perfezione a
casa propria. Non credo che abbiamo da comportarci come quelli che
non hanno da imparare, anzi, con molta umiltà, se ci sono persone
che possono insegnarci qualcosa - a partire dall'assessore- siamo a
disposizione, ma, allo stesso tempo, credo che sia giusto che chi
viene a lavorare con noi capisca come è fatta la Valle d'Aosta.
Immagino che chi era in commissione abbia potuto dire
all'assessore - che tra l'altro a giorni sentirò, perché sulla
sperimentazione dell'idrogeno vogliamo assolutamente essere parte
del progetto - che Torino è una cosa diversa dalla Valle d'Aosta e
che per fare la verifica dei passaggi bisogna fare dei contratti
con le compagnie telefoniche che probabilmente io... anche su
questo avevo detto in commissione: abbiamo chiesto di verificare
come arrivare a quello che ci è stato indicato, ma attivare questo
servizio comporta tutta una serie di questioni che dobbiamo tenere
in conto. Però oltre al numero dei passeggeri diciamo anche da dove
partiamo. Il nostro parco autobus - che è quello che dà l'effetto,
rispetto al trasporto pubblico, più inquinante - ha meno di 7 anni
di vita. In Italia la media è di 12 anni e il nostro parco autobus
è, diciamo, uguale a quello che in Germania è il livello di età
media di riferimento dei mezzi, 7 anni di vita; siamo migliori
della Francia, del Regno Unito e della Spagna. Quindi la piccola
Valle d'Aosta comunque qualche cosa di buono ha fatto in questo
periodo e il 40% dei nostri mezzi sono Euro 6 sui 173... Scusate,
il 25% su 173 previsti. C'è da fare, c'è da lavorare;
evidentemente, come in tutte le cose, c'è spazio per migliorare,
però non rappresentiamoci per quello che non siamo. Partiamo dai
punti fermi e da quello che possiamo fare. A oggi ci sono in
Italia, dagli studi che io ho potuto approfondire, 179 autobus
elettrici su 43000 autobus presenti; nell'ultimo anno, nel 2018, ne
sono stati immatricolati 38 e mi pare circa 500 in Europa, però io
credo che ci sia spazio per l'elettrico e vada considerato nelle
future strategie, evidentemente i numeri, anche del sistema
italiano ed europeo, ci dicono che c'è da fare un lavoro di
verifica sui territori, in particolare per capire come questa
tecnologia, oggi di molto superiore a livello di costo, possa
essere adottata sul nostro territorio, così come immagino che tutti
quanti abbiamo questo traguardo importante di riduzione della
trazione al fossile e che tutti quanti intendiamo di arrivare a
questo obiettivo per gradi. Difficilmente potremo saltare alcune
tipologie di trazione per arrivare a quelle direttamente meno
inquinanti e nello specifico il metano è una tipologia di trazione
che oggi è impiegata e che dà risposte ai servizi di trasporto
pubblico, su gomma in particolare. Darci una strategia e una
programmazione e poi finanziarla vuol dire tenere conto del fatto
che oggi, con questo tipo di servizio, dobbiamo dare risposte
comunque, o un domani o nell'immediato, dare risposte ai numeri che
abbiamo indicato e cercare di farlo nella maniera migliore,
sicuramente più efficiente e più performante di come oggi non
facciamo. Ripeto, spazio per migliorare ce n'è. Però se la mobilità
sostenibile di tipo pubblico non tiene conto del fatto che le
sperimentazioni sono necessarie per traguardare una nuova visione,
ma devono allo stesso tempo tener conto delle possibilità di
servizio che si hanno sui territori, è chiaro che si rischia di
creare un messaggio che, giustamente sottolineo, non deve essere
creato, lo avete anche detto in aula: non vanno trasmessi ai
cittadini sogni che non siano poi realizzabili e allo stesso tempo
progetti che non vedano una loro concretezza nel breve e medio
periodo. Noi siamo assolutamente convinti che attraverso una buona
legge sulla mobilità sostenibile, credo che ce ne siano di migliori
in Italia, ma che ce ne siano anche di molto simili e addirittura
che vi siano Regioni che non hanno nessuna intenzione di
legiferare. Da qui si parte, si è fatto veramente tanto lavoro in
commissione. Io non credo che abbiate voluto perdere del tempo, ci
abbiamo addirittura lavorato con due governi differenti su questi
temi. Quindi dire che oggi non si sia pronti ad arrivare a una
legge è sbagliato. A mio avviso è sbagliato, come è sbagliato
continuare a insistere, accelerare sulle leggi in termini politici.
Le leggi sono di tutti e i colleghi di Rete Civica sanno che questa
legge non è loro ma è di tutto il Consiglio regionale o di quelli
che l'approveranno e anche di quelli che la contesteranno,
altrimenti il messaggio, che già è difficile da fare passare,
continuerà a peggiorare. Questa legge è in aula perché ci sono
commissari, che rappresentano i gruppi, che l'hanno studiata,
l'hanno analizzata, alcuni hanno deciso di portarla in aula e di
votarla, ma è la legge che completa un iter che sarà sicuramente
migliorabile nel tempo. Per quello che mi riguarda, ci riguarda
come governo e mi riguarda anche come componente di questo Governo,
è una legge che non deve rispondere ai diktat di nessuno. È una
legge che deve chiudere il suo percorso. Però rispetto a questo
dobbiamo darci degli obiettivi per il futuro, perché il rischio
veramente di trasmettere il messaggio che tutto sia legato al
finanziamento credo che tutti qua dentro lo dobbiamo scongiurare.
Se noi non raggiungiamo un livello di entusiasmo e anche di
comunicazione che parta dalle giovani generazioni per trasmettere
l'idea che possiamo avere i migliori servizi al mondo e anche i
meno inquinanti, se poi noi utilizziamo e continuiamo a usare
quotidianamente il nostro mezzo per muoverci, anche per pochi
chilometri, non c'è legge che migliorerà la situazione in Valle
d'Aosta e culturalmente non ci sarà nessuna evoluzione nel nostro
modo di pensare la nostra mobilità e la nostra vita di tutti i
giorni.
A mio avviso è un peccato che il Consiglio regionale non riesca
a trovare, rispetto a temi così importanti - e credo che questo sia
un insuccesso della maggioranza come della minoranza - una capacità
di concludere un percorso, di affrontarlo insieme e, rispetto alla
popolazione, ai cittadini e ai giovani di fare quello che serve:
creare l'attenzione e la sensibilità e soprattutto quel cambiamento
di abitudine che è necessario produrre. Inutile dire che ci siano
bus vuoti o pieni; ci sono dei bus pieni al mattino che forse
andrebbero rinforzati come servizio - e l'analisi dei dati ci dovrà
portare a dire se così sarà - ma ci sono anche ancora oggi colonne
di auto che si trasferiscono dalla Plaine in città e dalla città
alla Plaine e i parcheggi intorno alla città sono vuoti. Abbiamo
parlato negli ultimi due mesi di questi argomenti anche con il
Comune di Aosta e siamo pronti a finanziare progetti di
potenziamento delle navette insieme al comune. Evidentemente
bisognerà capire se poi la gente si vorrà arrestare all'ingresso e
all'uscita della città per evitare gli spostamenti in auto
all'interno della città. L'organizzazione dei servizi per certi
versi è anche la cosa più semplice da pensare. È come riuscire a
cambiare le abitudini, invece, che è molto difficile da
trasmettere.
Noi, e concludo, lavoreremo sicuramente per cercare di
promuovere delle politiche e delle migliori strategie che
raggiungano le persone. Politiche d'incentivazione del trasporto...
stiamo studiando per il prossimo anno l'attivazione di politiche
d'incentivazione del trasporto pubblico per i giovani, aumentando
in questo senso la partecipazione al biglietto e al costo del
trasporto. Cercheremo di spiegare ai giovani, cercando anche di
produrre quei servizi che oggi non ci sono: per esempio, nel
notturno oggi non abbiamo mezzi di trasporto pubblico che
permettano quantomeno nelle vallate centrali di spostarsi per
lavoratori e giovani; cercheremo di produrre altri progetti che
vadano in questa direzione, alla base però ci deve essere da parte
di tutti un'attenzione quotidiana personale, ancora prima che
collettiva, a capire se questi servizi ci servano per raggiungere
l'obiettivo che qui dentro viene discusso: ridurre la mobilità
privata a favore della mobilità pubblica, ridurre l'inquinamento,
ridurre tutta una serie di piccoli e grandi problemi che il
muoversi in maniera così pesante con l'auto privata arreca alla
vita di tutti i giorni. Ho letto gli ordini del giorno, ce ne sono
alcuni d'interessanti; decideremo poi, osservandoli come
maggioranza, dove si potranno fare eventualmente i correttivi.
Concludo dicendo che oggi sono partiti finalmente... anzi, domenica
partiranno finalmente i primi due treni bimodali. Nel corso del
mese di ottobre si completeranno le prove per gli altri tre. Nel
2020 Trenitalia completerà la fornitura degli altri quattro treni e
nel 2021 la nostra ferrovia potrà finalmente avere, su tutto il
programma di servizio, la possibilità di utilizzare i treni per la
rottura di carico che c'è a Ivrea. Questo fatto dovrebbe far
crescere il potere politico strategico della Regione rispetto al
tema dell'idrogeno, che è stato sollevato per primo dal collega
Gerandin, un mesetto fa e poi un po' da tutti i Consiglieri; perché
noi, come Regione Valle d'Aosta, ci dobbiamo ricordare che, al di
là del fatto che gli 80, 120 milioni che serviranno per
l'elettrificazione e l'ammodernamento non usciranno dal nostro
bilancio ma da quello dello Stato, ci dovranno servire per capire
se quell'esperimentazione - una volta conclusa la vita tecnica
degli attuali bimodali - potrà dare quei livelli di servizio - un
milione e mezzo di chilometri e circa 3500 passeggeri trasportati -
che precederà l'arrivo dell'elettrificazione nel caso che Rete
Ferroviaria Italiana continui a essere negligente nei confronti
della Valle d'Aosta, perché ancora oggi, nonostante da 10 mesi - e
chi ha lavorato prima di me credo che l'abbia fatto, collega
Restano - noi sollecitiamo un intervento pesante di Rete
Ferroviaria Italiana per progettare l'elettrificazione della nostra
linea e ammodernarla, a oggi non abbiamo risposte concrete né in
termini di tempo né in termini d'investimento.
Ora se questo sarà il futuro della nostra ferrovia,
evidentemente ben vengano progetti che ci vedano guardare anche a
sperimentazioni, tipo la sperimentazione sull'idrogeno per capire
se poi potrà avere una sua concretezza quantomeno nel tratto
Torino-Aosta. In questo senso lavoreremo e cercheremo la
collaborazione dei territori vicini, in particolare del
Piemonte.
Presidente -
Chiediamo solo la consegna della modifica
dell'emendamento. Vi ricordo che siamo ancora in discussione
generale. La parola al collega Gerandin.
Gerandin (MOUV')
- Ne approfitto prima d'iniziare il mio
intervento, perché chiaramente parlo a titolo personale. Volevo
chiedere scusa ai Valdostani per queste oltre 2 ore di sospensione
impiegate esclusivamente a decidere su un'inversione dell'ordine
del giorno. In questo Consiglio abbiamo trattato 10 punti rispetto
ai 61 iscritti e - torno dire, parlo chiaramente a titolo
personale, perché sono comunque parte del sistema - immagino che
per chi ha magari ancora la pazienza, la passione, anche politica,
o l'interesse di seguire le sedute di un Consiglio ciò sia un
motivo quantomeno di depressione ecco, per non usare altri termini,
perché disgusto forse sarebbe più giusto. Non faccio parte della
commissione regolamento, ringrazio la Presidente per aver convocato
una commissione - mi pare già venerdì - per capire un attimo;
Probabilmente all'ordine del giorno ci saranno altri temi legati
all'accesso dei 116.
Io penso, dico anche questo a titolo del tutto personale, che se
in un Consiglio c'è una maggioranza, qualora ci sia l'urgenza di
approvare un disegno di legge, esiste il Consiglio straordinario.
Qualcuno l'ha ricordato benissimo, siamo lautamente pagati, per cui
il Consiglio straordinario si può fare nell'arco dai tre ai sette
giorni, può darsi che mi sbagli di un giorno. Per cui se c'è
un'urgenza, a patto che ci sia una maggioranza, si convoca un
Consiglio straordinario. Ma ritengo assolutamente inqualificabile
che 50 punti all'ordine del giorno, che sono iniziative che
interessano la vita comune dei cittadini, non possano essere
discussi perché qualcuno ha dettato i tempi.
Detto questo, voglio entrare anch'io un po' nel merito, non
voglio ripetere tante delle cose dette, ma voglio partire da un
atto che ritengo fondamentale, la mozione d'impegno approvata a
fine 2018. Non penso che nessuno in quest'aula voglia venire meno
all'impegno votato all'unanimità in quella data. Ci sono delle
visioni profondamente diverse, per cui il collega Aggravi ha già
ripercorso l'iter, il perché la maggioranza dell'epoca presentò
questo disegno di legge ereditandolo dalla maggioranza precedente.
Io dico in tutta sincerità che all'epoca fu presentato alle
commissioni perché pensavamo che fosse una buona base di partenza e
che le commissioni potessero integrarlo, modificarlo, migliorarlo.
Fortunatamente, con un'azione di forza da tanti criticata, a luglio
di quest'anno l'approvazione di questa legge, presentata in
Consiglio in fretta e furia, senza audizioni di tecnici esperti fu
stoppata. Si chiesero delle audizioni di tecnici e di portatori di
interesse, perché c'è una fondamentale differenza tra tecnici e
portatori di interesse. I tecnici dissero qualcosa di molto chiaro,
che poi riprenderò dopo. I portatori di interesse - quelli a cui,
probabilmente erano parte interessata o interessava loro una legge
che prevedeva dei contributi in funzione dell'utilizzo di risorse
pulite... chiaramente questi dicevano che poteva essere anche un
buon testo di base e fecero delle osservazioni legate alle modalità
di elargizione dei contributi. I tecnici dissero altre cose. Glielo
dico in tutta sincerità, da quell'audizione mi sono reso conto
personalmente che probabilmente non stavamo parlando di una legge
sulla mobilità sostenibile, ma stavamo parlando - riprendo quanto
detto dal collega Bianchi - di una legge che dava aiuti
sull'ecobonus, sui contributi, sugli incentivi, riprendo anche
l'ultimo passaggio dell'assessore Bertschy quando diceva che lo
scopo di questo disegno di legge è finanziarie strategie. Vogliamo
chiamarlo finanziamento di strategie? Facciamolo. Ma non
chiamiamola mobilità sostenibile. Chi è intervenuto ha detto
chiaramente che la mobilità, in termini molto educati... Torno a
dire, in termini molto educati, perché non è che abbia detto:
"Cestinate il tutto". Ha detto in termini molto educati che la
mobilità sostenibile è altra cosa. Ma ce lo hanno detto tecnici,
professori universitari e tecnici che occupano cariche, assessori e
tecnici in comune; parlo del Comune di Torino, in questo caso, dove
l'assessore La Pietra, tecnico di un comune amministrato dai 5
Stelle, per cui non faccio un discorso di colorazione politica, ci
disse delle cose molto interessanti. La prima cosa che ci disse:
"Voi avete la fortuna di essere un'unicità nel panorama italiano".
Un'unicità. "Non siete così grandi, avete la fortuna di avere acque
a disposizione, avete l'idroelettrico". Non ha detto: "Avete la
fortuna di avere una società come CVA che è totalmente in house".
Questo piano sulla mobilità sostenibile, al di delle misure per
incentivare il rinnovo del parco auto valdostano a favore della
trazione elettrica o di forme alternative alla trazione termica
tradizionale- che poi possiamo chiamare in altri termini - oltre a
questo non aggiunge nulla. Ci disse anche in maniera molto soft ed
educata che dovevamo avere un po' di coraggio. Disse: "Io vengo in
quest'audizione per darvi qualche suggerimento, per dirvi che un
piano sulla mobilità sostenibile deve avere un po' di coraggio, un
po' d'innovazione". Tornando al contenuto della legge, che non
voglio seguire passo passo, ma questo avrà pochissimo impatto se
non quello legato all'aiuto economico di chi farà questo tipo di
scelte per quello che riguarda l'utilizzo del parco auto o la
trazione elettrica o quant'altro! Non avrà nessun messaggio
accattivante, non avrà nessuna visione sperimentale perché non è
previsto nulla, se non passaggi. Come diceva qualcuno, è un testo
che dice "faremo", "dovremo", lo ha detto la professoressa
Vittadini. Questo è quello che ci è stato detto. Nessuna visione di
prospettiva, nessuno sguardo al futuro, nessun impegno che porti il
governo a dire: "Ci diamo una scadenza" perché se ci sono
tecnologie sperimentali o se c'è da rivedere al più presto ...e
soprattutto qualcuno ce lo ha detto, sarebbe opportuno trattare il
trasporto pubblico locale contestualmente con questo disegno di
legge, non ci sono scadenze.
Quando uno ha un milione e mezzo, un milione e otto a
disposizione o poco meno di cinque milioni nell'arco di tre anni è
legittimo che decida d'incentivare. Però chiamiamolo con il suo
nome. Noi questo chiediamo. Il passaggio che vuole fare la
maggioranza in questo momento con il supporto dei 5 Stelle è
questo. Sono d'accordo con quello che diceva la collega Nasso
quando diceva: "Bisogna essere onesti con i cittadini". Chiamiamolo
con il nome che deve avere questo, perché è Ecobonus, contributi
incentivi, finanziamento di strategie, ma rimane solo un discorso
prettamente economico! Qualcuno ha detto: "Bisogna iniziare".
Fossimo in Piemonte qualcuno direbbe: "
Pitost che nient l'è mei
pitost
", però rimane questo il succo di questa legge.
La mia preoccupazione è che non ci sia nulla di "iniziamo,
teniamolo, poi lo modificheremo". Non c'è nulla di non definitivo
come qualcosa che rimarrà sicuramente definitivo, perché io sono
convinto che con questo passaggio, tenuto conto che faceva parte
dell'accordo politico che avete sottoscritto e visto che comunque
fino a oggi politicamente - parlo al Governo ma guardo
principalmente il collega Bertschy, che so che comunque è uno a cui
piace dare risposte e intervenire - io devo ancora adesso capire
come avete potuto accettare di essere messi sotto tutela. Questo
rimarrà il dubbio che spero prima o poi qualcuno... mai successo
che un governo fosse messo sotto tutela! Eventualmente c'era il
padrone che decideva o comunque la personalità forte che decideva,
ma il governo sotto tutela no! Per cui immagino, proprio perché so
come la pensa in questa materia, che non avrà nessun problema
eventualmente ad avere anche un monitoraggio da parte dei 5 Stelle,
che penso sia la contropartita di questo voto favorevole.
Concludo dicendo che per quello che mi riguarda, ci riguarda,
noi vogliamo essere coerenti con la mozione che abbiamo votato e
per cui io penso che a noi - ma penso ai cittadini in generale -
gli accordicchi salva-maggioranza poco importano; per noi l'impegno
per un testo di legge sulla mobilità sostenibile inizia oggi,
perché quello che viene approvato in aula non ha nulla a che fare
con la mobilità sostenibile!
Noi lavoreremo da subito con o senza collaborazione del governo
e la collaborazione e la volontà del governo la vedremo sugli
ordini del giorno, perché lì ci sono scadenze, lì qualcuno deve
dire "ci sto" o "non ci sto", altrimenti chiacchiere e basta!
Presidente -
Siamo in discussione generale. Ci sono altre
richieste d'intervento, colleghi? Se non ci sono altre richieste in
discussione generale, chiudiamo la discussione. Vista l'ora,
colleghi, propongo se c'è ancora una replica da parte del Governo e
poi sospendiamo per una breve pausa e riprendiamo i lavori. La
parola all'assessore Testolin.
Testolin (UV)
- Intervengo in replica anche se in realtà
il percorso di questo disegno di legge è qualcosa di assolutamente
condiviso penso da tutti i Consiglieri, quindi non c'è stata
neanche da parte di questo Governo la presentazione del disegno di
legge originario. Voglio ricordarlo e voglio ricordare la genesi
per fare il percorso - che qualcuno ha cercato di tracciare a modo
suo e "
pro domo sua
" - dello svilupparsi di questa norma.
Una norma che, come ha detto il collega Marquis, solo quattro o
cinque anni fa sarebbe stata qualcosa di lungimirante, concepita
così come adesso. Stiamo lavorando in un percorso che vede delle
innovazioni non dico giornaliere ma settimanali, tanto è vero che
nel giro di pochi mesi le suggestioni che arrivano dall'interno e
dall'esterno hanno portato, a mio avviso, ad arricchire
fortunatamente un disegno di legge, il disegno di legge 4, che ha
visto la sua nascita il 23 luglio del 2018, con la presentazione da
parte dell'allora governo di un decreto che s'intitolava
"Disposizioni regionali per lo sviluppo della mobilità sostenibile
sul territorio". Un disegno di legge che sostanzialmente riprendeva
e riprende quello che attualmente è il disegno di legge che vede
gli articoli dall'8 in avanti, quindi gli articoli che fanno parte
di quell'aspetto di sostegno e di contributo, d'incentivo alla
sostituzione del parco macchina o del parco autoveicoli più in
generale e spinge verso l'utilizzo, principalmente, della mobilità
elettrica. Un disegno di legge che, a suo tempo, com'è stato
ricordato dall'allora presentatore, aveva delle carenze strutturali
nel suo aspetto finanziario, perché, se non sbaglio, quotava circa
70.000 euro nel primo anno, 120.000 nel secondo e circa un milione
e quattro nel terzo. Questi sono numeri per significare come già
allora vi fosse l'accomunamento del sostegno all'incentivo per
l'acquisto di nuovi autoveicoli e l'affiancamento di questo
concetto al concetto di mobilità sostenibile. Questo è un percorso
che, a mio avviso, invece, proprio per il lavoro fatto all'interno
delle commissioni, - l'ha sottolineato il collega Barocco che ha
fatto l'illustrazione del percorso legislativo e lo ha fatto
altrettanto bene e con dovizia di particolari il collega Nogara,
che è l'altro presidente di commissione, che ha seguito passo passo
lo sviluppo di questo disegno di legge - si è arricchito con dei
contributi arrivati dalla presentazione di una proposta di legge
successiva, del mese di maggio, e per dire che è stato sempre fermo
o che le risorse finanziare fanno sorridere, come qualcuno ha
voluto affermare nel proprio intervento, io mi permetto di
sottolineare come la predisposizione del bilancio 2019, che
l'attuale governo si è trovato a dover gestire nell'ultimo miglio,
cioè negli ultimi 10 giorni, prevedeva delle risorse che quotavano
sul 2019 1.2000.000 euro, nel 2020 1.200.000 euro e nel 2021
1.220.000 euro; solo per dire che l'inerzia va valutata e va
conosciuta per essere classificata così; volevo dire che prima del
mese di giugno, quindi prima di altri percorsi che si sono andati a
tracciare già nel mese di aprile in prima variazione di bilancio,
questo governo aveva messo sul piatto 500.000 euro in variazione di
bilancio sul 2019 e un 1.250.000 euro per gli anni a seguire, tanto
fa che voleva dire raddoppiare le risorse che erano state messe a
disposizione per questo disegno di legge. Non c'è stata un'inerzia,
c'è stato un lavoro nelle commissioni che forse è iniziato con un
po' di ruggine per poi sveltirsi nel suo percorso e per arricchirsi
di elementi che, a mio avviso, oggi rendono questo disegno di legge
spendibile, spendibile per la popolazione che troverà un incentivo.
Demonizzare gli incentivi, a mio avviso, non è che porti molto bene
perché a cascata il discorso del contributo è un discorso che da
sempre anima tutte le amministrazioni, a qualsiasi livello esse si
trovino, perché i contributi che arrivano dall'Europa sono
contributi, sono qualcosa che ci permette di attivare dei
meccanismi e di renderli più vicini all'utilizzo da parte della
popolazione, per poi sperare che questi aiuti e questi meccanismi
entrino nella vita comune di ognuno di noi, facciano parte delle
evoluzioni positive che certi impegni, certi utilizzi di risorse
possono aiutare a sviluppare. Quindi io lo vedo come un momento di
partenza importante, anche da un punto di vista finanziario. Per
quanto riguarda gli effetti d'incentivazione e, parzialmente,
quello che possono essere delle spese da sostenere per un minimo
d'infrastrutturazione o di sostegno e d'impulso anche alla
divulgazione e alla compartecipazione della popolazione su questa
tematica, penso che siano delle risorse importanti: un milione e
sette sul 2019, poco meno di due milioni e sette per gli anni a
venire, penso che siano delle risorse tutt'altro che trascurabili
che potranno iniziare ad agevolare l'avvicinarsi a un approccio
diverso, sia in ambito privato che in ambito di utilizzo dei mezzi
collettivi.
Penso che questo possa essere il messaggio che esce oggi per una
mobilità che dovrà crescere e sapersi confrontare - ha detto bene
il collega Bertschy, e io condivido - su tutta una serie di
fattori. Dobbiamo capire che la nostra realtà è, sì, una realtà
sperimentale per certi versi, ma è una realtà totalmente avulsa dal
contesto nazionale e internazionale che ci circonda, perché è
caratterizzata da situazioni di viabilità e zoomorfologiche molto
complesse nella sua pur minima dimensione e da situazioni che
necessitano di un'analisi particolare e non possono basarsi
sull'analisi dei grandi numeri, in questo caso come in molti altri
casi che toccano la popolazione valdostana: dalla sanità alla
scuola o quant'altro o ai servizi erogati sul nostro
territorio.
Credo che - e non la faccio più lunga, anche perché molto è
stato detto - i punti di forza di questa legge, che dovranno essere
effettivamente verificati e controllati nel suo percorso - e anche
modificati, perché no - devono essere quelli che permetteranno
d'implementare le indicazioni che questa norma oggi ha voluto
mettere sul piatto e che potranno essere implementate e aggiornate,
anche magari rapidamente perché l'evoluzione di questo settore è,
come dicevo all'inizio, molto rapida e molto importante. Ecco,
quello che è da considerare è sicuramente che questa norma è un
punto di partenza che è stato giudicato - così come ha detto
qualcuno che mi ha preceduto - anche positivamente dal tessuto
sociale della nostra regione, che ha voluto fornire delle
indicazioni, che in massima parte sono state acquisite, condivise e
riportate all'interno di questo provvedimento, soprattutto la
necessità di verificare nel tempo le utilità di determinati
interventi da parte del Governo a esecuzione di quanto esplicitato
all'interno di questa norma.
Io penso che non sia necessario focalizzarsi o fossilizzarsi sul
titolo di una normativa, se non a discapito poi invece del lavoro
che c'è stato per creare i presupposti per dare una norma che sia
veramente di attenzione e di sviluppo in una direzione ben
definita.
È con questo spirito che assolutamente il Governo si metterà a
disposizione, così come il Consiglio tutto, per cercare di
migliorare in futuro quello che è migliorabile e di sostenere,
tramite le iniziative, anche finanziarie, del caso, quello che
potrà essere messo a disposizione e a beneficio del nostro
territorio.
Presidente -
Colleghi, quindi sospendiamo i lavori
e li riprendiamo fra un'ora. Sono le 19:47, alle 20:45, va bene? Il
Consiglio è sospeso.
La seduta è sospesa dalle ore 19:48 alle ore 20:53.
Rini (Presidente)
- Riprendiamo i lavori, siamo in
replica, ha replicato già l'assessore Testolin, l'assessore
Bertschy è intervenuto prima della conclusione. Ha chiesto la
parola il relatore Barocco.
Barocco (UV)
- Solo alcune considerazioni finali, io
ringrazio tutti coloro che sono intervenuti e ringrazio gli
Assessori che hanno completato con il loro intervento il dibattito.
Cosa si può dire, quasi alla fine di questa giornata? Alcune cose
mi sembrano doverose, una è che gli ospiti auditi, gli esperti che
sono stati auditi hanno avuto un atteggiamento umile nei confronti
della Commissione, non hanno senz'altro voluto imporre e dare
giudizi affrettati e questo va ascritto alla loro serietà
professionale. Fin da oggi penso che l'invito che ci ha fatto
l'Assessore ad approfondire alcune questioni e a visitare alcune
realtà sia senz'altro da accettare da parte delle Commissioni. Per
tornare alle questioni più politiche penso che sia normale anche
dire alcune cose. La prima che i timori di effrazione o di non
soddisfazione o di non rispetto dell'articolo 81 della Costituzione
siano stati sciolti dalle considerazioni fatte dall'assessore
Testolin, quindi su questo penso che siamo tranquilli e che anche
tutta una serie di
expertise
tecniche e di pareri rilasciati
dai nostri uffici ci rendano più tranquilli. Una cosa volevo ancora
dire: tutte le critiche sono degne di considerazione, l'unico
appunto che non mi sento di dover accogliere è che qui abbiamo
preso in giro i Valdostani. Nessuno ha preso in giro nessuno,
abbiamo fatto una legge, abbiamo fatto delle considerazioni che ci
hanno portato a scrivere questo disegno di legge che spero diventi
legge tra qui a qualche momento. Si fa molta attenzione, si citano
sommi filosofi del patrimonio culturale europeo ma non esageriamo
con il dire che quando si lavora si prenda in giro il prossimo. Noi
abbiamo fatto questa legge e penso che, anche alla fine di questo
dibattito, si possa definire una buona legge, senz'altro
modificabile, senz'altro migliorabile ma una buona legge. Come
dicevo già stamattina, ci sono due modi per modificare e per essere
a favore di alcuni comportamenti: atteggiamenti sanzionatori fatti
di multe e di divieti o atteggiamenti incentivanti come possono
essere appunto i contributi e tutta una serie di buone pratiche,
noi abbiamo scelto questa via. Teniamo conto poi che anche tutta
una serie di attività vanno a dare delle risposte sì all'ambiente
ma siamo anche reali ed è vero che bisogna far sognare ma cerchiamo
di stare con i piedi per terra e queste attività creeranno
senz'altro un circolo virtuoso, un effetto moltiplicatore anche per
tante attività economiche della nostra regione, e questo in questo
momento penso non sia da dimenticare proprio per essere anche reali
e con i piedi per terra. Solo queste poche considerazioni. Per me
era una delle prime esperienze da relatore, posso dire che è stata
senz'altro un'esperienza positiva che ci permetterà di dare delle
risposte ai nostri concittadini valdostani.
Presidente
- Iniziamo con l'analisi degli ordini del
giorno. Ordine del giorno n. 1: "Ordinamento del DDL denominato
principi e disposizioni per lo sviluppo della mobilità sostenibile
con l'adottando piano regionale dei trasporti". Per l'illustrazione
la parola al collega Restano.
Restano (GM)
- Sarò rapidissimo in quanto già ho
accennato di queste anomalie nella legge. Il piano regionale dei
trasporti cita l'articolo 1 della norma ed è un documento di tipo
strategico e deve ragionare su un orizzonte temporale di lungo
periodo e fissa le linee guida per lo sviluppo del settore e gli
obiettivi da raggiungere nel futuro. L'articolo 1.3 richiama il
piano regionale dei trasporti considerandolo come fosse già
approvato; è un'incongruenza, a nostro modo di vedere va sanata, o
non lo si richiama oppure si dà atto che deve ancora andare in
approvazione.
Poi allo stesso tempo al punto 5 sempre dell'articolo 1 la norma
recita: "Il piano regionale dei trasporti e della comunicazione di
cui alla Legge Regionale 29 del 1 settembre 1997 programma e
pianifica l'organizzazione dei servizi di trasporto pubblico in
coerenza con i principi della presente legge". È anche questo in
contrasto con quanto si dice al punto 3 dello stesso articolo.
L'Assessore ha presentato un emendamento che riguarda questa parte
dell'articolo però non va a correggere quanto noi abbiamo
evidenziato. Sentita e audita la professoressa Vittadini la quale,
come abbiamo detto, propone di approvare e di discutere
congiuntamente il piano regionale dei trasporti e la legge che ci
accingiamo a votare, la nostra proposta è d'impegnare il Consiglio
a riportare in Commissione a correggere quanto detto e a precisare
queste cose e ad approvare congiuntamente il piano regionale dei
trasporti con la norma che stiamo discutendo.
Presidente
- Ci sono richieste d'intervento sull'ordine
del giorno? Se non ci sono richieste d'intervento mettiamo in
votazione l'ordine del giorno. Ha chiesto la parola la collega
Minelli.
Minelli (RC-AC)
- A me non è tanto chiaro quello che si
vuole impegnare in questo ordine del giorno perché c'è scritto:
"Impegna le Commissioni consiliari proponenti a specificare il
significato delle parole "conformemente al piano regionale dei
trasporti" e si dice che il piano regionale dei trasporti non c'è.
Questa dicitura si riferisce a un processo che è in divenire. Anche
il piano regionale dell'energia è in scadenza, cioè ci sono degli
strumenti che esistono, che verranno comunque aggiornati e non c'è
contraddizione tra la legge e il PRT perché - come è stato detto
anche in sede di discussione quando è venuta l'esperta
dell'Università di Venezia - la legge e il Piano fanno una strada
parallela, non è che uno discende dall'altro. Se noi avessimo un
Piano regionale dei trasporti approvato, e ricordo che è lì da 22
anni, avremmo uno strumento a cui fare riferimento. Si è aspettato
tutto questo tempo, ora quel piano è stato presentato in
Commissione, sono state fatte anche, a mio avviso poche,
osservazioni, poche richieste d'informazioni, quel piano sta
procedendo, verrà approvato, e non sappiamo esattamente quando, ma
una legge sulla mobilità che tiene conto anche delle linee di quel
piano ha tutte le carte in regola per andare avanti; e la stessa
cosa il Piano regionale dei trasporti: segue il suo percorso.
Quindi non c'è contraddizione in quello che è scritto, il
"conformemente" al Piano regionale dei trasporti vuol dire che si
tiene conto di uno strumento che comunque detta delle linee e che è
stato esposto in Commissione, sono state fatte anche delle
audizioni pubbliche da parte dei tecnici che lo hanno redatto,
c'era la possibilità di capire; io non vedo quale sia il problema
che nella frase del comma 3 dell'articolo 1 sia presente questa
parte, non mi sembra proprio una cosa che è in contraddizione. Non
si riferisce a degli strumenti che sono stabili ma che sono in
itinere, anche in divenire.
Presidente
- La parola al collega Cognetta.
Cognetta (MOUV')
- Le linee rette s'incontrano
all'infinito. È così. Allora vuol dire che se noi prendiamo due
cose, le mettiamo in parallelo, queste cominciano a correre e non
s'incontrano mai, come i binari del treno esattamente, treno che,
tra parentesi, non abbiamo. Quindi anziché compenetrare le due
cose, noi le mettiamo su due binari uno a fianco all'altro e non le
incontreremo mai. Forse non è una cosa corretta. Quello che
cerchiamo di spiegare con questo ordine del giorno, che sosteniamo,
è invece la necessità di collegare le due cose. Nella presentazione
dell'ordine del giorno c'è un passaggio che dice: "Preso atto di
quanto suggerito in audizione dalla professoressa Maria Rosa
Vittadini a seguito di precisa ed esplicita domanda circa
l'opportunità di approvare il DL in questione prima del piano
regionale dei trasporti, ovvero di discutere insieme i due
provvedimenti". Ora lo ha detto una professoressa esperta di questa
materia. Quindi chi invece pensa che queste due cose vadano
discusse in maniera disgiunta, forse non ha ascoltato la Vittadini,
forse ha delle idee molto personali su come deve essere gestita la
mobilità sostenibile di cui questa legge - ho già detto che non fa
nulla - e soprattutto forse non conosce tanto bene il piano
regionale dei trasporti.
Allora invito caldamente chi interviene a leggersi l'ordine del
giorno fino in fondo e poi a intervenire in maniera concreta su ciò
di cui si sta discutendo altrimenti, quando uno poi non capisce, è
perché probabilmente non vuole capire e s'inventa quindi delle
soluzioni fantasiose. Quindi inviterei tutti a riflettere sul fatto
che queste due cose si devono collegare e non possono essere
gestite in parallelo, perché altrimenti non s'incontreranno
mai.
Presidente
- La parola al collega Restano.
Restano (GM)
- Quando parliamo di trasporti sovente viene
richiamata la situazione disastrosa della Valle d'Aosta e convengo
che non brilliamo in questo settore. La ferrovia ha dei grossi
problemi, l'autostrada ha altri problemi, funzioniamo bene forse
sulle arterie gestite dall'Amministrazione regionale, quindi le
vallate laterali. Ci chiediamo il perché? Una delle risposte
potremmo essere: nel 1997 la legge 29 prevedeva di sviluppare il
piano regionale dei trasporti. Questo, ahimè, non è stato fatto e
così siamo cresciuti in maniera disordinata, non abbiamo contezza
dei passaggi che abbiamo sull'autostrada, non sappiamo perché viene
utilizzato prevalentemente un mezzo piuttosto che l'altro, siamo
qua a discutere "seconda canna sì seconda canna no" perché non
c'era una progettualità e perché parallelamente abbiamo deliberato,
promulgato delle leggi, senza avere un progetto che riguardasse
l'intera Valle d'Aosta. È per questo che, se si va a vedere, a
cercare su Internet e anche da altre parti è chiaro che il piano
regionale dei trasporti è sovraordinato rispetto alle altre norme.
Ora noi oggi ci accingiamo a ripetere l'ennesimo errore, è già la
seconda volta in un breve periodo. Si va avanti lo stesso,
probabilmente abbiamo approvato delle norme valide; per le ultime
norme io non la vedo così, però io coglievo in queste occasioni
l'opportunità di mettere un pochino di ordine, semplicemente
questo. Ora è difficile che una norma non approvata dal Consiglio
sia cogente, secondo me è impossibile - non lo dico io questo -
quindi non può essere uno strumento che detta delle linee, perché
potrebbe essere anche modificata, è un ragionamento semplice,
potrei anche sbagliarmi però fino a quando la norma non è votata e
non è pubblicata non ha nessun valore, sia essa il piano regionale
dei trasporti o il piano delle acque di cui abbiamo parlato. Non
vorrei ripetermi, ma l'assessore Borrello non più tardi di ieri non
si è assunto delle responsabilità, delle richieste di modificazioni
del piano, si parlava di sanzioni, perché ha detto "voglio
completare l'iter, analizzare la situazione e inserire queste
proposte sanzionatorie all'interno del piano a ragion veduta,
perché non me la sento". Su altri argomenti, come ho già avuto modo
di dire oggi, lo stesso Assessore ai trasporti, si parlava
dell'innevamento, ha detto: "voglio capire, voglio vedere".
Ebbene noi molto semplicemente, molto umilmente, volevamo capire
quali indirizzi ci poteva dare il piano regionale dei trasporti,
perché potrebbe essere che dopo le audizioni importantissime di
questi giorni, avvenute pochi giorni fa, si poteva presupporre di
dare un indirizzo di studio rispetto all'idrogeno, perché, a
differenza di altre regioni, avremmo dei vantaggi. Ora come si
possa rispettare una norma che non esiste me lo dovete spiegare.
Non sono in grado di capirlo. Può darsi che dalla vostra
piattaforma emergano dei suggerimenti utili.
Presidente
- Non ci sono altri? La parola all'assessore
Bertschy.
Bertschy (AV)
- Come ho avuto modo di dire
nell'intervento in discussione generale, l'ottimo sarebbe stato
avere il piano regionale dei trasporti per poter definire poi tutte
le strategie successive, ma non si può chiaramente fermare il mondo
altrimenti non credo che avreste neanche voi avviato la prima
progettazione sulla mobilità sostenibile non avendo avuto il piano
regionale dei trasporti libero. Quindi io credo che l'osservazione
ci stia; allo stesso tempo facciamo e faremo in modo di costruire
le strategie che abbiano una visione che a un certo punto possa
trovare conclusione negli obiettivi delle due leggi.
Il piano regionale dei trasporti è in fase avanzata di
discussione, ho già detto in aula e proposto ai gruppi di
verificare l'interesse e la disponibilità a trattare, prima di
arrivare alla fase della VAS, la discussione sugli indirizzi
generali: questa legge dovrà essere inserita in maniera chiara
nelle strategie rispetto alla mobilità sostenibile. Il trasporto
pubblico non è solo mobilità sostenibile, il trasporto pubblico è
dato da tutti i servizi che abbiamo elencato prima, avrà necessità
di dare un forte impulso nel rinnovare nei prossimi anni il parco
mezzi, degli autobus in particolare che sono quelli che più
incidono sulla situazione ambientale, però oggi il trasporto
pubblico funziona indipendentemente dalla legge sulla mobilità
sostenibile.
Quindi avremo tutta l'attenzione del caso per far sì che nella
conclusione della discussione del piano regionale trasporti vengano
recepite - ed è per questo che abbiamo inserito questo emendamento
- le indicazioni che la legge inizia a proporre e quelle che poi
deriveranno dalla discussione dell'approfondimento della legge sul
piano regionale dei trasporti. Sarebbe stato sicuramente meglio
avere questo strumento - come dice lei collega Restano che è stato
anche prima di me alla guida dell'Assessorato già anni fa - e
sarebbe stato bello negli ultimi 10 anni aver avuto alle spalle per
ogni Assessore un piano di settore a indirizzare le strategie e la
programmazione e l'utilizzo delle risorse. Così non è, facciamo
quest'ultimo sforzo cercando di evitare di andare in contraddizione
nel pianificare e nel programmare i futuri obiettivi.
Presidente
- Altri? Possiamo mettere in votazione
colleghi? Votiamo. La votazione è aperta. La votazione è
chiusa.
Presenti: 34
Votanti: 12
Favorevoli: 12
Astenuti: 22 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Rini, Russo,
Testolin e Vesan).
Il Consiglio non approva.
Ordine del giorno n. 2. Chi intende illustrarlo? La parola alla
collega Spelgatti.
Spelgatti (LEGA VDA)
- Con questo ordine del giorno
andiamo ad affrontare un problema serissimo e cioè il problema del
finanziamento per le ciclabili di Aosta: 4 milioni e 800 mila euro
che stiamo letteralmente per perdere, perché nulla si è fatto per
rispettare le scadenze date dall'Europa e dal Ministero e di
conseguenza ormai i tempi non ci permettono più di recuperare il
tempo perso. Siccome queste dichiarazioni sono le dichiarazioni
della Spelgatti e della Lega non hanno chiaramente nessuna valenza
per voi, allora questo ordine del giorno, avendo chiaramente la
deformazione professionale di un avvocato, è stato costruito
partendo dalle dichiarazioni auto-accusatorie del sindaco Centoz e
dei dirigenti venuti in Commissione, perché non c'è prova
probabilmente più forte rispetto a quella delle dichiarazioni
auto-accusatorie di un imputato. Quindi è molto meglio lasciar
parlare direttamente il Sindaco e le parole dette dal Sindaco, le
parole dette dai suoi dirigenti e soprattutto, in chiusura, dei
Consiglieri di minoranza in Consiglio comunale che appartengono
alle forze di Rete Civica, Movimento 5 Stelle, Alpe e ADU, che però
è ben consapevole del problema e quindi non la tiro in mezzo. Dal
verbale della seduta congiunta della Terza e Quarta commissione
consiliare dell'11 settembre 2019 in cui sono stati auditi il
Sindaco di Aosta Centoz e i funzionari della medesima
Amministrazione, ingegner Florio e dottoressa Luboz, su domande
specifiche in relazione allo stato di realizzazione delle piste
ciclabili su Aosta, emerge come in particolare l'ingegnere Florio
rispondeva: "L'attività è partita perché noi abbiamo affidato la
progettazione, la direzione dei lavori e tutto quanto. Adesso la
tempistica è legata alla tempistica delle opere pubbliche che,
ahimè, sappiamo tutti di questi tempi non essere così chiara e così
definita proprio perché ci sono degli
step
obbligatori che a
volte sono già previsti e a volte emergono
in fieri
, ma il
finanziamento ha il suo termine al 2023. Di conseguenza noi
dovremmo approvare le tre fasi di progettazione preliminare,
definitivo, esecutivo e l'obiettivo sarebbe, a mio parere, di
finire quest'anno con il preliminare, l'anno prossimo portare
avanti il definitivo e l'esecutivo, nel 2020 fare la gara, nella
metà del 2021 iniziare i lavori nel 2021 in modo da finire i lavori
nel 2021-2022 e a fine 2022, 2023 con i collaudi dovremmo esserci"
- queste sono le belle dichiarazioni di principio di questo bel
cronoprogramma - "è chiaro che mi rendo conto che queste sono
tempistiche non brevi, l'opera è importante, la storia ci insegna
che è inutile farsi illusioni, le opere pubbliche hanno questi
tempi, possiamo spingere quanto vogliamo ma purtroppo - credo che
anche sia sotto gli occhi di tutti -la realizzazione delle opere
pubbliche richiede dei tempi in connessione, interventi fuori
microfono di un certo tipo. Poi se riusciamo ad accelerare ben
venga, però in questo momento non posso dire di più".
Incomincia comunque a mettere le mani avanti sul discorso delle
tempistiche delle opere pubbliche. Quindi già dalle suddette
affermazioni si comprende chiaramente la consapevolezza
dell'illusorietà di tali tempistiche soprattutto nel momento in cui
illustra: "l'enormità del lavoro ancora da svolgere e i problemi
ancora da affrontare". Infatti sempre l'ingegner Florio afferma:
"il finanziamento prevede un totale di 4 milioni e 800 mila euro di
cui 3 milioni a carico della Comunità Europea e 1 milione e 800
mila a carico del Ministero. All'interno di quest'importo sono
previsti non solo specificatamente l'infrastruttura pista
ciclabile, ma anche alcune attività accessorie finalizzate a
garantirne la fruizione, per cui l'ideazione di percorsi
turistico-culturali, la predisposizione di zone di sosta e di
ricovero delle biciclette videosorvegliate, protette, lo studio e
la risoluzione di alcuni punti pericolosi della città per i
ciclisti e in particolare in corrispondenza delle rotonde,
l'abbattimento... la possibilità di utilizzare le direzioni di
scivoli e di sottopassi pedonali per poterli utilizzare portando
anche le biciclette. Noi abbiamo avviato di inizio anno la
progettazione, la prima fase della progettazione delle piste
ciclabili, quindi lo studio di fattibilità tecnico-economica. Gli
uffici stanno dedicando parecchie energie, perché è un progetto di
un certo rilievo; per capirsi s'interviene su circa 13 km di piste
ciclabili della città, in parte su nuovo sedime e in parte andando
a sistemare quelli esistenti. Quindi è un progetto che andrà
effettivamente ad avere un impatto notevole sulla città e ha, a mio
parere, anche l'obiettivo di trasformare la gestione della mobilità
della città di Aosta da una mobilità principalmente dedicata alle
automobili a una mobilità che invece dovrà essere di tipo più
sostenibile. Quindi si collega molto bene allo sviluppo poi del
PUMS (Piano Urbanistico di Mobilità Sostenibile), infatti noi con
questa nuova rete dovremmo riuscire a mettere in collegamento con
le direttrici est-ovest-nord-sud e con un circuito turistico che
segue le mura romane un po' tutti i punti nevralgici della città."
- poi prosegue, chiaramente sono tutti pezzi estrapolati - "Come
diceva il Sindaco ci sono alcune difficoltà ma proprio perché
questa è un'infrastruttura di rilevanza notevole sulla città ed
essendo lineare interessa molteplici parti della città, coinvolge
molteplici enti e quindi va accuratamente studiata soprattutto in
relazione alle possibili interferenze che ci sono e che vengono
fuori. Siamo ottimisti nel senso che adesso a breve si pone
l'obiettivo di avviare la conferenza dei servizi preliminari sullo
studio di fattibilità tecnico-economica. Questa conferenza dei
servizi coinvolgerà tutti gli enti formalmente e poi via via
procederemo con la presentazione in Consiglio comunale. Abbiamo
avuto una battuta di arresto anche a giugno con la recente
impugnazione della Legge Regionale sulla VIA e sulla VAS che ha
obbligato alla verifica di assoggettabilità a VAS anche delle
varianti non sostanziali e delle modifiche non costituenti varianti
di piani regolatori. Questa cosa qui è veramente un onere
importante, non solo sulle piste ciclabili ma un po' su tutte le
opere pubbliche, perché di fatto ci obbliga ad avviare procedure
costose, prima perché bisogna fare delle relazioni, ma anche
onerose in termini di tempi perché si allungano ovviamente sia i
tempi tecnici per fare le relazioni che i tempi per procedere con
questa verifica".
Al di là del cronoprogramma che viene indicato, incominciano a
venire fuori i lavori immensi che ci sono da fare e le varie
problematiche; considerato altresì che, come specificato
dall'ingegnere Florio, la progettazione delle piste ciclabili già
di per sé così complicata è pure legata a filo doppio al PUMS
(Piano urbanistico di mobilità sostenibile), a dare una vaga idea
del grande lavoro da svolgere e del fatto che ancora non si sia
fatto nulla ci pensa lo stesso sindaco Centoz il quale afferma:
"Per quanto riguarda il piano di mobilità sostenibile, ci stiamo
attrezzando per sfruttare le risorse messe a disposizione per il
Comune di Aosta per la lavorazione di questo piano. Ovviamente si
tratta di fare una pianificazione sensata della mobilità
sostenibile sul Comune di Aosta che ha problemi di mobilità interna
ma che si interfaccia con tutti i problemi della Plaine e in
generale con le vallate, essendo un po' il centro nevralgico di
tutta la regione".
Sostanzialmente ci sta dicendo ovviamente che tutto questo va in
collegamento con il PUMS, il PUMS è ancora tutto da fare e che,
oltre a tutti i problemi di VIA, di VAS eccetera eccetera, c'è
anche il problema che bisogna interfacciarsi con tutte le vallate.
Pensate al lavoro. Per quanto riguarda il PUMS, siamo ancora in
fase di definizione, d'individuazione d'incarico da dare a un
soggetto competente, cosa confermata anche dall'ingegnere Florio
che, come diceva il Sindaco, specifica: "Il PUMS non l'abbiamo
ancora attivato", così come lo stesso Centoz che a domanda
risponde: "il Comune di Aosta non ha ancora predisposto alcun bando
di gara, è chiaro che prenderemo in considerazione anche le
interazioni con la Plaine, perché indubbiamente, per quanto
riguarda soprattutto il trasporto pubblico locale e l'afflusso di
persone che ovviamente vengono ad Aosta per lavorare, ha delle
interazioni innegabili con i Comuni della Plaine".
Lo stesso Centoz poi nel raccontare il lavoro da svolgere spiega
anche che per il progetto "Aosta in bicicletta" l'obiettivo sarà
quello non solo del coinvolgimento del Consiglio ma anche della
popolazione, illustrando l'idea di pubblicare sul sito cose che
devono ancora studiare e - lo dice lui - una volta predisposto il
progetto preliminare per poi raccogliere tutte le proposte di
aggiustamenti, modifiche e valutazioni e specifica anche "anche
semplicemente personali" che dovrebbero poi essere studiate e prese
in considerazione.
In ultimo, riassuntivamente qui riporto le altre enormi
problematiche da affrontare sollevate dal Sindaco Centoz:
eliminazione delle soste su strade d'intere zone del percorso;
modifica della viabilità intera della città di Aosta; estensione
delle ZTL all'interno delle mura romane e mancanza di decisione da
parte di Regione e Comune di Aosta, tra i quali vige un accordo di
programma sulla zona F8 sul destino dell'area, con impossibilità di
programmazione in relazione a tutta la zona sud della città nonché
mancanza di decisione sul tema della tratta ferroviaria
Aosta-Pré-Saint-Didier con conseguente impedimento allo studio e
alla realizzazione di un varco di collegamento tra la zona sud e
quella nord di Aosta anche in tema di ciclabili.
Ricordo a tutti solo per la pedonalizzazione dell'arco d'Augusto
che cosa diavolo è successo sul Comune di Aosta, che è una
piccolezza rispetto a tutto quello che viene raccontato che devono
ancora fare. Preso atto del fatto che dal verbale dell'audizione
medesima emerge come il Sindaco Centoz e la Giunta comunale stiano
addirittura già preparandosi a perdere - a perdere! - i
finanziamenti europei statali, si legge infatti "Per quanto
riguarda le piste ciclabili stiamo procedendo. Nei giorni scorsi è
stato presentato il progetto preliminare che è stato anche rivisto
ultimamente sulle valutazioni insieme agli uffici. Anche su questo
stiamo cercando di velocizzare le tempistiche, perché siamo
consapevoli che i finanziamenti in parte statali e in parte
dell'Unione Europea sono a rischio se non riusciamo a rispettare
certe tempistiche. Quindi da un lato stiamo cercando di velocizzare
anche se ci sono, non nascondo, alcune difficoltà dal punto di
vista degli espropri" - rendetevi conto di che cosa comporterà a
livello di tempistiche tutto questo! - "dall'altra il Comune" -
attenzione attenzione! - "sta valutando una possibilità di
copertura propria nell'ipotesi, speriamo di no, che il
finanziamento non possa, per qualsiasi motivo, esser sfruttato fino
in fondo".
Quindi sta già dicendo: ci stiamo preparando a coprire di tasca
nostra perché perderemo i soldi dall'Europa! Valutato quindi che il
progetto finanziato con i fondi FESR è del 2016 e che a oltre tre
anni di distanza nulla è stato fatto, se non illudere la
popolazione con tante parole vuote, a oggi nessuna spesa inerente
al progetto è stata pagata, nessuna! È già accaduto in passato che
i soldi destinati dall'Europa alla realizzazione di piste ciclabili
in Valle d'Aosta siano stati dirottati su altri progetti, data
l'incapacità unita all'assenza di una seria volontà da parte della
politica d'investire in tale direzione, nel progetto della
ciclabile di Aosta, per contro non appare plausibile l'ipotesi di
riuscire a non perdere i soldi provenienti dall'Europa e dallo
Stato essendo i fondi destinati alla realizzazione di ciclabili in
ambito urbano; più precisamente, infatti, si specifica che il
regolamento della Commissione europea 1301/2013 - oltre ai vincoli
di concentrazione tematica sulla base dei quali il 20% delle
risorse del FESR deve essere destinato all'obiettivo tematico 4
"sostenere la transizione verso un'economia a bassa emissione di
carbonio in tutti i settori" - dice chiaramente all'articolo 7
paragrafo 4 che almeno il 5% delle risorse FESR è destinato
all'azione integrata per lo sviluppo urbano sostenibile; da ciò
discende che se il progetto "Aosta in bicicletta" non va avanti, è
quasi impossibile dirottare le risorse sulla ciclabile dell'Unité
Grand-Paradis modificando il relativo programma, essendo questa una
ciclabile realizzata in ambito periurbano anziché urbano.
In ultimo, cito gli articoli della stampa: La Stampa del 25
novembre 2016 diceva testualmente, già tre anni or sono: "l'Aosta
ciclabile è in ritardo, per portare a casa i 3 milioni di euro
dall'Europa per il piano di sviluppo delle piste ciclabili e per il
progetto per la mobilità alternativa è previsto un disimpegno
automatico dei fondi se non si rispetta un co-programma temporale
dettagliato che finora il Comune non è riuscito a rispettare".
"Condividiamo le preoccupazioni della minoranza" - ha detto
l'assessore alla mobilità Paron rispondendo nel dibattito su una
mozione dei cinque gruppi di opposizione, tra cui si specifica
oltre alla Lega il Movimento 5 Stelle e Alpe, i cui consiglieri
oggi sono confluiti in Rete Civica, nonché L'Altra Valle d'Aosta,
quindi ADU - "ma siamo in condizioni di partire al più presto";
dice Luca Lotto: "ha ricapitolato i tempi fissati
dall'Amministrazione in accordo con l'Unione Europea, doveva essere
approvata la progettazione preliminare, quella definitiva entro
agosto, quella esecutiva entro il prossimo febbraio ma tutto è
fermo!", e qui eravamo nel novembre del 2016.
C'è un altro articolo del 2017 in cui Giuliana La Mastra di
Alpe, oggi Rete Civica, e Pradelli, Movimento 5 Stelle, ricordano
tutte le stesse identiche problematiche, quindi sono passati 3
anni, 2 anni, e hanno continuato a dire "stiamo perdendo i
soldi".
Leggo anche l'articolo del 12 luglio 2017: a un anno di distanza
dall'approvazione della mozione in Consiglio comunale, che era
stata portata appunto da tutti questi Gruppi che oggi siedono in
maggioranza, veniva pubblicato un altro articolo da La Stampa: "C'è
una moderata preoccupazione per il rischio di perdere il treno
delle piste ciclabili ad Aosta, la situazione è seria e non
disperata" - ha ammesso l'Assessore comunale alla mobilità Andrea
Paron rispondendo nell'ultimo Consiglio comunale a una mozione di
Luca Lotto, Patrizia Pradelli, Movimento 5 Stelle, Giuliana La
Mastra, Alpe oggi Rete Civica - il rischio di perdere i 3 milioni
di euro di fondi europei per il progetto "Aosta in bicicletta"
potrebbe esserci alla fine del prossimo anno, non di questo", e
questo nel 2017.
La data cruciale, dicembre 2018: "C'è la consapevolezza da parte
del Comune di Aosta di una serie di problemi, l'ipotesi di
cronoprogramma iniziale era a dir poco ottimistica ma da parte
della Regione c'è la giusta collaborazione per non perdere un solo
euro" rispondeva l'Assessore.
Come è emerso dall'audizione del Sindaco Centoz e dei tecnici,
la situazione è andata poco oltre il punto di partenza fotografato
da questi articoli rispettivamente 3 e 2 anni fa, quindi questo
ordine del giorno serve per cercare di evitare il disimpegno delle
somme stanziate dalla comunità europea e dal competente Ministero.
Noi chiediamo d'impegnare il Governo regionale, d'intesa con il
Comune di Aosta, a predisporre entro sessanta giorni
dall'approvazione del presente ordine del giorno un cronoprogramma,
diagramma di Gantt, che, definito il progetto complessivo,
specifichi: destinazione di spesa suddivisa per lotti specificando
la probabilità di disimpegno sulle singole voci e assegnazioni di
ruoli con specificazioni delle relative competenze e
responsabilità.
Io credo che questa sia l'unica soluzione, tutti noi della Lega,
del MOUV' e di Valle d'Aosta che cresce crediamo che questa sia
l'unica soluzione per cercare di evitare di perdere questi soldi,
perché non è che siamo in ritardo, molto più che in ritardo, le
cose che si devono fare sono ancora tantissime e poi, ribadisco, mi
chiedo come possano Alpe, Rete Civica e Movimento 5 Stelle andare
contro i propri Consiglieri comunali che stanno - insieme a noi
della Lega mentre eravamo in Consiglio comunale - sollevando questo
problema dal 2016. E gli articoli de La Stampa parlano chiaro.
Presidente
- Ci sono altre richieste d'intervento? La
parola alla collega Pulz.
Pulz (ADU VDA)
- Voglio solo precisare che noi abbiamo
votato a favore dell'ordine del giorno n. 1 perché è strettamente
attinente alla legge, perché anche noi avremmo ritenuto più
intelligente approvare prima di questa legge il piano regionale dei
trasporti. Quanto invece a tutti gli altri ordini del giorno vi
dico che ci asteniamo e forse vi sembrerà paradossale il motivo, ci
asteniamo perché li riteniamo molto importanti per gli argomenti
che trattano e non crediamo che sia questo il momento per
dibatterli. Secondo noi avreste avuto tutto il tempo per
presentarli sotto forma di mozioni e quindi suscitare il dibattito
sui diversi temi. Quindi noi non contestiamo per niente i contenuti
ma il metodo scelto che secondo noi finirà purtroppo per disperdere
un lavoro prezioso con suggerimenti molto interessanti da parte
vostra. Solo per chiarezza.
Presidente
- Altri? Possiamo mettere in votazione? La
parola all'assessore Borrello.
Borrello (SA)
- Penso che la collega avesse l'intenzione
di redarguire l'attività svolta dall'Amministrazione comunale e
penso che sia riuscita nel suo intento tant'è che ha messo a
conoscenza la verbalizzazione dell'attività della Commissione
consiliare che noi non avevamo avuto modo di conoscere perché, lo
sa benissimo, come Assessori non abbiamo possibilità di accedere.
Penso che il suo obiettivo di redarguire le mancanze
dell'Amministrazione comunale sia stato ottenuto, va da sé che è
effettivamente materia di competenza dell'Amministrazione comunale,
noi non possiamo entrare nel merito. Quello che possiamo fare è
dare la massima disponibilità qualora ci sia la conferenza di
servizio, qualora ci sia la necessità di dare una mano dal punto di
vista della programmazione: abbiamo stanziato i soldi così come
facciamo con tante altre amministrazioni comunali e con les Unités
des Communes, tra l'altro sono a disposizione dell'Assessorato dei
trasporti per quanto riguarda i fondi europei e i fondi statali.
L'obiettivo era "manifestare" una sorta di impasse; è avvenuta
questa manifestazione: noi non possiamo effettivamente fare
un'invasione di competenze rispetto alla responsabilità della
Amministrazione comunale ma penso che questo momento di dominio
pubblico possa essere utilizzato quale stimolo all'Amministrazione
comunale, questa e quella futura perché siamo a scadenza, di
attivarsi in tal senso. Ricordo che come Amministrazione regionale
noi abbiamo sì delle responsabilità per quanto riguarda
l'Assessorato ai lavori pubblici, ovvero il controllo di primo
livello rispetto alle opere fatte, è una responsabilità incardinata
a noi per quanto riguarda la rendicontazione dei fondi, sia europei
che statali. Quindi chiederei di astenersi in tal senso non
sottovalutando l'importanza, ho capito qual è il messaggio, ma
proprio perché non abbiamo competenze in tal senso.
Presidente
- Per i minuti rimanenti, la parola alla
collega Spelgatti.
Spelgatti (LEGA VDA)
- Collega Borrello la smentisco, non
ho qui dietro adesso i verbali, è lo stesso Sindaco a raccontare
come viene gestita la questione. Tenete presente che questi sono
progetti europei, quindi la Regione è direttamente coinvolta perché
vengono gestiti direttamente dagli uffici regionali e il Sindaco
racconta che in tutto questo c'è anche la conferenza dei servizi
che si riunisce una volta ogni 20 giorni al mese o quello che è
insieme alla Regione, il problema è che questi soldi li stiamo
perdendo tutti, li sta perdendo la Regione che ha chiaramente le
redini dei progetti europei in mano.
Ma soprattutto, soprattutto io guardo Rete civica e guardo Alpe
e anche ADU, che comunque non approva questo ordine del giorno, e
anche il Movimento 5 Stelle perché queste battaglie le abbiamo
portate avanti in Consiglio comunale, all'epoca noi eravamo in
Consiglio comunale, insieme ai vostri colleghi in Consiglio
comunale, ed è stata una battaglia trasversale della minoranza
perché è qualcosa di gravissimo, stiamo andando a perdere i soldi
delle ciclabili. Si racconta che faremo le ciclabili, ci sono i
soldi per fare le ciclabili, sono passati tre anni da quegli
articoli e non è stato fatto nulla e soprattutto da quello che è
stato letto non c'è la possibilità di riuscire a fare tutto quello
che si deve fare. Questi soldi vanno persi e il Sindaco ha già
messo le mani avanti, quindi tireranno fuori i soldi dal Comune
invece che prendere i soldi dati dall'Europa. Questo è un problema
gigantesco, anche da Corte dei Conti, ovviamente, perché stiamo
perdendo dei soldi pubblici già stanziati, lì pronti. E voi state
andando a smentire - poi li guarderete in faccia e andrete poi voi
a giustificarlo ai vostri Consiglieri comunali - state andando a
smentire le battaglie dei vostri Consiglieri comunali ad Aosta.
Complimenti!
Presidente
- La parola al collega Vesan.
Vesan (M5S)
- È interessante come la collega Spelgatti si
faccia portavoce delle esigenze dei nostri colleghi o dei suoi ex
colleghi nel Comune di Aosta. Il problema delle piste ciclabili di
Aosta e dello sviluppo della comunità ciclabile in Comune di Aosta,
come è stato evidenziato approfonditamente nelle premesse di
quest'ordine del giorno, è datato e ha portato effettivamente
risultati particolarmente scadenti. L'Amministrazione comunale di
Aosta, non si sa se per cattiva gestione, incuria, tempi lunghi,
difficili, difficoltà burocratiche, ma ormai è arrivata a poco più
di 6 mesi di possibile ulteriore durata, si ritrova a presentarci
in Commissione progetti per piste ciclabili che interessano 13 km
quando negli altri quattro anni abbondanti non è riuscita a fare
neppure i famosi "centoz" metri di cui tutti prendono in giro il
Sindaco di Aosta. Tutto ciò premesso, vorrei capire veramente da
cosa discende rispetto a queste premesse l'impegno che ci propone,
perché in realtà le possibilità d'intervenire nei confronti del
Comune di Aosta da parte del Consiglio regionale sono veramente
particolarmente limitate, perché voi impegnate il Governo regionale
a raggiungere entro 60 giorni un'intesa col Comune di Aosta ma
l'intesa col Comune di Aosta si raggiunge solo se il Comune di
Aosta approva la stessa identica documentazione, peraltro
relativamente ad atti che sono comunque di competenza del Comune.
Adesso se si vuole far fretta al Comune di Aosta perché arrivi
almeno a impegnare questi soldi rendendoli disponibili per la
futura consiliatura del Comune ben venga, e naturalmente sono tutti
disponibili, credo, ma che questo sia legato all'approvazione della
legge sulla mobilità sostenibile, non riusciamo assolutamente a
vederne il collegamento né riusciamo a capire come non votando un
impegno che è sostanzialmente solo vostro, faremmo del male ai
nostri colleghi del Comune di Aosta.
Quindi su questo ordine del giorno il voto del Movimento 5
Stelle sarà di astensione, anche alla luce del fatto che noi siamo
Consiglieri della Regione Valle d'Aosta ed è stato presentato
appositamente un emendamento al testo di legge - dovrebbero averlo
tutti sotto mano, credo sia a firma dell'assessore Bertschy - che
così recita: "La Regione favorisce la realizzazione del
completamento dei percorsi ciclabili, degli itinerari
ciclopedonali, la realizzazione di una rete di ciclovie turistiche.
A tal fine entro due mesi dall'entrata in vigore della presente
legge", quindi la stessa tempistica prospettata dal vostro impegno,
"la Giunta regionale presenta al Consiglio permanente degli enti
locali (Cpel) e alla Commissione consiliare competente un piano di
completamento delle piste ciclabili". Quindi di fatto
sostanzialmente supera la vostra impegnativa andando a fare quello
che devono fare i Consiglieri regionali: occuparsi delle piste
ciclabili dell'intero territorio regionale. Forse la collega
Spelgatti e i suoi cofirmatari non sono ancora riusciti, nonostante
sia passato oltre un anno, a rendersi conto di aver fatto un salto
di qualità e di doversi occupare anche degli altri 73 Comuni.
Presidente
- Altri? Se non ci sono altre richieste,
possiamo mettere in votazione... Ha chiesto la parola il collega
Bertin.
Bertin (RC-AC)
- Sarò estremamente breve. Mi sembra
particolarmente confuso quest'ordine del giorno, l'ha spiegato bene
il collega Vesan: le competenze sono del Comune di Aosta, il
ritardo è scandaloso ma non abbiamo una tutela sul Comune di Aosta,
le responsabilità sono diverse e ognuno degli enti si prenda le
proprie, non andiamo a creare confusione con un ordine del giorno
praticamente incomprensibile.
Presidente
- Altri? Possiamo procedere alla votazione? La
votazione è aperta. La votazione è chiusa.
Presenti: 35
Votanti: 11
Favorevoli: 11
Astenuti: 24 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Pulz, Rini,
Russo, Testolin, Vesan e Viérin)
Il Consiglio non approva.
Ordine del giorno n. 3. La parola al collega Aggravi per
l'illustrazione.
Aggravi (LEGA VDA)
- Prima di passare all'illustrazione
solo una battuta alla collega Pulz che mi insegna un'altra cosa
oggi e per questo citerò Adamo: io di donne non capirò mai nulla,
quindi questa gliela lascio e poi ci ritorneremo.
Vado all'esposizione dell'ordine del giorno n. 3 che
s'intitola "Sviluppo della rete distributiva di gas naturale
liquefatto in Valle d'Aosta quale alternativa alle motorizzazioni
termiche tradizionali". Questo ordine del giorno si fa forte delle
norme europee che puntano a rafforzare le infrastrutture per i
combustibili alternativi nell'Unione affinché ci possa essere per
l'appunto un potenziamento non soltanto dell'elettricità ma anche
del gas naturale, quello liquefatto e quello compresso. Ricordo che
sempre a detta dell'Unione Europea tra le alternative al petrolio -
sono i combustibili individuati come combustibili alternativi dalla
strategia europea - si riconoscono l'elettricità, l'idrogeno, i
biocarburanti, il gas naturale e il gas liquefatto; ovviamente
all'epoca, era il 2013, si parlava anche fortemente della doppia
alimentazione. L'applicazione italiana è il d.lgs. 257 del 2016 che
anche qui nella strategia a questo punto declinata in Italia
prevede entro il 31 dicembre 2025 il rafforzamento della rete
centrale di distribuzione e di quelle ovviamente connesse, la Ten-T
di cui parlavamo anche questo pomeriggio. Ho già avuto modo in
discussione generale di esplicitare il fatto che soprattutto la
presenza e la vicinanza di due tunnel molto importanti come quello
del Monte Bianco e quello del Gran San Bernardo, possono anche
favorire non soltanto un utilizzo locale di questo combustibile e
di questa alternativa soprattutto alla trazione termica
tradizionale anche per quanto riguarda i trasporti commerciali
pesanti che sicuramente nella quota di emissioni hanno un peso non
indifferente e che ovviamente non fanno direttamente parte del
parco auto valdostano.
L'impegnativa dell'ordine del giorno in parte risponde anche
alla proposta e al leitmotiv dell'assessore Bertschy di cercare
eventualmente di favorire e di potenziare interventi normativi,
appunto impegna il Governo regionale a condurre uno studio sulle
potenzialità dello sviluppo di una rete infrastrutturale di
distribuzione di gas naturale in Valle d'Aosta ai sensi della
normativa europea e nazionale presentandone i risultati alle
Commissioni competenti entro 40 giorni dalla approvazione della
legge in oggetto; in forza di questo ovviamente di presentare nelle
sedi opportune le adeguate modifiche normative che possono
interessare la legge di cui in oggetto, ovvero altri interventi
normativi in sede di predisposizione del documento collegato al
bilancio e comunque entro la fine del corrente anno. Ricordo che
numerose case di veicoli commerciali non solo del trasporto pesante
hanno ricondotto le loro progettazioni su veicoli che vanno appunto
a gas liquefatto. Nel Nord Europa, lo cito perché noi siamo per una
piccola parte a vocazione agricola, il trasporto del latte e di
prodotti agricoli avviene sempre di più anche con mezzi di questo
tipo.
Presidente
- Ci sono richieste d'intervento? La parola
all'assessore Bertschy.
Bertschy (AV)
- Su questo ordine del giorno ci asterremo
perché sono in corso una serie di valutazioni e credo che di qui
alla discussione del bilancio potremmo ritornarci con qualche
documento più approfondito e anche con qualche analisi più
approfondita. Non ci sentiamo, in questo momento, d'impegnarci con
uno studio, la strategia che lei individua, al di là del tipo di
combustibile inserito nell'ordine giorno, è la strategia corretta,
nel senso che noi siamo su una via di traffico internazionale, la
direttiva europea impone e chiede alle Regioni e agli Stati di non
diversificare troppo il sistema di utilizzo di combustibile per i
mezzi, in particolare per il trasporto, anche trasporto pesante,
vogliamo però fare una verifica un po' più attenta su questo
argomento soprattutto insieme alle nostre società di trasporti e
non solo, insieme anche a Confindustria. Torneremo sicuramente a
parlare di questo argomento anche perché comunque una parte dei
trasporti del traffico urbano su Aosta oggi utilizza già il metano
anche se non nella forma indicata. Quindi cercheremo di fare un
ragionamento nel più breve tempo possibile però ci asteniamo.
Presidente
- La parola al collega Aggravi.
Aggravi (LEGA VDA)
- Assessore, sono dispiaciuto, io
cerco di venirle incontro con delle proposte che possono migliorare
una legge a cui abbiamo già fatto molte critiche e lei non mi viene
incontro, peccato! Io le vorrei chiedere o comunque le chiederei
un'impegnativa almeno morale, non ritirerò assolutamente l'ordine
del giorno, questo lo dico a scanso di equivoci, ma almeno dal
punto di vista morale da qui a fine anno, in vista del bilancio,
quello che io chiederei è di esplicitare e di notiziare alle
Commissioni competenti quali sono i vostri ragionamenti,
eventualmente anche quali sono le conclusioni appunto del
tour
de table
che lei citava con la compagnia di trasporti e anche
con chi si occupa di infrastrutture di questo tipo, in maniera tale
da poter dare alle Commissioni degli elementi anche io direi - e
qui mi permetto di aggiungere un binario parallelo al piano
regionale dei trasporti - in vista del fatto che comunque ci
potrebbero essere delle potenzialità riguardo ad alcune scelte
previste.
Presidente
- La parola all'assessore Bertschy.
Bertschy (AV)
- Impegno assunto, anche perché
nell'emendamento presentato si fa riferimento alla strategia
nazionale sulla mobilità sostenibile, in cui si contempla il
rinnovo di autobus e, in particolare, questo è una delle
possibilità d'investimento che lo Stato dà per migliorare la
situazione dei trasporti sulla mobilità sostenibile.
Presidente
- La parola alla collega Minelli.
Minelli (RC-AC)
- Il gas naturale liquefatto è un
combustibile fossile a tutti gli effetti, un combustibile fossile
che emette una quantità di CO2 inferiore rispetto al metano,
rispetto al petrolio, al gasolio, alla benzina, ma è un
combustibile fossile che emette CO2. Ora, nel momento in cui ci
impegniamo a fare della Valle d'Aosta una regione fossil fuel free
entro il 2040, siamo consapevoli che il passaggio per molti versi
dovrà essere graduale e quindi è possibile che ci sarà un parco
automezzi pubblico - perché penso che difficilmente riusciremo ad
acquistare degli autobus elettrici tutto d'un colpo - che dovrà
operare una transizione. Ma qui si fa una proposta diversa, si
chiede di fare uno studio sulle potenzialità dello sviluppo di una
rete infrastrutturale di distribuzione - c'è scritto distruzione ma
immagino che sia distribuzione - del gas naturale in Valle d'Aosta.
Quindi questa proposta è assolutamente in contraddizione, già sarà
difficile arrivare all'obiettivo del fossil fuel free entro il
2040, se poi immaginiamo anche di fare degli studi per una rete
infrastrutturale di distribuzione di questo gas naturale, io credo
proprio che potremo rinunciarci.
Presidente
- La parola al collega Cognetta.
Cognetta (MOUV')
- È interessante vedere come la
maggioranza abbia due opinioni completamente contrastanti, ci fa
piacere questo perché vuol dire che c'è un dibattito molto acceso,
vuol dire che c'è sicuramente uno spirito democratico che io vedevo
non aleggiare affatto in quest'Aula nella passata legislatura e che
invece in questa c'è. Quindi da un lato abbiamo un Governo, un
Assessore che credo esprima un parere del Governo, o almeno il suo
come Assessore, che dice: "No, io sto valutando se sia il caso di
fare qualche cosa e vedremo poi cosa, ve lo spiegherò meglio" e
dall'altra c'è una parte della maggioranza che dice: "Non se ne
parla proprio"; comunque per entrambi i casi io pongo una questione
un po' più tecnica sempre riguardo a propulsori e combustibili
alternativi per una mobilità sostenibile, la qualità dell'aria,
l'effetto serra, il sempre più difficile reperimento di petrolio e
il conseguente aumento del prezzo della benzina che hanno spinto
sempre più alla ricerca di alternative eco-sostenibili. Una delle
possibili opzioni sarebbe l'uso di carburanti alternativi in grado
di alimentare i motori dei veicoli che quotidianamente intasano
città e strade di tutto il globo. Le possibili e valide alternative
ai combustibili attualmente utilizzati sono gas naturale, GPL,
idrogeno, biocombustibili ed elettricità; strano a dirsi anche
questo, però viene sempre da una fonte ufficiale che è Wikipedia
poi, per carità, può anche essere sbagliato. Aggiungo solo un altro
piccolo passaggio: è ovvio che l'utilizzo su larga scala di tali
combustibili richiede lo studio e la progettazione di nuovi
propulsori in grado di sfruttare al massimo le loro potenzialità in
modo tale da poter competere con i sistemi che attualmente
equipaggiano i mezzi di trasporto e di produzione; si favorirebbe
quindi la diffusione di veicoli elettrici ibridi che risolverebbero
i problemi dovuti alle emissioni di sostanze nocive, ma ancora oggi
risultano essere molto difficili da implementare. Le batterie di
cui sono dotati i veicoli sopra citati hanno capacità limitata e
costi elevati e per questo oggi vengono utilizzati solo su piccoli
veicoli che devono affrontare brevi tragitti. Negli ultimi anni si
stanno diffondendo sempre più veicoli dotati di batterie che hanno
una capacità superiore ma comunque devono essere gestiti con
l'ausilio anche di carburanti alternativi.
Allora dobbiamo chiarirci su qual è la direzione che vogliamo
prendere. Uno degli insegnamenti che ci sono stati dati da chi è
intervenuto in Commissione è quello di trovare delle soluzioni che
non siano di lunghissimo periodo. Ci hanno detto: guardate, quando
fate le cose però state attenti perché è una cosa che si muove in
continuazione. Ora questa è una possibilità che nel breve periodo
può essere implementata e che comincia già ad andare in una certa
direzione, però almeno sulla direzione univoca da parte del Governo
ci dovrebbe essere accordo, secondo me, altrimenti è ancora peggio
del problema che ha rappresentato prima il collega Restano, perché
poi vuol dire veramente che stiamo approvando una cosa che non si
sa bene che cosa stiamo approvando, scusate se ve lo dico. In
questo momento, io mi trovo a favore rispetto a quanto espresso
dall'Assessore. Avrei preferito avesse votato questo ordine del
giorno ma si è preso un impegno morale e siccome conosco quella
persona, so che se lo prende poi lo mantiene, altrimenti poi sa già
cosa succede in Aula e quindi diventa un problema grosso. Certo
guardi, le posso dire che in effetti sarebbe... magari, se vuole,
la aiuto, voto contro io così compensiamo, giusto perché così lei
dà un segnale.
Presidente
- La parola al collega Aggravi.
Aggravi (LEGA VDA)
- Io chiederei all'Assessore che possa
prendere un altro impegno morale, magari quando verrà in
Commissione a riferire riguardo alle valutazioni che fate, se ci
aggiunge anche che ci fa capire magari le valutazioni che fate
anche all'interno della maggioranza riusciamo a comprendere quello
che diceva il collega Cognetta. Se sarete ancora con questa
conformazione, per carità, non lo so da qui a fine anno mi sembra
che la vostra sfida sia molto dura e forse la vera opposizione ce
l'avete a livello endogeno e non vi invidio.
Ma detto questo, collega Minelli, a me spiace, lei non legge e
non ascolta perché ha un'unica visione, guardi che l'elettrico non
è per sempre, e perché le dico questo? Parliamo del 2040, io voglio
già vedere a che punto saremo con il monitoraggio della collega
Nasso fra 5 anni rispetto a questi obiettivi. Perché lo dico? Lei
dice "una rete infrastrutturale" ma ci sono delle valutazioni che
vanno fatte e lo studio dovrebbe mettere in evidenza questo. Non
dico che dobbiamo riempire di tubi la Valle d'Aosta, ma magari
creare un'infrastruttura funzionale a traghettare verso un certo
tipo di obiettivo, e le dico una cosa molto semplice: certe
colonnine e certi impianti elettrici che oggi ci sono probabilmente
da qui al 2040 saranno altro che obsoleti e quindi avremo anche
quel problema, e altro che carbon free avremo magari il problema
del litio free o del silicio free e poi dopo discuteremo, faremo
un'altra mozione per questo tipo di cose.
Comunque, per carità, di Giapponesi le isole del Pacifico sono
ancora piene, qualcuno è in Valle d'Aosta ed è vestito di
rosso.
Presidente
- Per i minuti restanti la parola al collega
Distort perché è già intervenuto per tutti e tre gli interventi il
collega Aggravi. Prego vicepresidente Distort.
Distort (LEGA VDA)
- Vede collega Minelli, questo è
esattamente l'esempio di quello che abbiamo detto fino adesso,
vogliamo una legge che apra i confini e poi ci accorgiamo che è
piena di vuoti. Il vuoto è questo: lei dice che in base alla legge
assolutamente siamo in conflitto perché addirittura noi ci poniamo
l'obiettivo del fossil fuel free eccetera. Vorrei informarla di un
aspetto puramente tecnico: lo sa che il 25% delle emissioni di CO2
nell'atmosfera sono date dalle industrie termoelettriche? Il 25%!
Quindi di cosa stiamo parlando? Stiamo parlando di poter dire diamo
esclusivamente in nome del fossil fuel free soltanto accesso alla
mobilità elettrica. Fortunatamente il collega Mossa ha voluto far
inserire un parametro diverso che concerne le emissioni e quindi è
entrato in una parametrazione più tecnica e più matematica però
vede, l'esempio è questo. Mi conforta comunque che il Governo, a
nome dell'assessore Bertschy, abbia un'idea diversa e mi permetto
stranamente di tifare per l'Assessore Bertschy, spero che vinca il
dibattito rispetto al tutor di riferimento.
Presidente
- La parola al collega Vesan.
Vesan (M5S)
- Faccio un piccolo intervento di regime un
po' più ambientalista per non lasciare da sola la collega Minelli
nella sua isola del Pacifico. Visto che in questo ordine del giorno
del collega Aggravi - che sappiamo essere poco portato
all'evoluzione verde ma molto portato allo sviluppo delle reti
infrastrutturali - quando dice: "A condurre uno studio sulle
potenzialità dello sviluppo di una rete infrastrutturale e
distruzione di massa" probabilmente era quello il lapsus, non il
gas naturale! Come funziona la rete di distribuzione di
combustibili fossili in Valle d'Aosta? Lungo tutta la dorsale della
nostra Regione abbiamo due oleodotti e un metanodotto. Sono
bellissimi, sono fantastici! Offrono un sacco di opportunità, per
esempio delle distanze e fasce di rispetto - torno a dire uno dei
due oleodotti è dismesso e non lo usa nessuno ma le fasce di
rispetto sono da rispettare ancora adesso - che arrivano a occupare
addirittura 21 metri, hanno delle fasce di rispetto che sono
addirittura superiori a quelle autostradali che su una cosa stretta
come l'asse della Valle d'Aosta vuol dire non poterci fare
praticamente niente. Lo dico per esperienza perché non riuscivamo a
posare le fogne perché c'erano delle reti per il trasporto di
combustibili anche inutilizzate. Sono molto contento di questa sua
proposta di farne una quarta di cui probabilmente smetteremo di
usufruire prima ancora di averla completata. Ecco, questa è la
visione dello sviluppo sostenibile che noi non condividiamo e non
condividiamo in nessuna maniera!
Non sappiamo quali siano le intenzioni dell'Assessore Bertschy
perché ci ha solo detto che verrà a parlare in Commissione ma il
nostro parere, se la sua proposta sarà di questo tipo, cioè di fare
un'ulteriore rete di distribuzione di combustibile fossile,
naturalmente sarà contrario. Mi dispiace collega Aggravi che lei
abbia ancora questa visione del periodo interglaciale grazie al
quale se non facciamo assolutamente un'ulteriore rete di
combustibili fossili a Courmayeur tutti moriranno assiderati in
occasione della glaciazione prossima ventura, però non sono queste
le previsioni di gran parte degli scienziati mondiali. Su
quest'ordine del giorno naturalmente il voto del nostro gruppo sarà
di astensione proprio perché siamo meno affezionati al colore rosso
rispetto ad altri.
Presidente
- Altri? Possiamo mettere in votazione? La
votazione è aperta. La votazione è chiusa.
Presenti: 35
Votanti: 11
Favorevoli: 11
Astenuti: 24 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Pulz, Rini,
Russo, Testolin, Vesan e Viérin).
Il Consiglio non approva.
Ordine del giorno n. 4. Per l'illustrazione la parola al collega
Gerandin.
Gerandin (MOUV')
- L'ordine del giorno n. 4 ha come
titolo "Predisposizione di uno studio di fattibilità o quantomeno
l'avvio di una proposta di collaborazione tecnica ed economica tra
Regione Valle d'Aosta, Regione Piemonte, Ferrovie dello Stato,
città di Torino con importanti realtà industriali di ricerca quali
ad esempio Fiat, CVA e Politecnico in merito alla possibilità di
sperimentare la tecnologia a idrogeno sulla tratta ferroviaria
Torino-Aosta".
L'ho detto già nel mio intervento, ho particolarmente apprezzato
l'audizione dell'Assessore della città di Torino, Assessore tecnico
di una Giunta 5 Stelle - per cui non ho nessuna colorazione
politica - anche perché comunque a lato della sua presentazione, mi
ha fatto particolarmente piacere, prima d'iniziare il suo
intervento, ci ha detto che i trasporti e l'ambiente devono essere
apolitici sennò non arriveremo mai da nessuna parte. È stata
presentata proprio in senso apolitico perché una delle cose molto
interessanti che ci ha detto la dottoressa Lapietra è stata
suggerirci di guardare con un po' più di coraggio al futuro, alle
nuove tecnologie, in particolare all'idrogeno, e prendendo spunto
da questo, anche a seguito di quell'iniziativa che io già avevo
proposto in quest'Aula, abbiamo predisposto quest'ordine del giorno
che dovrebbe essere votato anche dalla maggioranza - almeno così mi
ha detto l'Assessore che ringrazio - per cui leggerò l'impegno
concordato - spero che ci sia l'unanimità della maggioranza,
sicuramente il suo voto c'è per cui ne avremo a sufficienza almeno
se i banchi della Giunta lo votano - e illustrerò i contenuti di
quest'ordine del giorno che parte dal presupposto che i treni a
idrogeno saranno i protagonisti del futuro del trasporto
ferroviario; la rivoluzione destinata ad azzerare le emissioni
inquinanti è già una realtà, sta prendendo forma anche in Germania
e in Toscana e in Trentino, le due regioni italiane che a braccetto
con Ferrovie dello Stato (per questo che abbiamo insistito per
mantenere Ferrovie dello Stato) stanno iniziando a disegnare il
futuro del trasporto ecologico e silenzioso su rotaia.
La prima mondiale di un treno a idrogeno è andata in scena a
inizio dicembre 2017 in Bassa Sassonia dove è partito il primo
treno blu sigla idrogeno a zero emissioni, si chiama Coradia iLint
ed è realizzato dalla Alstom, il colosso francese attivo nella
produzione di treni e infrastrutture ferroviarie che di recente ha
virato sulla nuova tecnologia a idrogeno conquistando la Germania;
altri 14 treni a cella combustibile entreranno in funzione in Bassa
Sassonia a partire dal dicembre 2021. A trainare la rivoluzione ci
sono anche gli evidenti benefici per l'ambiente anche per
l'inquinamento acustico: i convogli della Coradia sono silenziosi e
a zero emissioni perché emettono solo vapore e acqua condensa;
l'autonomia dei Coradia: con un pieno di idrogeno va dai 600 agli
800 Km con una velocità massima di 140 km. In Germania scommettono
che la rivoluzione della mobilità a idrogeno prenderà piede entro
una decina d'anni, confermiamo che è una tecnologia sperimentale
perché sarà adottata a patto che si sciolga il nodo
dell'approvvigionamento energetico. Su questo fronte è sceso in
campo il gruppo Linde, società tecnologica leader mondiale del
settore dei gas dell'ingegneria, che costruirà in Germania la prima
stazione al mondo di ricarica a idrogeno. Lo stesso problema dovrà
essere affrontato sul fronte italiano, è stato aperto di recente,
grazie a una modifica normativa che ha superato lo scoglio che
imponeva in sede di rifornimento delle bombole una pressione
massima di 350 bar, ora innalzata a 700. Nel dicembre scorso,
Renato Mazzoncini, amministratore delegato di Ferrovie dello Stato,
in occasione di un convegno a Milano disse che la sperimentazione
italiana dei treni Alstom partirà dal Trentino e dalla Toscana.
Sarebbe stato bello vedere magari anche la Valle, visto che
comunque si parla di sperimentazione! Ha anche aggiunto, sempre
l'amministratore delegato, che, con l'aggiunta di un pantografo, il
treno potrebbe viaggiare con l'elettrico quando c'è la linea e
quando esce dalla zona elettrificata andare a idrogeno. La
soluzione potrebbe coniugarsi perfettamente con la situazione della
Toscana dove sul totale di 1.479 km di linee 503 non sono
elettrificati. Il progetto toscano prevede la costruzione di dieci
treni a idrogeno da utilizzare sulle linee non elettrificate di
Siena-Chiusi e Siena-Empoli. Per farlo la Regione nell'estate del
2017 ha pubblicato un avviso per la costruzione di un'intera
filiera che raggruppi l'azienda costruttrice dei treni ma anche i
partner per la produzione, lo stoccaggio del gas e il rifornimento
delle stazioni. La prima a rispondere all'appello della Regione è
stata Alstom, anche Trenitalia ha manifestato l'interesse a far
parte di questo consorzio pubblico privato, ora mancano altri
soggetti che gestiscono i passaggi più delicati, vale a dire la
produzione, lo stoccaggio e il trasporto del gas in stazioni di
servizio. In Regione Toscana le bocche su questo fronte restano
cucite ma i tecnici fanno sapere di aver avviato un dialogo con
alcune aziende che già operano in questo settore. Resterà soltanto
un altro nodo da sciogliere, quello dei costi: l'investimento
necessario per il progetto ammonta a circa 100 milioni di euro,
però lei Assessore mi ha detto che per la sola elettrificazione si
parla di 80-120 sulla nostra linea per cui saremmo abbondantemente
sotto anche quel tetto massimo a cui lei si è riferito. Una parte
dei soldi potrà arrivare da Trenitalia, disponibile a dirottare sui
treni a idrogeno risorse già concordate con la Regione per la
sostituzione dei vecchi treni diesel. Il grosso delle risorse dovrà
arrivare dai fondi europei. Come vede, Assessore, qualcuno si è
mosso prima di noi, non è una novità; è sicuramente una tecnologia
sperimentale però qualcuno si è già mosso e soprattutto lei mi
aveva chiesto di togliere Ferrovie dello Stato: il motivo per cui
abbiamo concordato di mantenere Ferrovie dello Stato è che si è
chiesto a Ferrovie dello Stato un impegno nell'elettrificazione
della rete ma anche visto quanto è alla base dell'accordo fatto con
la Regione Toscana e con il Trentino, spero che almeno su questo
punto ci sia l'unanimità di questo Consiglio. L'impegno sarà
modificato in questi termini: "Impegna il Governo regionale ad
avviare una serie di contatti entro 60 giorni dall'approvazione del
presente ordine del giorno con Ferrovie dello Stato nonché con la
Regione Piemonte al fine di poter entrare nel programma
sperimentale dei treni a idrogeno al fine di sperimentare
l'utilizzo di questa tecnologia sulla tratta ferroviaria
valdostana".
Presidente
- Vuole integrare? La parola al collega
Gerandin.
Gerandin (MOUV')
- Chiedo scusa perché c'era da
aggiungere: Auvergne-Rhône-Alpes e Comune di Torino.
Presidente
- Attendiamo solo la modifica. Intanto chiedo
se ci sono altre richieste d'intervento. La parola al collega
Mossa.
Mossa (M5S)
- Per dichiarazione di voto ovviamente perché
oggi mi sembra di rivivere un
déjà vu
. Mi sembra di essere
tornato indietro nel tempo e più esattamente al 9 maggio quando
discutevamo la relazione conclusiva della Commissione consiliare
speciale CVA. Noi, insieme ai colleghi di Rete Civica, presentammo
un emendamento a una risoluzione e uno dei colleghi che oggi
propongono all'ultimo momento ben sette ordini del giorno si alzò
in piedi e, parlando a nome di tutti e dieci, fece questa
dichiarazione di voto: "Noi riteniamo che non sia accoglibile
l'iscrizione in questo momento in quanto riteniamo che questi
approfondimenti andavano fatti nelle Commissioni competenti e non
oggi all'ultimo momento. Il fatto che si arrivi oggi a presentare
quest'emendamento che di fatto va a scavalcare il lavoro fatto e
portato a termine dalle Commissioni, non ci sembra corretto. Mi
spiego meglio, dal punto di vista politico quest'emendamento è
puramente strumentale per far vedere che qualche gruppo fa qualcosa
e qualcun altro non ha fatto nulla".
Invece non è così, colleghi, noi ci siamo impegnati a fondo in
Commissione così di conseguenza presentare all'ultimo momento un
emendamento semplicemente per dimostrare che voi fate qualcosa a
noi non interessa. Ecco, con questo motivazioni coloro che oggi
propongono questi sette ordini del giorno, all'ultimo momento,
scavalcando di fatto il lavoro svolto dalle Commissioni, votarono
contrariamente all'iscrizione del nostro emendamento. Io ritengo
che chi predica bene dovrebbe razzolare allo stesso modo. Purtroppo
però queste due qualità spesso non coincidono, sono come due rette
parallele che non si incontrano mai a differenza di quelle rette
che, a seconda della direzione che hanno, rischiano anche
d'incontrarsi. Poi che ovviamente non ci mettiamo di traverso a
prescindere come fa qualcun altro ma ponderiamo le nostre scelte
con coscienza e buon senso, entrando nel merito delle questioni,
voteremo a favore di quest'ordine del giorno a prescindere da chi
lo abbia presentato. Spiace solo che altri ordini del giorno che
potevano anche essere condivisi dal nostro gruppo non siano stati
presentati al momento giusto e al momento opportuno nelle sedi
opportune per poterli approfondire e condividere. Ma siamo solo al
frutto del solito triste gioco chiamato strumentalizzazione.
Presidente
- La parola alla collega Minelli.
Minelli (RC-AC)
- La Regione ha fatto una scelta chiara
per l'elettrificazione della tratta ferroviaria Ivrea-Aosta, lo ha
fatto con la legge 22 del 2016, lo ha ribadito con il programma
strategico d'interventi che abbiamo votato a luglio e lo dice
all'articolo 3 comma 1 della legge che stiamo discutendo. Su
quell'opera, a nostro avviso, bisogna concentrare le energie e
mettere in campo ancora maggiore determinazione di quella che già
si sta mettendo, coinvolgendo anche i parlamentari valdostani. Non
andiamo a cercare altri diversivi, c'è già la vicenda penosa dei
bimodali che ha costituito una scelta sbagliata che ha ritardato di
molti anni l'elettrificazione della nostra ferrovia. Cerchiamo di
stare con i piedi per terra e di perseguire una linea che sia
chiara e definita come avremmo dovuto fare da tempo. Inoltre la
scelta di puntare sull'idrogeno per una regione come la Valle
d'Aosta che produce tanta energia idroelettrica è molto, molto
discutibile. È da tempo che se ne parla, non è di certo da oggi, e
ricordo che in una riunione della primavera scorsa, nella sede del
SAVT, un ingegnere esperto in materia si era espresso in modo
nettamente contrario evidenziando l'assurdità di consumare energia
elettrica per produrre idrogeno, quando l'energia elettrica si può
utilizzare direttamente per far funzionare i treni e l'intero
sistema dei trasporti. Io so benissimo che tutto quello che viene
detto si presta a strumentalizzazioni e che qui è molto più
importante giocare con il pallottoliere, fare una serie di
valutazioni su chi fa cosa, su chi dà indicazioni alla maggioranza
eccetera eccetera. Qui non c'è nessuno che detti delle linee, qui
ci sono delle persone che stanno facendo dei ragionamenti e dal mio
punto di vista il ragionamento che sto facendo, e che mi porta a
non considerare positivo quest'ordine del giorno su cui ci
asterremo, è frutto di un atteggiamento che segue una linea di
pensiero, che non è ondivago. Ritengo che parlare adesso di
sperimentazioni che possono essere fatte con il partenariato di
altre Regioni italiane, con Regioni francesi eccetera eccetera, sia
un modo per disperdere le energie.
In una regione come la nostra che non ha ancora, rispetto a
tante altre regioni italiane, praticamente tutte, una linea
elettrificata, non ha senso andare in questa direzione. Stiamo
parlando della sperimentazione che si fa in un paese come la
Germania che ha attualmente un treno a idrogeno e che pensa di
averne 14 forse per il 2021. Io credo che per prima del 2021
dovremmo aver fatto delle altre scelte. Lo dico molto serenamente e
molto onestamente. Questa è la nostra opinione, indipendentemente
da tutte le strumentalizzazioni che avete fatto, vorrete fare e
state facendo.
Presidente
- La parola all'assessore Bertschy.
Bertschy (AV)
- Ringrazio il collega Gerandin per aver
voluto emendare l'ordine del giorno e i gruppi che l'hanno
proposto. Rispetto al tema della ferrovia per quello che mi
riguarda l'approccio è sempre stato molto laico, quello che mi
interessa è realizzare investimenti che permettano ai Valdostani di
godere di un'infrastruttura che funzioni. Non mi sono innamorato
dell'elettrificazione e spero invece di riuscirla a realizzare. La
ferrovia valdostana però forse qualcuno si dimentica che ha due
tratte, una che arriva ad Aosta e una che sale da Aosta in su e per
realizzare il primo pezzo ci vanno circa 120 milioni, per
realizzare il secondo si parla già di 40 milioni di euro. Credo che
tenersi un canale aperto per studiare il nostro sistema e poter
aderire a qualche progetto sperimentale che permetta di capire se
in futuro potremo ottenere finanziamenti anche a livello europeo
per investire sulla nostra tratta non sia solo ragionare per il
futuro ma sia anche ragionare per i cittadini. Non sto lavorando da
Assessore sul binario ma sto cercando di guidare il treno in tutte
le direzioni possibili, soprattutto per raggiungere la stazione
altrimenti continueremo a essere legati a un Ministero e a una
struttura ferroviaria che è quella di RFI, che deciderà quando
mettere soldi in Valle d'Aosta e noi non potremo mai determinare
alcune scelte sul nostro futuro.
In questo senso il mio approccio, lo ripeto, è molto laico,
siamo a disposizione per ragionare e non per fare scelte decisive.
Ragionare insieme agli altri territori, tra l'altro è un progetto
di cooperazione transfrontaliera quello a cui hanno aderito la
Regione Piemonte e la Regione Auvergne-Rhône-Alpes che ci è anche
stato rivolto. Guardare a questi progetti è credo il minimo che
possiamo fare.
Presidente
- Ha chiesto la parola il collega
Cognetta.
Cognetta (MOUV')
- È una strana serata in cui penso ci
siano delle congiunzioni astrali che stanno facendo venir fuori di
tutto. Adesso spostiamo un attimo, un minuto, il ragionamento da
questo ordine del giorno a un ragionamento un po' più politico
perché forse la risposta che ha dato l'Assessore rispetto alle
sollecitazioni di chi è intervenuto fino a questo punto ha un che
di politico al suo interno, mi sembra anche piuttosto importante.
Che cosa dice - se sbaglio mi scuso già fin d'ora - secondo quanto
ho capito io rispetto al suo pensiero politico che interpreto: da
una parte abbiamo chi dice "vediamo quali sono le soluzioni sul
tappeto e cerchiamo di verificare quale può essere la migliore, se
ce ne sono, magari poi non ce ne sono però perlomeno vediamo che
cosa ci può stare. Magari si approfitta di qualche opportunità che
ci viene dai vicini che stanno già facendo qualcosa, magari ci
invitano e così partecipiamo senza dover partire da zero in
progetti che già ci sono e questo sicuramente migliora l'aspetto
"tempo" ed è efficiente al sistema perché non devo appunto partire
da zero. Dall'altra invece c'è una visione del tutto talebana, c'è
un'idea preconcetta, fissa, non basata su nessun dato scientifico o
statistico perché alcune di queste questioni sono anche poi state
portate da professori all'interno delle Commissioni, quindi da un
lato abbiamo chi ha studiato e che ci sollecita magari a fare dei
tentativi, dall'altra invece chi ha fatto il suo passaggio politico
in questa assise per diversi anni, adesso è andato via e da fuori
ci ha talebanizzato il discorso".
È curioso perché se fossimo "contro a prescindere", forse
dovremmo scegliere la seconda opzione. Se noi fossimo contro a
prescindere, pur di dare addosso a chi governa, non importa cosa
dica, dovremmo dire che non va bene. Invece noi siamo disponibili a
fare ragionamenti e gli ordini del giorno, al contrario degli
emendamenti, sono ragionamenti, non hanno nulla a che vedere con
gli emendamenti. Sono delle sollecitazioni, degli impegni politici.
C'è una grossa differenza tra un ordine del giorno e un
emendamento. L'ordine del giorno sviluppa una discussione e crea
degli impegni, è un po' come le mozioni, quelle che non si
rifiutano a nessuno, si dice, e poi dopo non si rispettano, mentre
invece un emendamento è un impegno di legge; se approvato entra nel
codice e quello va rispettato. Quindi quando si sceglie una strada
anziché l'altra c'è una differenza sostanziale. La strada degli
ordini del giorno fa dei ragionamenti politici. La strada degli
emendamenti fa i ragionamenti legislativi, che lasciano poco spazio
alle interpretazioni, se sono scritti bene ovviamente. In questo
caso quindi io credo di sostenere quest'ordine del giorno che non
so se verrà votato da tutti o comunque da chi verrà votato, perché
va nella direzione di sviluppare un ragionamento e di fare delle
ipotesi e delle proposte e magari per una volta di non isolarci nei
nostri tabù e nelle nostre convinzioni preconcette portate invece
avanti in passato da un certo tipo di politica che in tanti settori
ci ha portato dove siamo, dove non si è mai voluto poi cambiare
strada nonostante l'evidenza.
Mi sembra che sia un ragionamento di buon senso visto che, come
ha detto giustamente il collega, questa materia non dovrebbe avere
posizioni politiche ma dovremmo andare tutti nella stessa direzione
e ci si può andare solo se si studiano le direzioni, altrimenti,
anziché trovare dei binari, troveremo solo delle strade che
finiscono contro un muro.
Presidente
- La parola all'assessore Testolin.
Testolin (UV)
- Solo due riflessioni in merito a
quest'argomento che effettivamente crea un interesse in una
tematica che ognuno analizza per quello che ne intravede e in
quello che può rappresentare per il futuro della nostra regione. Io
credo che al di là dell'applicabilità dell'utilizzo dell'idrogeno a
una rete ferroviaria - alla quale io forse mi sono affezionato meno
del collega Bertschy - vedo un'opportunità di confronto che va a
incrociarsi con quanto in Valle d'Aosta è già stato proposto e
ipotizzato perché il discorso idrogeno non è nuovo nella nostra
realtà, sono stati presentati dei progetti a livello europeo che
volevano trovare un percorso condiviso tra industria, industria del
trasporto e comunità locali e provare a rilanciare un progetto che
potesse soddisfare più esigenze in una volta: un trasporto con un
minore impatto sulla produzione di CO2, dare delle risposte
all'industria metallurgica con l'utilizzo dell'ossigeno e produrre
calore in maniera alternativa. Quindi, anche nel rispetto di un
progetto che è stato reputato ammissibile ma poi non finanziato per
insufficienza di risorse sul bando per il quale era stato
presentato, penso che la possibilità di confrontarsi con altre
realtà che magari con più forza o con più attenzione hanno saputo
costruire un percorso possa ritornare utile anche a noi per quello
che è già stato fatto e possa darci un nuovo stimolo e una nuova
visibilità per i risultati futuri. È per questo che al di là di
altre valutazioni di genere politico che possono essere alla base
di qualche ragionamento che è stato espresso, io credo che in
qualche caso valga la pena di mettersi in gioco per trovare delle
soluzioni positive.
Presidente
- La parola alla collega Spelgatti.
Spelgatti (LEGA VDA)
- Io vorrei fare solo una
considerazione di ordine politico, non entro nel merito della
discussione tecnica che c'è stata in questo momento, ma osservo -
perdonatemi ma assolutamente divertita - tutto quello che sta
accadendo in quest'aula e cioè presi per il collo vi mettete a fare
questa legge sulla mobilità facendo delle figuracce di tutti i tipi
per il testo che portate, per come vengono gestite le Commissioni,
per quello che non fate, però chiaramente avete la piattaforma
Riccarand che vi punta la pistola alla testa per cui dovete stare
dietro a questo e quindi vi trovate in questa situazione. Ma non
basta, non sono contenti, in aula vi danno giù botte da orbi, cioè
vi stanno umiliando davanti a tutti pubblicamente, stanno smentendo
l'Assessore, stanno smentendo la Giunta perché, a fronte di un
ordine del giorno accettato da tutta la Giunta, la piattaforma
Riccarand vi smentisce.
Per carità, è estremamente divertente vedere tutto quello che
succede in quest'aula, le assicuro, assessore Bertschy, che in
questo momento ho provato simpatia per lei.
Presidente
- La parola al collega Restano.
Restano (GM)
- Assessore non voglio esprimerle la mia
simpatia però voglio dirle che ho apprezzato le sue aperture su
impegno morale nella precedente discussione e la posizione che ha
saputo assumere in quest'occasione. La professoressa Vittadini ci
ha incitati a essere flessibili. Abbiamo avuto dalla professoressa
Lapietra, un assessore tecnico, una proposta politica, quella di
un'apertura a una collaborazione con un Comune, che lei in questo
momento rappresenta, rispetto a un'opportunità che potrebbe
portarci lontano o forse potrebbe portare a niente. Noi, in questo
caso, proponenti dell'ordine del giorno, l'abbiamo accolta e con
piacere abbiamo rilevato che la maggioranza regionale ha accettato
questa proposta politica che non è solo la nostra, è quella della
città di Torino. Dall'altra parte vediamo che questa flessibilità
non esiste neanche rispetto a un ordine del giorno che, come è già
stato ben detto, non è un impegno, non si nega a nessuno, ma che
vuole solo dire di avviare degli approfondimenti, approfondimenti
però che potrebbero portare, questo sì, al cambiamento di una legge
che oggi abbiamo visto per alcuni sembra scolpita sulla pietra, la
22 del 2016. Ma ben venga e se per le motivazioni che hanno indotto
l'Assessore ad accettare questa proposta si dovrà modificare la
legge 22, vorrà dire che avremo trovato una soluzione migliore. È
questo che tutti noi ci auspichiamo quando facciamo delle scelte,
non arroccarci su scelte del passato e non muoversi più da lì.
Presidente
- La parola al collega Barocco.
Barocco (UV)
- Solo alcune considerazioni. Cominciamo a
dire alcune cose: Lapietra è un assessore politico del Comune di
Torino con delle esperienze tecniche, solo per inquadrare, poi è
effettivamente una persona molto competente che ci ha sollecitato a
una collaborazione. Io in questo ordine del giorno vedo questo,
cioè la risposta a un invito istituzionale di un Comune importante
e a noi vicino dove ci si chiede di fare un passo per cercare di
capire meglio questa tecnologia, io dico che è da seguire. Ricordo
all'Aula e a chi non lo sapesse: sull'idrogeno abbiamo dei valenti
Valdostani che sono degli esimi ricercatori al Politecnico di
Torino, il professor Santarelli del Politecnico sta facendo degli
studi senz'altro molto interessanti e quindi penso che queste siano
come sempre delle cose da seguire e dico una cosa che va anche un
po' al di là: io non rimarrei sull'impegno per questo settore.
Cerchiamo di capire che H2O, cioè la formula dell'acqua, ha due
parti di idrogeno. In Valle d'Aosta ne siamo ricchi, perché non
cerchiamo - invece di continuare al di là della tratta Aosta-Torino
che può essere un modo per fare sperimentazione - di costruire una
filiera dell'idrogeno? Ecco, io penso che questo sia un altro
aspetto da contemplare. L'ordine del giorno, cerchiamo di essere un
po' laici, qui abbiamo parlato di Talebani, di Giapponesi, io sono
molto interessato alla filosofia, il secolo dei lumi mi piaceva
tanto e quindi perché non cercare di buttare un po' il cuore al di
là dell'ostacolo? Ho sentito anche alcune banalità, i treni in
Germania all'idrogeno... eh, ma ci sono le gallerie, e allora?
Avranno fatto i treni che non passano sotto le gallerie? Cioè
scusate, forse è l'ora ma non vorrei usare dei toni non consoni
all'Aula, ma un po' di raziocinio! È un ordine del giorno che
chiede un impegno, l'Assessore l'ha accolto, ovviamente
l'opposizione fa il suo gioco, ci vede probabilmente delle
contraddizioni politiche? Le piattaforme vanno di moda, non so se
siano WiFi comunque rimaniamo al tema: l'idrogeno non è solo
ferrovia, è H2O.
C'è in Alto Adige "H2 South Tyrol", producono idrogeno e
affittano le macchine a trazione d'idrogeno, un'energia che nelle
Alpi ce n'è: acqua e idrogeno. Quindi cerchiamo magari di cogliere
anche in queste cose qualcosa che può andare al di là della singola
sperimentazione. Si parla di filiera, stamattina il collega
Peinetti ha citato un dato: 15 milioni di vetture a trazione
d'idrogeno nel 2030. Penso che valga la pena di fare qualche
considerazione di questo tipo.
Presidente
- Collega Vesan, è già intervenuto il suo
collega Mossa. Le mettiamo il tempo rimanente che non ha utilizzato
il collega Mossa.
Vesan (M5S)
- Solo una precisazione, mi duole correggere
il collega Giovanni Barocco: l'Assessore Maria Lapietra,
ricercatore universitario, non è un politico. Il collega ha
affermato che è un politico nel senso che fa l'assessore, ma non è
stata candidata a nessuna elezione...
Interruzione fuori microfono.
Vesan (M5S)
- È stata nominato dal Movimento 5 Stelle e
la Giunta è una Giunta monocolore del Movimento 5 Stelle, ma il
Movimento 5 Stelle a Torino ha nominato all'interno della Giunta
credo solo due o tre elementi su dodici, tutti gli altri sono
assessori tecnici che non erano candidati del Movimento 5 Stelle,
che non erano impegnati a seguire i principi del movimento e
quant'altro. Che poi sappiano fare buona politica anche se non
vengono...
Interruzione fuori microfono.
Vesan (M5S)
- Io parlo per amore di verità, non voglio
dare giudizi di nessun tipo da questo punto di vista e quindi è
un'esperta indipendentemente dall'appartenenza politica. Volevo
solo precisare questo piccolo punto perché noi sosteniamo che gli
incarichi debbano essere dati in funzione della competenza e questo
poteva tradire magari invece un altro tipo di visione che è lontana
dalla nostra.
Presidente
- Ha già parlato il collega Barocco. Per i
minuti rimanenti del collega Barocco, perché vi ricordo che sugli
ordini del giorno s'interviene uno per Gruppo.
Peinetti (UV)
- Sarò rapidissimo. Volevo solo dire che in
realtà questa proposta di ordine del giorno del collega Gerandin va
proprio nello spirito di questa tanto vituperata legge che aveva
previsto questa possibilità. L'articolo 16 della legge dice che "La
Giunta regionale con propria deliberazione, previo parere delle
Commissioni... favorisce la diffusione di veicoli a basse emissioni
e la realizzazione delle reti infrastrutturali e la ricarica degli
stessi... e sostenere lo studio e l'attuazione di metodi e sistemi
sperimentali anche stipulando a tal fine convenzioni con enti
pubblici o privati". Quindi nulla di nuovo sotto il sole. Questo
era già previsto dalla legge.
Presidente
- Ha un minuto, collega Gerandin.
Gerandin (MOUV')
- Sarò rapidissimo, era solo per dire
alla collega Minelli che non solo in Germania si sono già mossi in
una situazione molto simile alla nostra. Le posso citare che nel
maggio 2018 la Zillertalbahn ha aggiudicato a Stader - la stessa
azienda che ha portato i bimodali a noi - la fornitura di cinque
treni per la tratta di Jenbach-Mayrhofen; sono treni che possono
portare fino a 452 passeggeri e per questa tratta la Zillertalbahn
ha optato per i treni a idrogeno come alternativa
all'elettrificazione della sua linea a scartamento ridotto di 32 km
che collega Jenbach sulla linea principale Innsbruck- Salisburgo e
la stazione sciistica tirolese di Mayrhofen. Questo per dire che
nel 2015 la Zillertalbahn aveva annunciato l'intenzione di
elettrificare questa tratta con una spesa di 156 milioni e ha poi
optato di andare verso questa scelta piuttosto che spendere 156
milioni per l'elettrificazione di un tratto di 32 km. Era per dire
che ci sono altri casi, poi non è detto che sia la scelta che
saremo obbligati a fare ma non verificare questo, a mio parere, è
un peccato mortale.
Presidente
- Se non ci sono altri, possiamo mettere in
votazione. La votazione è aperta. La votazione è chiusa.
Presenti: 34
Votanti: 32
Favorevoli: 32
Astenuti: 2 (Minelli e Pulz).
Il Consiglio approva.
Passiamo all'esame dell'ordine del giorno n. 5. Per
l'illustrazione la parola al collega Cognetta.
Cognetta (MOUV')
- Con quest'ordine del giorno chiediamo
al Governo di approvare nella prossima finanziaria delle risorse
che permettano o di sostituire sul territorio le colonnine a 22
kilowatt, che attualmente sono le più diffuse, con delle colonnine
a ricarica ultra rapida o di aggiungere quelle a ricarica ultra
rapida. Questo è dovuto, tra le altre cose - oltre a un previsto e
auspicabile aumento esponenziale delle auto elettriche che ci sarà
in Valle d'Aosta - anche al fatto che, come tutti sanno, le
batterie soffrono il freddo e quindi il tempo di ricarica si
allunga quando le temperature diventano molto basse ma non solo, le
colonnine che ci sono attualmente nella maggior parte delle nostre
località sono quelle a 22 kilowatt che non danno prestazioni tali
da permettere una ricarica molto veloce che si aggrava ovviamente
quando fa freddo, quindi diventa doppiamente un problema
all'aumentare delle auto elettriche. Questo è sostanzialmente
l'impegno che viene chiesto in quest'ordine del giorno.
Presidente
- Chi intende prendere la parola? Non ci sono
richieste d'intervento? Mettiamo in votazione? La votazione è
aperta. La votazione è chiusa.
Presenti: 34
Votanti: 11
Favorevoli: 11
Astenuti: 23 (Baccega, Barocco, Bertschy, Bianchi, Borrello,
Certan, Chatrian, Daudry, Farcoz, Fosson, Marquis, Minelli,
Morelli, Mossa, Nasso, Nogara, Peinetti, Pulz, Rini, Russo,
Testolin, Vesan e Viérin).
Il Consiglio non approva.
Ordine del giorno n. 6. La parola al vicepresidente Distort.
Distort (LEGA VDA)
- Quest'ordine del giorno punta
l'attenzione su un tema che invece in Commissione era già emerso,
quindi non è nuovo, a parte che non penso sia necessario parlarne
in Commissione o parlarne in altre sedi, perché il tema relativo al
riciclo delle batterie è addirittura di una banalità disarmante.
Noi sappiamo benissimo che ci troviamo di fronte una tecnologia,
quella della propulsione elettrica, estremamente interessante con
dei rendimenti eccezionali, con emissioni estremamente basse, dico
non pari a zero perché noi sappiamo che se vogliamo essere
veramente ecosostenibili, dobbiamo pensare a un ciclo che sia
completamente ecosostenibile. Trascuro in questo ordine del giorno
la fase...
Presidente
- Colleghi, io capisco l'ora però se decidiamo
e andiamo in notturna, lavoriamo anche a tarda ora, chi vuole
seguire fa fatica a seguire il collega. Per cortesia un po' di
silenzio.
Distort (LEGA VDA)
- Il ciclo relativo ai mezzi elettrici
chiaramente presuppone tutta la fase di produzione, la fase di
utilizzo e poi la fase di smaltimento a fine vita. Non entro in
questo oggetto dell'ordine del giorno nella fase di produzione,
anche se comunque l'attenzione dovrebbe porsi perché se veramente
vogliamo pensare a una mobilità sostenibile, noi dovremmo pensare
anche sotto questo punto di vista, anche preoccuparci della fase di
produzione. La collega Pulz questo pomeriggio sottolineava
l'aspetto sociale della legge, l'aspetto sociale di
quest'iniziativa. Ecco, l'aspetto sociale dovrebbe tener conto -
anche nei Paesi dove sono prodotti i veicoli elettrici e le
apparecchiature elettriche annesse a tutto il ciclo di produzione
del veicolo - di che tipo di contratto esista per la catena di
produzione, di che tipo di emissioni siano prodotte da parte della
parte industriale. È chiaro che se apriamo questo settore dovremmo
diventare non tanto il Consiglio regionale della Val d'Aosta ma una
sorta di succursale della Treccani. Pertanto io mi limito in quello
che è la fase di riciclo finale; parlo di riciclo perché è
l'obiettivo, l'obiettivo della nostra società è pensare di produrre
degli equipaggiamenti, delle apparecchiature, e che queste
apparecchiature non finiscano nelle discariche, ad esempio abbiamo
sulle nostre spalle l'età che ci permette di capire e di conoscere
l'iter dei pc, l'iter dei monitor a tubo catodico. Io mi ricordo,
sono di quella generazione, che quando i pc venivano messi sul
mercato qualcuno si era posto il problema: ma questi cassoni,
questi ingombranti dove li metteremo? E mi ricordo perfettamente
che allora si diceva: eh no, ma sono tutti materiali assolutamente
riciclabili, c'è plastica, c'è vetro e poi dentro abbiamo i
circuiti con materiali preziosi, materiali che andranno sicuramente
recuperati. Ecco, se noi facciamo una visita nei nostri centri per
il recupero degli ingombranti troviamo metri cubi, metri cubi e
metri cubi di monitor dismessi, di materiale elettrico di pc che
chiaramente rimangono lì a fare volume. Per carità, esiste tutto un
processo messo in atto anche dal punto di vista ambientale però
effettivamente e inequivocabilmente questa situazione del recupero
degli ingombranti, comunque dei residui tecnologici di questi
processi tecnologici, è un problema. L'altro problema lo avremo tra
qualche anno quando dovremo smaltire tutti i collettori solari, e
anche lì sarà una bella sfida. Quindi è di sfida che si tratta,
pertanto l'attenzione - mia come primo firmatario ma di tutti
coloro che si sono uniti a me - è mettere in evidenza per il
Governo questa attenzione. L'obiettivo penso che sia chiarissimo,
sia molto leggibile, è un obiettivo teso alla responsabilità e
quindi mettere in evidenza il fatto di poter pensare già adesso
estote parati
, essere pronti, siate pronti, in vista di un
processo di recupero. Io so che esistono già dei progetti relativi
al recupero. Tra l'altro ultimamente c'è anche un progetto Made in
Italy sul recupero delle batterie. Al momento leader in Europa,
come sempre, è la Germania che si porta avanti in questa linea
però, ho preso nota da alcune informazioni tratte dagli studi
dell'ingegner Fabio Orecchini, ordinario all'Università di Roma di
sistemi per l'energia e l'ambiente, quindi persona assolutamente
autorevole, vengo a sapere con molto piacere che in ambito
italiano, Made in Italy, abbiamo un prodotto, una capacità, un
sistema estremamente innovativo. Mi corre d'obbligo far presente il
tema chiedendo al Governo di reperire nella definizione del
prossimo bilancio regionale le risorse per avviare uno studio di
approfondimento di sistemi di riciclo delle batterie dei veicoli
elettrici a fine vita, coinvolgendo gli organismi regionali
nazionali deputati agli approfondimenti in materia e altresì
intessendo interlocuzioni, valutazioni di accordo con partner
pubblici e privati operanti nel settore. Quindi, detto questo, -
vedo che si è già prenotato l'Assessore all'ambiente -, avrei
piacere di sentire belle notizie.
Presidente
- La parola all'assessore Chatrian.
Chatrian (AV)
- Sicuramente è un tema capitale dell'oggi
ma soprattutto del domani, il collega ha ben evidenziato quali sono
principalmente le criticità e dall'altra parte anche la necessità
di saper accompagnare quelli che saranno poi i percorsi e le sfide
che dovremo comunque affrontare nel raggiungere degli obiettivi,
perché proprio la sostenibilità ambientale presuppone il
funzionamento del ciclo intero di produzione uso e smaltimento di
tutti gli oggetti che in parte ha elencato ma che ha elencato
diciamo non al 100%. Tema sfidante, tema oltretutto che a livello
europeo diversi Paesi stanno affrontando in maniera importante e
robusta; parallelamente anche in Valle d'Aosta -- non so se lei sia
a conoscenza - proprio l'Assessorato alle attività produttive ha
già in parte autorizzato un'azienda che andrà a investire sul
territorio valdostano in questo settore e, anche dal punto di vista
ambientale, ha già avuto un okay dal punto di vista preliminare al
suo percorso di natura amministrativa. Oltre a questo, la stessa
azienda in bassa valle ha già avuto anche la possibilità di siglare
un contratto di affitto con una partecipata pubblica e nello stesso
tempo, solo pochi giorni fa, ha avviato e ha richiesto alla
struttura Dipartimento ambientale la possibilità di richiesta sia
di AIA che di VIA dal punto di vista ambientale, a questo punto
generale; dico generale perché la domanda è pervenuta il primo
ottobre, quindi stiamo parlando di tre giorni fa, le dico che siamo
molto avanti, nel senso che c'è già un posizionamento di natura
preliminare positivo e c'è già anche un posizionamento positivo
delle attività produttive. I tempi di rilascio dell'autorizzazione
unica - adesso quindi entriamo nel vivo della partita,
l'autorizzazione unica dove dovrà essere comprensiva non solo di
tutti i pareri ma di tutto l'iter amministrativo - i tempi d'attesa
per il rilascio di questa importante autorizzazione saranno al
massimo di 180 giorni. 180 giorni vuol dire che per i primi di
aprile 2020 sicuramente ci sarà una risposta per quanto riguarda la
pubblica Amministrazione. Le dicevo che l'iter è cominciato a
inizio 2017, a fine 2017 l'Assessorato attività produttive aveva
dato il suo okay e questo va a dare una risposta puntuale più che
al quesito all'impegno che ci chiedete all'interno di quest'ordine
del giorno. Quindi, in funzione di quello che vi ho illustrato,
siamo già un po' più avanti dell'impegnativa che ci avete proposto,
chiederei al proponente gentilmente di ritirarla, a seguito anche
delle motivazioni e della riflessione che ho fatto, altrimenti ci
asterremo perché comunque oltre a non aver bisogno a oggi
d'inserire delle risorse a livello di bilancio regionale o di
avviare ulteriori studi, ben venga se dal punto di vista
privatistico ci sono delle aziende interessate a dare delle
risposte puntuali all'interno del ciclo Valle d'Aosta e dall'altra
parte non ci nascondiamo, insieme ai colleghi che si occupano di
attività produttive e di lavoro, che ci sarà anche una ricaduta di
natura occupazionale che in questo momento io penso che sia
comunque un fatto positivo per il comparto tutto. Spero di essere
stato abbastanza chiaro.
Presidente
- La parola al vicepresidente Distort.
Distort (LEGA VDA)
- Mi sono lasciato andare nelle
citazioni, continuo nelle citazioni e dico questo è proprio il
caso:
pulsate et aperietur vobis
, bussate e vi sarà aperto.
In questo caso la mia impegnativa, la mia iniziativa proponeva
esattamente di andare in questa linea, chiedendo questo vengo a
sapere che da pochi giorni c'è una sorta di
feeling
relativo
al fatto che mentre io pensavo, elaboravo, approfondivo e
formalizzavo questa preoccupazione che era già presente in me,
nello stesso tempo per una situazione di congiuntura astrale, visto
che prima si parlava di congiuntura astrale, si raggiungeva già
quest'obiettivo. Quindi è chiaro che mi fa piacere, lei mi ha
spiegato sinteticamente la situazione, io le chiederei o in
separata sede oppure se il Presidente della Commissione o altri
organismi all'interno della struttura consiliare fossero
interessati... io direi che per quanto mi attiene sarei interessato
a capire di più, soprattutto per essere rassicurato del fatto che
non si tratti soltanto di smaltimento ma si tratti proprio di
riciclo. Quindi accolgo quest'iniziativa, dal mio punto di vista
ritengo che l'obiettivo di questo ordine del giorno sia raggiunto e
quindi per me equivale a un "Il Consiglio approva". Rimango in
attesa, ci confronteremo successivamente per avere questi ulteriori
approfondimenti.
Presidente
- La parola all'assessore Chatrian.
Chatrian (AV)
- Praticamente l'azienda si occupa non solo
di smaltire ma di recuperare, quindi avremo modo sicuramente di
entrare nel dettaglio, mi impegno, anzi con una certa
soddisfazione, nell'approfondire insieme la tematica e poi al
termine dell'autorizzazione, , sono a disposizione anche per
un'illustrazione nelle sedi opportune o per le vie brevi, perché
penso che l'obiettivo sia chiudere il cerchio dal punto di vista
dello smaltimento in generale e, a maggior ragione, se c'è una
spinta che arriva da un'azienda di natura privatistica penso che
sia sempre un bel messaggio e un percorso comunque da accompagnare.
Penso che sia anche uno dei compiti dell'Amministrazione
regionale.
Presidente
- Possiamo passare all'analisi dell'ultimo
ordine del giorno, n. 7. La parola per l'illustrazione al collega
Luboz.
Luboz (LEGA VDA)
- È l'ultimo ordine del giorno, forse
vado un pochino in controcorrente rispetto a quanto aveva auspicato
il relatore, il collega Barocco, quando diceva "dobbiamo avere i
piedi ben piantati per terra". Una riflessione sul trasporto
pubblico locale via fune, che sulla legge non viene contemplato
quindi è da parte nostra un richiamo, un invito al Governo perché
possa impegnarsi a valutare uno studio di fattibilità di un sistema
di trasporto pubblico locale urbano e/o extraurbano a fune o su
monorotaia sopraelevata. Ovviamente, è inutile ripetersi, a nostro
parere è una legge essenzialmente per l'elargizione di contributi
pubblici e a nostro giudizio invece potrebbe avere anche
un'importante valenza sotto il profilo di valorizzazione di
valutazione di impianti a fune o appunto su monorotaia. Stavo
guardando questi giorni scorsi una importante realtà francese, una
cittadina non lontano da Lione, stanno progettando un possibile
attraversamento urbano su monorotaia proprio laddove
l'infrastrutturazione ferroviaria sia carente o insufficiente, come
nel nostro caso. Quindi brevemente non mi dilungo e pongo
all'attenzione quest'ordine del giorno.
Dalle ore 23:05 assume la Presidenza il vicepresidente
Distort.
Distort (Presidente)
- È aperto lo spazio per il
dibattito in aula. Qualcuno vuole prendere la parola? Da parte del
Governo? In assenza d'interventi pongo in votazione l'ordine del
giorno. La votazione è aperta. La votazione è chiusa.
Presenti: 33
Votanti: 10
Favorevoli: 10
Astenuti: 23 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Pulz, Russo,
Testolin, Vesan e Viérin)
Il Consiglio non approva.
Dalle ore 23:08 riassume la Presidenza il presidente
Rini.
Rini (Presidente)
- C'è un emendamento della Lega, MOUV'
e Gruppo Misto al titolo. Lo volete illustrare o lo possiamo
mettere in votazione? La parola al vicepresidente Distort.
Distort (LEGA VDA)
- Leggo di seguito e do lettura
dell'emendamento 1. L'emendamento 1 è relativo al titolo del
disegno di legge 4. Il titolo del disegno di legge 4 è così
modificato: "Misure per incentivare il rinnovo del parco auto
valdostano a favore della trazione elettrica o di forme alternative
alla trazione termica tradizionale". È né più né meno che la
ripresa, la ripetizione coerente di quanto è stato espresso in aula
nella discussione generale relativo al fatto che noi riteniamo che
preferiamo, di fronte ad una legge generica, lacunosa sulla
mobilità sostenibile estesa all'intero campo della mobilità
sostenibile, una legge corretta, coerente, rigorosa su un tema
specifico, quello degli incentivi per il rinnovo del parco
auto.
In discussione generale nel pomeriggio facevo riferimento al
concetto di verità, questo adeguamento di quello che si dice, di
quello che si pensa alla cosa, quindi esattamente è la coerenza al
fatto che ciò che funziona inequivocabilmente di questa legge è il
discorso relativo agli incentivi e quindi noi proponiamo
esattamente questo: formulare la legge in tal senso, in modo tale
da avere totale coerenza, totale correttezza, totale completezza.
Questo è né più né meno che la verità. Oggi pomeriggio citavo
Tommaso, ora cito Parmenide: "non aver paura della ben rotonda
verità".
Vedo un sorriso dalla parte opposta dell'aula. Il concetto è
questo, vogliamo formalizzarlo attraverso questo emendamento e di
seguito il resto degli emendamenti che fanno sì che il disegno di
legge assuma tutta la sua coerenza senza snaturarsi ma tutta la sua
coerenza rigorosa. Questo è per il primo emendamento.
Presidente
- Altri? Possiamo mettere in votazione? La
parola alla collega Minelli.
Minelli (RC-AC)
- È stato illustrato il primo
emendamento, ma visto che tutti gli emendamenti sono già stati
consegnati precedentemente, voglio fare una premessa che riguarda
tutti e nove gli emendamenti presentati dalla Lega, che hanno in
comune un aspetto molto evidente. Non sono degli emendamenti
costruttivi per migliorare il testo della legge, che peraltro hanno
abbondantemente criticato, ma hanno un carattere provocatorio e io
direi distruttivo rispetto all'impostazione della normativa.
Infatti - ed è emblematico - il collega Distort ci ha appena
illustrato il primo emendamento che propone di cambiare anche il
titolo stesso della legge. Del resto quello che emerge dalle
proposte è un atteggiamento coerente con un comportamento della
Lega, in quest'aula e nelle Commissioni, che - salvo lodevoli
eccezioni personali che sono state anche dimostrate nel lavoro
iniziale che ha portato al testo di legge - si pone sempre in
un'ottica di conflittualità e di tentativo di paralizzare il
funzionamento degli organi consiliari, lo abbiamo visto anche ieri.
Su questa legge nello specifico io direi che le contorsioni e le
giravolte leghiste sono state numerose ed evidenti.
Nel 2018 la Giunta Spelgatti ha proposto un disegno di legge che
era già pronto da tempo, che era un'eredità incompiuta, come è
stato ricordato, dalle Giunte precedenti. Un testo quello sì
esclusivamente un testo di contributi, lo ha detto anche il collega
Aggravi, poi si è lasciato dormire questo testo sei mesi, gli
stessi sei mesi in cui è vissuta la giunta a guida leghista e poi
quando una nuova giunta, una nuova maggioranza ha ripreso in mano
l'argomento e noi abbiamo presentato una proposta di legge a
integrazione, dapprima con il collega Distort è stato dato un
contributo collaborativo, poi a un certo punto sono scomparsi anche
gli emendamenti del collega Distort e, anzi, è scomparso il collega
Distort stesso, che non è più venuto in Commissione e ora ci
troviamo in aula dopo che nelle ultime due Commissioni nessuno ha
detto niente, Ci troviamo in aula con nove emendamenti provocatori,
formulati si direbbe quasi apposta per essere bocciati e per poter
poi dire che la Lega aveva tutta la buona volontà di lavorare ma i
suoi emendamenti sono stati respinti e quindi non poteva certo
nemmeno pensare lontanamente di votare a favore di questa legge. È
un altro di questi giochini a cui ci siamo un po' abituati, un
giochino evidente e io direi anche spudorato.
Ma veniamo agli emendamenti, voglio analizzare questi quattro
primi emendamenti, li analizzo tutti insieme. Lo scopo veramente
evidente è quello di cancellare dalla legge l'apporto di principi e
di strategia che abbiamo cercato di portare...
Presidente
- Atteniamoci all'emendamento n. 1.
Minelli (RC-AC)
- Non si vuole parlare di mobilità
sostenibile, non si vuole parlare di fuoriuscita dall'utilizzo dei
carburanti fossili, non si vuole nessuna tempistica in questa
direzione. Si cancella praticamente tutto l'articolo 1 che dà poi
il senso all'intera legge perché senza l'articolo 1, che viene
emendato dal collega Distort, si tratterebbe davvero solo di una
legge per il rinnovo del parco automobilistico senza nessun disegno
strategico. Infatti in coerenza con questo obiettivo, si propone di
cambiare il titolo della legge con "Misure per incentivare il parco
auto valdostano". Ecco, si tratta di una visione sull'azione di
fare per il trasporto pubblico e privato perfettamente contraria
alla nostra. Per cui voteremo contro a questo primo
emendamento.
Presidente
- La parola al collega Aggravi.
Aggravi (LEGA VDA)
- Questa volta ha letto bene collega
Minelli: effettivamente al di là del fatto che abbiamo capito che
al di là del tavolo ci sono i professori e di qua ci sono gli
alunni che si devono prendere le votazioni, è vero ma non è
provocatorio. Noi l'abbiamo detto già in discussione generale,
l'abbiamo ripetuto più volte: abbiamo applicato in questi
emendamenti. Ricordo che gli emendamenti in aula sono previsti dal
regolamento e dal gioco democratico, gli ordini del giorno sono
ancora previsti dal regolamento, se non vi piacciono presentate
delle modifiche al regolamento del Consiglio e cambieremo i lavori
del Consiglio! Non è che un emendamento presentato o una proposta
di modifica presentata in Commissione va bene e qui non va bene,
attenzione, ognuno fa poi le sue scelte perché altrimenti potremmo
dire la stessa cosa perché quando anche voi presentate emendamenti
nessuno dice che non vanno bene.
Noi coerentemente al nostro approccio abbiamo iniziato dalla
proposta di modifica del titolo, la proposta non vi piace? Votate
contro, ma l'evidenza è questa, noi l'abbiamo detto, e gli
emendamenti successivi rispondono a questo tipo di approccio. Sul
fatto della presentazione della legge mi sembra che l'ho detto e
l'ho specificato, poi sa, lei giustamente faceva la morale al
collega Distort, ma io penso che certi suoi interventi avvengono
perché forse spesso è fuori dall'aula o a metà delle Commissioni se
ne va, perché se andiamo a vedere le presenze di ognuno finisce
male, perché poi i registri scolastici parlano per tutti. Noi
semplicemente abbiamo iniziato dal primo emendamento a fare quella
che abbiamo chiamato "operazione verità". Poi non vi piace, a me
spiace ma non possiamo presentare delle cose che vi piacciano
sempre; forse non vi piacciono mai forse perché non siamo nello
stesso partito, grazie a Dio.
Dalle ore 23:19 assume la Presidenza il vicepresidente
Farcoz.
Farcoz (Président)
- La parole au collègue Cognetta.
Cognetta (MOUV')
- Per sostenere con forza
quest'emendamento che sostanzialmente spiega tutto quello che è
stata l'azione politica svoltasi in questi ultimi tempi, in queste
ultime settimane e che probabilmente chi è abituato a fare un
lavoro routinario, sempre uguale, non riesce a comprendere come
funzioni quello che normalmente facciamo in quest'aula, che
sicuramente prevede un'elasticità e una capacità di logica al di là
delle competenze o titoli di studio, che nulla hanno a che vedere
con il nostro lavoro, per fortuna, perché vorrei ricordare a tutti
che noi siamo eletti e non facciamo concorsi, quindi, dicevo, chi
non comprende appieno qual è la logica di questo discorso
probabilmente non è tagliato per fare questo tipo di mestiere,
anche se ritiene probabilmente di avere tutte le capacità possibili
e probabilmente vorrebbe anche fare qualcosa in più del
consigliere. Qui abbiamo capito, assessore Bertschy, chi è il vero
assessore perché da quello che ho capito - non è verso di lei
Assessore la critica ma è per far capire qual è la situazione -
quando abbiamo un componente della maggioranza che dai banchi del
Consiglio decide qual è la politica della maggioranza, ci viene un
dubbio perché sì, è vero, in altre occasioni può essere capitato
che qualcuno abbia potuto dire la sua, però da lì a giudicare anche
il lavoro della maggioranza, o meglio del Governo, forse un
po'...
Ricordo a questo proposito che ci sono stati dei consiglieri
indubbiamente con un'esperienza maggiore della mia e di chi parla
normalmente in quest'aula dando pagelle a tutti che hanno fatto
invece delle critiche feroci quando erano in maggioranza e poi se
ne sono staccati e sono andati via. I colleghi ricorderanno chi
sedeva più o meno da queste parti nella passata legislatura che a
un certo punto, pur facendo parte della maggioranza, ha spiegato
perché non era d'accordo con la maggioranza stessa e se n'è andato.
Di sicuro gli si deve riconoscere una capacità politica
estremamente superiore a chi oggi invece fa le pagelline dei nostri
emendamenti. Detto questo poi dovremmo specificare un'altra cosa,
dovremmo specificare chi ha firmato. Hanno firmato 11 Consiglieri
di tre forze politiche differenti che si trovano d'accordo su un
principio: questa è una legge che non rispetta nessun canone di
quella che dovrebbe essere la mobilità sostenibile, ma è ovvio che
per sostenere questo uno deve comprendere innanzitutto cosa vuol
dire mobilità sostenibile e poi deve comprendere esattamente che
cosa si stia facendo in questa legge. È chiaro che è una critica,
quando uno fa un emendamento di questo tipo è una critica politica,
critica politica che s'inserisce in un contesto che noi affrontiamo
giornalmente, che è appunto discutere dei problemi rispetto ai
nostri punti di vista. In un regime democratico è quello che si fa
normalmente, cioè quello per cui siamo eletti e siamo qua a fare.
Per fare questo poi ci sono centinaia, migliaia e penso infiniti
modi di svolgere quest'attività. C'è chi pensa che essere sempre
presente in Commissione in tutti i momenti sia obbligatorio, c'è
chi pensa che facendo tante domande in Commissione riesce a far
vedere che è presente e quindi che sicuramente lavora meglio, c'è
chi si studia le cose per i fatti suoi e poi ne trae le giuste
conclusioni, c'è chi passa il tempo magari a confrontarsi con i
colleghi per cercare di avere una visione più completa di quello
che accade, poi c'è anche chi magari per cercare di avere una
visione più completa di quello che accade, poi c'è anche chi magari
non fa nulla e se ne sta a casa e c'è chi invece affronta questo
lavoro come se fosse il compitino che si fa quando si va a scuola,
magari da insegnante.
Allora a questo punto bisogna capire poi qual è quello che si
riesce a mettere in campo, cioè qual è il risultato. Il risultato
che qualcuno pensa di ottenere è porre delle discussioni, fare dei
ragionamenti e cercare di trasferire le proprie idee a chi sta
fuori di qui, cerchiamo di spiegare: "guardate, abbiamo realizzato
questa cosa, e questa a noi sembra una legge di finanziamento",
mentre il pensiero unico stabilisce che io a priori ho ragione,
qualsiasi cosa io dica, qualsiasi cosa io pensi e qualsiasi cosa io
porti in aula è giusto per tutti. Questo sinceramente è un
approccio che trovo poco politico, in tutti i sensi, non vorrei
neanche definirlo poco democratico, è semplicemente stupido secondo
me, perché tutte le idee, qualunque esse siano, possono essere
migliorate. Non esiste l'idea perfetta perché la perfezione, per
fortuna, non è di questo mondo altrimenti sapete che rottura di
scatole!
Président
- La parole au collègue Gerandin.
Gerandin (MOUV')
- Non abbiamo mai cercato in nessun
intervento di dire ciò che pensavamo di questo disegno di legge,
abbiamo sempre chiesto alla maggioranza, a chi l'ha sostenuto, di
essere onesti e corretti e chiamarlo per quello che è, perché,
badate bene, è una scelta politica, magari non condivisibile quella
di elargire eventualmente delle contribuzioni in questo senso, però
è lecita, è corretta. Prendo spunto dalle parole della collega
Nasso, quando dice che bisogna essere onesti con i cittadini: non è
mettendo un titolo, non è mettendo un proclamo roboante che uno può
pensare di lavarsi la coscienza e di aver svolto il compitino,
quando sappiamo che questo lavarsi la coscienza e svolgere il
compitino è esclusivamente per sbarrare una delle caselline che
avete messo alla base del vostro programma, non è una posizione
credibile, non è una posizione che può essere sostenuta da chi ha
sempre provato... Forse è vero che qualcuno poi si è disinteressato
in Commissione, ma quando ci siamo resi conto che quello che
stavamo predisponendo era un disegno di legge che era... gliel'ho
detto, l'ha chiamato secondo me correttamente quando ha citato...
può essere un ecobonus, può essere un contributo, un incentivo, un
finanziamento a delle strategie ma non è di certo una legge sulla
mobilità sostenibile, ma non è di certo una legge sulla mobilità
sostenibile! Chi voterà questo disegno di legge io penso che farà
violenza alla propria intelligenza perché lo sa benissimo che non è
disegno di legge.
Presidente
- Colleghi per favore...
Gerandin (MOUV')
- Questo non è null'altro che una legge
sui contributi. Basta, basta, perché cercare di mascherare con...
Ma io dico quello che voglio!
Presidente
- Colleghi per favore lasciate continuare il
collega Gerandin.
Gerandin (MOUV')
- Allora se io dico che secondo me
questo è, e lo ripeto, essere incoerenti rispetto ai contenuti
della mozione, è lavarsi la coscienza, dire alla gente "abbiamo
svolto il compitino", ma il compitino non l'avete svolto perché il
vero lavoro inizia da adesso e qualcuno un po' più onesto, tra le
file di questo Governo, probabilmente ha fatto trapelare questo e,
torno a dire, ne do atto e ne prendo atto, perché probabilmente
qualcuno si è reso conto che è finito il tempo di prendere in giro
i Valdostani, è assolutamente finito perché non basta il titolo,
l'ho già detto. Per noi l'impegno inizierà da adesso in avanti
perché riteniamo che sia non utile, necessario ma indispensabile
andare in questa direzione ma non sicuramente approvando qualcosa
che ha nulla di mobilità sostenibile, perché ha niente che vada in
questo senso, ce l'hanno detto fior di professori, fior di esperti,
per cui noi pensiamo davvero che questo sia un passaggio poco
decoroso e soprattutto sia mascherare quello che è sbarrare una
casella perché qualcuno dall'alto continua a pilotare questo
Consiglio.
Président
- La parole au vice-président Distort.
Distort (LEGA VDA)
- Il mio intervento potrebbe essere
tanto di replica per occupare lo spazio richiesto disponibile tanto
come fatto personale, però cercherei di utilizzare solo i cinque
minuti senza avere addizioni semplicemente per rivolgermi alla
collega Minelli per l'intervento che ha fatto, dedicato
monotematicamente su di me e su uno splendido processo alle
intenzioni, per cui, rubando un'espressione già usata dalla collega
Spelgatti, la quale avrà diritto di chiedere i diritti per plagio,
io le dico: "continui così collega Minelli, continui così perché
lei si sta comportando in modo da creare imbarazzo nei confronti
del resto della maggioranza di cui lei e la sua forza politica fa
parte". Per cui io le dico in questo atteggiamento supponente, non
so se si è resa conto, io le chiedo di andarsi a riascoltare,
sicuramente sarà fiera di quest'impeto passionale e sotto un certo
punto di vista romantico, potremmo anche farle i complimenti,
sicuramente dal punto di vista dell'etichetta non è stato un
intervento brillante. Io spero che i tutor che voi avete messo a
vicinanza della Giunta siano meno supponenti, perché sennò a questo
punto veramente il clima, l'atteggiamento di simpatia nei confronti
della Giunta sta diventando sempre più forte perché nulla attrae di
più della vittima e quindi in questo caso vorrei, e spero per la
Giunta, che siano un po' meno supponenti. Tra l'altro io le ricordo
che questa sua posizione del sospetto non è - come potrebbe farci
notare con tanta competenza la collega Pulz - la filosofia del
sospetto, qui siamo alla supponenza del sospetto che era ben
descritta da mio nonno quando mi ricordava il proverbio "Chi ha il
sospetto ha il difetto". Per cui veramente penso che questa caduta
di stile sia abbastanza significativa e che lei la sappia leggere;
se lo vuole prendere come consiglio io le dico "usi altri termini,
altri modi di porsi", altrimenti fa veramente il nostro gioco a
continuare in questo modo.
Concludo il fatto personale: le faccio presente, collega
Minelli, che io, diversamente da come lei falsamente ha dichiarato,
in Commissione ho sempre partecipato, tranne la settimana scorsa in
cui ero sostituito ufficialmente e regolarmente con delega dal
collega Aggravi, così come previsto dal regolamento edilizio... del
Consiglio. Quindi concludo quest'intervento e mi fa piacere di
avere anche generato ilarità perché comunque saper ridere di se
stessi è un'occasione per evitare di essere ridicoli.
Président
- La parole au conseiller Ferrero.
Ferrero (MOUV')
- Io non sarei così caustico, direi che,
in un'ondata nostalgica notturna per i tempi della scuola, la
collega Minelli ha voluto darci una pagellina, la pagella di metà
legislatura o di un terzo di legislatura, quindi la possiamo anche
prendere in maniera scherzosa. Certo è che, detto in sintesi, se si
mette la carrozzeria di una Ferrari sopra un Ape, quando si
schiaccia l'acceleratore non è che ti fa da 0 a 100 in due secondi,
ci mette un pochettino di più! Ecco, quello che è stato fatto
esattamente è mettere la carrozzeria di una Ferrari a questa legge
e poi sotto ha degli articoli che sono articoli da Ape ed è
evidente che tutti i rappezzi portati nel corso della seduta a
questa legge sono il sintomo evidente che di motore sotto non c'è
nulla, ma bisogna dare una bella verniciata alla parte esterna. Io
non mi dilungo, perché noi abbiamo passato e stiamo ancora passando
una decina di ore a discutere di una cosa che dovrà essere presa
con i dovuti tempi - e mi sento colpevole anch'io - abbiamo, ma
soprattutto avete perché ci avete portato, abbiamo messo davanti
alla trattazione di una legge sulla fibromialgia una cavolo di
legge vuota su contributi per auto elettriche. Di questo non riesco
a farmi una ragione e penso che su questa questione dovreste farvi
anche un piccolo esame di coscienza: una scatola vuota rispetto a
un qualcosa che andava a trattare un argomento concreto, un
argomento importantissimo, si è scelto di portare avanti questa
specie di Ape scassata.
Président
- La parole à la collègue Spelgatti.
Spelgatti (LEGA VDA)
- In questa situazione surreale che
stiamo vivendo da dieci ore in questo Consiglio in un impeto di
simpatia nei vostri confronti vi do un suggerimento: non state lì
ancora come cani bastonati. Siete la Giunta, rianimatevi! Agli
emendamenti rispondono gli Assessori, non risponde la collega
Minelli, anzi, Riccarand. Rispondete voi, siete voi che dovete
dettare le linee del Governo! Sono dieci ore che è la Minelli - e
quindi Riccarand - che sta rispondendo e sta gestendo l'Aula
consiliare. Per favore, veramente, cercate di recuperare quel
minimo di dignità che vi potrebbe essere rimasta.
Presidente
- La parola al collega Manfrin.
Manfrin (LEGA VDA)
- Ho apprezzato molto la metafora del
collega Ferrero sulla carrozzeria di una Ferrari sopra un Ape, però
in realtà qui non c'è nemmeno la carrozzeria, hanno chiamato
direttamente Ferrari un Ape ed effettivamente quest'emendamento va
in questa direzione, cerca di cambiare il nome e cerca di chiamare
l'Ape quella che è l'Ape. Ma siccome su questo ho già
abbondantemente parlato durante il mio intervento di questo
pomeriggio e siccome i miei colleghi hanno già anche spiegato
alcune motivazioni, volevo invece concentrarmi e ringraziare la
collega Minelli per lo straordinario giudizio che ha prodotto nei
nostri confronti, appunto con le sue reminiscenze d'insegnante, la
ringrazio di cuore perché effettivamente essere sottoposti al suo
giudizio, al suo interessantissimo giudizio, al giudizio con la
quale ormai il figuro Riccarand che con voce stentorea parla per
voce sua è una cosa straordinaria, però mi sono chiesto: noi ci
sottomettiamo al suo giudizio ma chi può dare un giudizio su di
lei? E io una spiegazione a questa domanda l'ho trovata: vede, sono
andato un pochino a vedermi, visto che finalmente l'avete fatto, le
varie deleghe che sono state ripartite tra i vari tutor di questa
maggioranza. Ognuno di questi tutor ha un campo di applicazione,
c'è chi si occupa di riforme, c'è chi si occupa di sanità e diritto
alla salute, c'è chi si occupa, come Marcello Dondeynaz, di
contrasti ai cambiamenti climatici a cui si può ascrivere questa
proposta di legge, c'è chi si occupa del pacchetto lavoro e c'è chi
si occupa del pacchetto ferrovie. Poi all'interno di questa lista
c'è una persona che non ha un ambito di lavoro ma si applica della
norma di attuazione sull'idroelettrico. Cioè lei collega Minelli è
stata bocciata dalla sua stessa piattaforma Riccarand e le hanno
detto: "Senta, visto che lei dà un sacco di giudizi ma non è che sa
fare tante cose, si occupi di questa bella norma e faccia solo
questo. Il suo tempo arriverà a febbraio 2020 dal programma che
avete fornito". Quindi lei che dà giudizi su di tutti è stata
bocciata direttamente da Riccarand e dalla sua piattaforma.
Dalle ore 23:36 riassume la Presidenza il presidente
Rini.
Rini (Presidente)
- La parola al collega Restano.
Restano (GM)
- Intervengo per ribadire quanto già detto,
l'intento non è sicuramente distruttivo ma è costruttivo. Non è
vero che non vogliamo parlare di mobilità sostenibile, lo vogliamo
fare, e come! Noi, guardi collega, vorremmo parlare del piano
nazionale integrato dell'energia e clima che non è stato citato e
che parla di decarbonizzazione, efficienza energetica e
comunicazione. Non ne abbiamo parlato oggi, è stato citato dalla
professoressa Vittadini tra le 9 e le 9:20 del giorno della sua
audizione ma lei non era presente, è arrivata dopo, forse se l'è
dimenticato o le era sfuggito. Volevamo parlare del MAS, mobilità
come servizi, che non è stata presa in considerazione e chi abbiamo
audito ha ben detto che lo
sharing
è già passato, adesso si
ragiona in questi termini; è un modo per far pagare le persone su
un'unica app il proprio spostamento organizzandolo, è un modo per
coordinare le società di servizi di autotrasporto, è un modo che
guarda al futuro e questo è il nostro compito! Poi in ultimo, mi
permetta, vorremmo parlare anche delle suggestioni pervenuteci da
Confindustria dall'ingegner Proto che dice sommessamente, come
tutti peraltro, mascherando i loro giudizi in complimenti: "Bravi
bravi, avete fatto una legge ma provate a guardare oltre, guardate
in Europa, guardate la BEI cosa fa". Non si può non osservare la
normativa europea che è uscita poco tempo fa; non l'abbiamo neanche
considerata malgrado quello che ci hanno detto, proprio non avete
voglia di ascoltare! Questo è il problema.
Presidente
- Possiamo procedere alla votazione colleghi?
Mettiamo in votazione l'emendamento 1 di Lega, MOUV' e Gruppo
Misto. La votazione è aperta. La votazione è chiusa.
Presenti: 35
Votanti: 12
Favorevoli: 12
Astenuti: 23 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Rini, Russo,
Testolin, Vesan e Viérin)
Il Consiglio non approva.
All'articolo 1 ci sono gli emendamenti 2 e 3 di Lega, MOUV' e
Gruppo Misto e l'emendamento n. 1 dell'Assessore. Cominciamo con
l'illustrazione, se qualcuno vuole illustrare gli emendamenti n. 2
con in subordine l'emendamento sempre 2 e poi l'emendamento 3. La
parola al collega Aggravi.
Aggravi (LEGA VDA)
- Io cercherò di essere rapido nel
limite delle mie umane possibilità e delle possibilità di altri,
l'emendamento 2 è il primo degli emendamenti che cercano appunto di
portare avanti l'"operazione verità", andiamo ad abrogare i commi
3, 4 e 6 e a inserire un comma 6 bis che cita: "La Regione
incentiva il rinnovo del parco auto della Valle d'Aosta attraverso
la presente legge" con l'obiettivo di potenziare il numero di auto
a trazione elettrica o comunque alternative alla trazione termica
tradizionale. Esprimo anche e spiego quello in subordine in modo
tale che faccio i due insieme: nel caso in cui non dovesse passare
l'emendamento 2, quello in subordine cerca almeno, in coerenza con
l'ordine del giorno 1 che è stato presentato, di sopprimere le
parole "al piano regionale dei trasporti" proprio perché, come
abbiamo detto più e più e più e più e più volte a oggi formalmente
non esiste.
Presidente
- Chi intende prendere la parola? Ha chiesto
la parola la collega Pulz.
Pulz (ADU VDA)
- Intervengo solo per chiarezza, cioè
dichiaro che ADU vota a favore dei 9 emendamenti perché sono
perfettamente in linea, anche se mi duole un po' dirlo, con le
nostre dichiarazioni in merito al disegno di legge, le
dichiarazioni di questo pomeriggio che ora, per pietà umana, non
ripeto a partire appunto dal titolo altisonante e inadeguato che
chiama in causa la mobilità sostenibile mentre qui, come abbiamo
detto, c'è un "barbatrucco" perché si parla di finanziamenti
indiscriminati, e quindi sono sì da demonizzare, assessore
Testolin, non certo in assoluto. Tutti gli altri emendamenti sono
logicamente derivati dal primo, quindi siamo a favore dei 9
emendamenti.
Presidente
- Possiamo mettere in votazione l'emendamento
2 della Lega. La votazione è aperta. La votazione è chiusa.
Presenti: 35
Votanti: 12
Favorevoli: 12
Astenuti: 23 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Rini, Russo,
Testolin, Vesan e Viérin)
Il Consiglio non approva.
Emendamento 2 in subordine. Posso dare lo stesso risultato?
Stesso risultato.
Il Consiglio non approva.
L'emendamento 3 volete illustrarlo? No. Posso dare anche per
l'emendamento 3 lo stesso risultato? Stesso risultato.
Il Consiglio non approva.
Emendamento 1 dell'assessore Bertschy nel testo sostitutivo, lo
vuole illustrare o mettiamo in votazione l'articolo con
l'emendamento nel testo sostituito? Possiamo mettere in votazione
l'articolo con l'emendamento. La votazione è aperta. La votazione è
chiusa.
Presenti: 35
Votanti: 23
Favorevoli: 23
Astenuti: 12 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Pulz, Restano, Sammaritani e
Spelgatti)
Il Consiglio approva.
All'articolo 2 vi è l'emendamento 4 Lega, MOUV' e Gruppo Misto.
La parola al collega Aggravi.
Aggravi (LEGA VDA)
- All'articolo 2 andiamo a proporre
l'abrogazione della definizione mobilità sostenibile sempre in
coerenza con il fatto che riteniamo questa legge non completa e non
legata alla regolamentazione della mobilità sostenibile.
Presidente
- Ci sono richieste d'intervento? Possiamo
porre in votazione? La votazione è aperta sull'emendamento n. 4
all'articolo 2. La votazione è chiusa.
Presenti: 35
Votanti: 25
Favorevoli: 12
Contrari: 13
Astenuti: 10 (Barocco, Bertin, Marquis, Morelli, Mossa, Nasso,
Nogara, Peinetti, Russo e Vesan)
Il Consiglio non approva.
Mettiamo in votazione ora l'articolo 2. La votazione è aperta.
La votazione è chiusa.
Presenti: 35
Votanti: 24
Favorevoli: 24
Astenuti: 11 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Restano, Sammaritani e Spelgatti)
Il Consiglio approva.
All'articolo 3 vi è l'emendamento n. 5 di Lega, MOUV' e Gruppo
Misto e in subordine sempre l'emendamento n. 5, alternativo. La
parola al collega Aggravi.
Aggravi (LEGA VDA)
- Vado a illustrare i due emendamenti.
In particolare l'emendamento 5 va ad abrogare gli articoli 3
"trasporto pubblico e intermodalità" per le motivazioni già esposte
precedentemente, il 4 in particolare sulla mobilità ciclistica.
Come abbiamo già sottolineato qui si va semplicemente a ripetere
quello che è già previsto in altre leggi e già l'abbiamo detto
anche con riguardo alle disposizioni finanziarie. La parte in
subordine invece andrebbe a inserire, in coerenza con l'ordine del
giorno presentato ed esposto dal collega Gerandin, la possibilità
di fare uno studio di analisi - era il combinato disposto di
quell'ordine del giorno - per l'utilizzo della tecnologia a
idrogeno applicata al trasporto ferroviario non limitandosi
soltanto alla trazione elettrica.
Presidente
- Mettiamo in votazione l'emendamento 5 del
Gruppo Lega. La votazione è aperta. La votazione è chiusa.
Presenti: 35
Votanti: 28
Favorevoli: 12
Contrari: 16
Astenuti: 7 (Barocco, Bertin, Mossa, Nasso, Peinetti, Russo e
Vesan).
Il Consiglio non approva.
Emendamento 5 in subordine. Posso dare lo stesso risultato?
Stesso risultato.
Il Consiglio non approva.
Mettiamo in votazione l'articolo 3. La votazione è aperta. La
votazione è chiusa.
Presenti: 35
Votanti: 24
Favorevoli: 23
Contrari: 1
Astenuti: 11 (Aggravi, Cognetta, Distort, Ferrero, Gerandin,
Luboz, Manfrin, Pulz, Restano, Sammaritani e Spelgatti)
Il Consiglio approva.
All'articolo 4 vi è l'emendamento 5 già votato, quindi è stato
respinto. Posso mettere in votazione l'articolo 4 con l'emendamento
2 dell'assessore Bertschy? Vuole intervenire il collega Restano,
prego.
Restano (GM)
- Abbiamo alcune perplessità
sull'emendamento dell'Assessore, perché l'Assessore chiede di
modificare il comma 2 dell'articolo 4 praticamente laddove c'è
scritto: "A tal fine, entro due mesi dall'entrata in vigore della
presente legge, la Giunta regionale approva con propria
deliberazione, previo parere del CPEL e della Commissione
competente, un piano di completamento delle piste ciclabili"; lo
vuole modificare togliendo la deliberazione da parte della Giunta e
propone di scrivere quanto segue: "La Giunta regionale presenta al
Consiglio permanente degli enti locali e alla Commissione
consiliare competente un piano di completamento delle piste
ciclabili". Potremmo essere d'accordo o non esserlo, però la nostra
osservazione è un pochino di coerenza e forse di tecnica, perché il
punto 5 dello stesso articolo recita: "Le modalità per l'attuazione
dei commi 1, 2, 3 e 4 sono stabilite dalla Giunta regionale con
propria deliberazione previo parere delle Commissioni consiliari
competenti. In particolare ai fini di cui al comma 2 - quello di
cui abbiamo appena parlato - la Giunta regionale entro due mesi
dall'entrata in vigore della presente legge approva con propria
deliberazione, previo parere delle Commissioni consiliari
competenti e del Consiglio permanente degli enti locali, il piano
di completamento delle piste ciclabili". L'uno non va d'accordo con
l'altro, direi. O modificate entrambi o li lasciate così tutti e
due. Era una cosa che avevo già annotato prima dell'emendamento,
perché mi sembra una ripetizione, non è nulla di politico, è una
contraddizione.
Presidente
- La parola all'assessore Bertschy.
Bertschy (AV)
- Grazie collega, la proposta di modifica
sta nei termini in cui difficilmente entro due mesi si riesce a
concludere l'iter amministrativo per l'approvazione di tutti gli
enti coinvolti dall'approvazione del piano di mobilità della pista
ciclabile ed era per quello che era stato emendato il comma 2.
Avete ragione a far notare il fatto che andasse emendato anche il
comma 5, quindi se è possibile emendarlo in aula, diventa formale
ma anche sostanziale, nel senso che i due commi sono evidentemente
collegati, quindi è una dimenticanza della quale mi scuso, ma è
corretto.
Presidente
- Si può fare se c'è l'accordo ed è un
coordinamento... La parola al collega Cognetta.
Cognetta (MOUV')
- Solo per farmi dire dagli uffici come
funziona in questo caso perché è un caso che non ho mai praticato,
quindi se ci spiegano un attimo che cosa succede. Cioè se dobbiamo
votare la possibile modifica dell'emendamento o se invece
l'emendamento basta che venga detto a voce per modificare anche il
comma 5.
Presidente
- L'emendamento e la correzione devono essere
coerenti, ci deve essere il voto dell'Aula ovviamente. Due voti
separati, uno sulla correzione e l'altro sul... non si può scindere
le due votazioni. È un aggiustamento tecnico, esatto. Collega
Gerandin, prego.
Gerandin (MOUV')
- Se anche andiamo oltre ai tempi sulla
presentazione degli emendamenti, se è un emendamento correttivo lo
votiamo, poi è chiaro che non votiamo il contenuto dell'emendamento
ma essendo un errore penso che ne prendiamo atto e siamo
disponibili a... Non so se c'è possibilità di derogare, se siamo
tutti d'accordo...
Presidente
- È una conseguenza automatica
dell'approvazione dell'emendamento. In sede di coordinamento
formale in automatico viene approvato. Restano ha chiesto la
parola, prego.
Restano (GM)
- Visto che abbiamo trovato la soluzione,
per noi va bene anche se forse formalmente non ci sta, però siamo
d'accordo a non ostacolare l'approvazione della legge perché
giustamente va approvata ma non condividiamo l'emendamento, non lo
condividiamo perché per noi era più corretto nella formulazione
precedente. È ovvio che c'è un problema di tempo, è vero, lo
riconosciamo, ma a volte la fretta è cattiva consigliera
soprattutto in Commissione dove non ci si può confrontare col
Governo. Comunque per noi va bene.
Presidente
- Quindi mettiamo in votazione l'emendamento 2
dell'assessore Bertschy che comporta automaticamente il
coordinamento formale del comma 5. La votazione è aperta. La
votazione è chiusa.
Presenti: 35
Votanti: 23
Favorevoli: 23
Astenuti: 12 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Pulz, Restano, Sammaritani e
Spelgatti).
Il Consiglio approva.
Stesso risultato per l'articolo 4? Stesso risultato.
Il Consiglio approva.
All'articolo 5 vi è l'emendamento n. 6 di Lega, MOUV' e Gruppo
Misto. Lo date per illustrato? La votazione è aperta. La votazione
è chiusa.
Presenti: 35
Votanti: 31
Favorevoli: 12
Contrari: 19
Astenuti: 4 (Mossa, Nasso, Russo e Vesan).
Il Consiglio non approva.
Mettiamo ora in votazione l'articolo 5. La votazione è aperta.
La votazione è chiusa.
Presenti: 35
Votanti: 23
Favorevoli; 23
Astenuti: 12 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Pulz, Restano, Sammaritani e
Spelgatti).
Il Consiglio approva.
Stesso risultato per l'articolo 6? Stesso risultato.
Il Consiglio approva.
All'articolo 7 vi è innanzitutto l'emendamento 7 di Lega, MOUV'
e Gruppo Misto. Lo date per illustrato? Mettiamo in votazione. La
votazione è aperta. La votazione è chiusa.
Presenti: 35
Votanti: 31
Favorevoli: 12
Contrari: 19
Astenuti: 4 (Mossa, Nasso, Russo e Vesan)
Il Consiglio non approva.
Vi è poi l'emendamento n. 1 del Movimento 5 Stelle. La parola
alla collega Nasso.
Nasso (M5S)
- Il nostro emendamento vuole andare su una
sorta di equità, ne abbiamo già parlato questo pomeriggio, non mi
dilungo di nuovo. In buona sostanza scrivo che i contributi sono
commisurati alla rispettiva situazione economica equivalente
risultante, il famoso Isee, sulla base di fasce determinate con
deliberazione della Giunta regionale. Ecco, così come è impostata
questa legge, indipendentemente dagli stipendi, i contributi non
cambiano. Faccio un esempio sciocco: chi guadagna 5 mila euro al
mese avrà lo stesso contributo per comprare una bicicletta
elettrica di chi ne guadagna 1.500 che è più o meno uno stipendio
medio normale e dunque a noi non sembra corretto, non sembra equo
andare nella direzione di non dare un certo valore al reddito.
Capiamo bene che la
ratio
della legge è l'ambiente, infatti
abbiamo fatto di tutto per migliorare questa legge, ma secondo noi
su questo punto rimane davvero importante cercare di andare in un
senso di equità.
Presidente
- Possiamo mettere in votazione? Votazione
aperta. Votazione chiusa.
Presenti: 35
Votanti: 5
Favorevoli: 5
Astenuti: 30 (Aggravi, Baccega, Barocco, Bertin, Bertschy,
Bianchi, Borrello, Certan, Chatrian, Cognetta, Daudry, Distort,
Farcoz, Ferrero, Fosson, Gerandin, Luboz, Lucianaz, Manfrin,
Marquis, Minelli, Morelli, Nogara, Peinetti, Restano, Rini,
Sammaritani, Spelgatti, Testolin e Viérin).
Il Consiglio non approva.
Vi è poi l'emendamento n. 1 di ADU. La parola alla collega
Pulz.
Pulz (ADU VDA)
-. Quest'emendamento ha lo scopo di
controllare che i contributi siano concessi a chi esercita attività
economica solo se è in regola con gli adempimenti contributivi e
questo possiamo controllarlo attraverso il DURC, il documento unico
di regolarità contributiva che appunto attesta... come sapete
benissimo, è inutile che ve lo spieghi. Chiaramente questo riguarda
le ditte e le aziende.
Presidente
- Possiamo mettere in votazione? La votazione
è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Nogara, Peinetti, Rini, Testolin e Viérin)
Il Consiglio non approva.
Mettiamo ora in votazione l'articolo 7. La votazione è aperta.
La votazione è chiusa.
Presenti: 35
Votanti: 23
Favorevoli: 23
Astenuti: 12 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Pulz, Restano, Sammaritani e
Spelgatti).
Il Consiglio approva.
All'articolo 8 vi è l'emendamento n. 8 di Lega, MOUV' e Gruppo
Misto. La parola al collega Aggravi.
Aggravi (LEGA VDA)
- Quest'emendamento ha l'obiettivo di
trasformare sostanzialmente la concessione a fondo perso dei
contributi in contributi in conto interessi. L'obiettivo è da un
lato cercare di aumentare la possibilità di realtà che possono
beneficiare dei contributi a fronte delle disponibilità finanziarie
che ci sono e superare la logica del fondo perso anche in ottica di
discussioni che sono già state fatte anche in sede di Commissione e
anche in quest'aula con l'intenzione di superare appunto la vecchia
logica di un contributo dato a fondo perso rispetto ad andare a
compensare il costo del denaro per chi fa un acquisto di
veicoli.
Presidente
- Ci sono richieste d'intervento? Possiamo
porre in votazione? La votazione è aperta. La votazione è
chiusa.
Presenti: 35
Votanti: 30
Favorevoli: 12
Contrari: 18
Astenuti: 5 (Marquis, Mossa, Nasso, Russo e Vesan).
Il Consiglio non approva.
Vi è poi l'emendamento 1 bis con un subemendamento della
maggioranza. Qualcuno lo vuole illustrare? La parola al collega
Mossa e poi si metterà in votazione l'1 bis con il subemendamento
delle forze di maggioranza.
Mossa (M5S)
- La
ratio
di quest'emendamento è
fissare un tetto ai contributi. Pur consapevoli che la ratio di
questa legge non è di natura assistenziale ma persegue l'obiettivo
di promuovere la sostituzione sul nostro territorio dei mezzi di
trasporto più inquinanti con quelli più virtuosi dal punto di vista
delle emissioni, riteniamo che il tetto di 50 mila IVA esclusa sia
importante in quanto s'ipotizza che chi può acquistare veicoli di
valore superiore a detta soglia probabilmente non necessiti di
contributi finanziari. L'incentivo regionale, combinato con quello
statale, è indirizzato ai cittadini che ponderano la loro scelta di
acquisto in base al risparmio economico, perciò, trovandosi davanti
all'opzione di acquistare un veicolo o di sostituire il proprio,
prediligeranno quello a basse emissioni perché, grazie ai
contributi, risulterà più economico o al limite dello stesso valore
di quello meno virtuoso. È presumibile invece che chi può
permettersi l'acquisto di modelli il cui valore supera la soglia di
50 mila euro e se consideriamo l'IVA parliamo di veicoli con costo
che supera i 70 mila, non ponderi più la sua scelta sul risparmio
ma in base ad altri fattori slegati da quello economico e
l'incentivo in questo caso diverrebbe solo un
plus
verso un
acquisto che probabilmente sarebbe avvenuto comunque anche senza
contributi. Su questi articoli ci siamo confrontati con la
maggioranza che ha proposto di alzare questo tetto, questa soglia
da 50 mila a 60 mila, quindi di alzarla di 10 mila euro.
L'alternativa sarebbe stata non avere una soglia, quindi ci va bene
anche l'emendamento della maggioranza in questo caso, quindi
voteremo a favore anche dei 10 mila euro in più.
Presidente
- Non ci sono altri interventi? Allora
mettiamo in votazione il sub emendamento che integra anche
l'emendamento 1 bis. Votazione aperta. Votazione chiusa.
Presenti: 35
Votanti: 23
Favorevoli: 23
Astenuti: 12 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Pulz, Restano, Sammaritani e
Spelgatti).
Il Consiglio approva.
Vi è poi l'emendamento n. 2 del Movimento 5 Stelle. Lo volete
illustrare? La parola al collega Vesan.
Vesan (M5S)
- Quest'emendamento è finalizzato a non
demandare alla Giunta regionale la definizione delle categorie di
veicoli incentivabili, limitandole esclusivamente alle limitazioni
delle emissioni. Inoltre quest'emendamento prevede che l'eventuale
sostituzione non sia per forza legata alla sostituzione con mezzo
della medesima categoria. Per concludere, ulteriore modificazione
sempre prevista da questo emendamento sempre sullo stesso articolo
8 comma 2 è che la modulazione già prevista, che è stata approvata
in Commissione relativa al livello di emissioni del mezzo
acquistato, si è estesa anche al livello d'inquinamento del mezzo
rottamato e quindi il fatto di citare un
surplus
di
finanziamento in funzione della rottamazione noi insistevamo perché
fosse espressamente modulato per le diverse categorie di
rottamazione. Abbiamo preso la rottamazione di euro 0,1,2,3 e 4 e
che quindi questo surplus fosse debitamente proporzionato in tal
senso.
Se non ho capito male la maggioranza vuole demandare questa
possibilità a discrezione della Giunta, mentre noi vorremmo che la
stessa fosse inserita in legge.
Presidente
- Ci sono richieste d'intervento? Mettiamo in
votazione l'emendamento 2 del Movimento 5 Stelle. La votazione è
aperta. La votazione è chiusa.
Presenti: 34
Votanti: 5
Favorevoli: 5
Astenuti: 29 (Aggravi, Baccega, Barocco, Bertin, Bertschy,
Bianchi, Borrello, Certan, Chatrian, Daudry, Distort, Farcoz,
Ferrero, Fosson, Gerandin, Luboz, Lucianaz, Manfrin, Marquis,
Minelli, Morelli, Nogara, Peinetti, Restano, Rini, Sammaritani,
Spelgatti, Testolin e Viérin).
Il Consiglio non approva.
Emendamento n. 2 di ADU. La parola alla collega Pulz.
Pulz (ADU VDA)
- Per spiegarvi la ratio di questi due
emendamenti mi permetto una breve precisazione in premessa anche un
po' in risposta al presidente Nogara che oggi mi ha ingiustamente
tirato le orecchie. Volevo dire che da parte mia cerco di
partecipare a quante più Commissioni riesco, essendo per il momento
da sola in Consiglio e non mi sono prestata a lavorare di più su
questa legge perché l'impianto secondo noi è, come ho già detto
questo pomeriggio, limitato e sarebbe un po' da rifare salvando
certo gli articoli che infatti avranno il nostro voto favorevole.
Ma se davvero volessimo parlare di mobilità sostenibile, ci sarebbe
tutto un altro lavoro da fare perché la mobilità sostenibile è un
concetto serio, non è un'etichetta buona per tutte le occasioni, in
questo momento del
Friday for futures,
e che di fatto poi
questa legge non ci impegna nella direzione davvero auspicata dai
nostri giovani.
In Commissione e anche ad alcuni di voi personalmente, senza
peraltro suscitare entusiasmi, ho più volte detto che secondo noi
una legge o è sociale o proprio non è. Non esiste una legge che non
sia sociale, altrimenti facciamo, come dicevamo questo pomeriggio,
ambientalismo da salotto, magari anche giardinaggio e mi ricordo il
nostro amico Chico Mendes, perché qui siamo di fronte a una
girandola di finanziamenti a fondo perduto senza alcun criterio.
Quindi noi ci siamo impegnati a emendare questo aspetto mancante e
anche mi permetto di ricordare al Presidente a trovare persone
davvero competenti. L'audizione che forse ha sparigliato di più le
carte, insieme a quella dell'assessora Lapietra, è stata quella
della professoressa Vittadini -che abbiamo proposto noi
modestamente -che poi realtà molti non hanno gradito perché la
professoressa ha detto chiaramente a chi ha voluto intendere che
questa legge non è adeguata rispetto a quella rivoluzione che
sarebbe la mobilità sostenibile, la rivoluzione del nostro modo di
spostarci tutti i giorni.
E allora vi illustro velocemente gli emendamenti anche se credo
che siano abbastanza chiari. Il primo è volto a introdurre appunto
questo criterio di proporzionalità nella contribuzione a favore dei
soggetti privati che vogliono acquistare veicoli a bassa emissione.
Noi confermiamo un'ampia platea di soggetti beneficiari, perché
appunto abbiamo a cuore questo risultato in termini d'impatto
ambientale ma proponiamo di prevedere, poiché questi veicoli
costano molto, un criterio maggiormente incentivante all'acquisto
per chi ha appunto un reddito basso e non potrebbe sostenere una
spesa proibitiva. Quindi abbiamo messo queste fasce che potete
vedere, proponiamo di elevare al 40% della spesa ammissibile la
misura del contributo per chi abbia un Isee inferiore a 15 mila
euro, al contempo si propone di diminuire la percentuale per i
soggetti beneficiari con redditi molto alti, un Isee pari o
superiore a 40 mila euro, la percentuale e il limite massimo di
importo rimarrebbero invariati per la fascia intermedia, diciamo
con un Isee superiore ai 15 mila e inferiore ai 40 mila. In
considerazione dell'aumento complessivo della spesa proponiamo
infine di rimodulare questo contributo per i soggetti che
esercitano attività economica portandolo - a seconda che
quest'ultima sia o meno attinente al trasporto dei passeggeri - da
8 mila a 13 mila euro. E questo è il 2.
Presidente
- Possiamo mettere in votazione l'emendamento?
La votazione è aperta. La votazione è chiusa.
Presenti: 35
Votanti: 33
Favorevoli: 16
Contrari: 17
Astenuti: 2 (Bertin e Minelli)
Il Consiglio non approva.
Emendamento n. 3 del Movimento 5 Stelle. Per l'illustrazione...
prego collega Pulz.
Pulz (ADU VDA)
- Abbiamo formulato in subordine
all'emendamento 1, perché avevamo il sospetto che l'avreste
bocciato, un altro emendamento che propone, sempre in
considerazione dell'elevato costo di questi veicoli a bassa
emissione, un criterio maggiormente incentivante all'acquisto per
coloro che, visto il basso reddito, dovrebbero sostenere una spesa
proibitiva. In questo caso il contributo rimarrebbe riconosciuto
nella percentuale del 25% e con un limite massimo di 5 mila euro
per tutti, indipendentemente dall'Isee, ma verrebbe prevista a
titolo incentivante, in favore di chi ha un Isee inferiore a 20
mila euro, la possibilità di ottenere un aumento della percentuale
di contribuzione al 40%, abbiamo pensato per un importo massimo di
7 mila euro. È un bellissimo emendamento questo.
Presidente
- Avevo messo prima l'altro emendamento perché
in ordine cronologico, questo era in subordine. Prima veniva quello
del Movimento 5 Stelle in ordine testuale. Ormai l'abbiamo discusso
e lo mettiamo in votazione. Mettiamo in votazione quindi
l'emendamento n. 3 di ADU. La votazione è aperta. La votazione è
chiusa.
Presenti: 35
Votanti: 31
Favorevoli: 16
Contrari: 15
Astenuti: 4 (Bertin, Marquis, Minelli e Morelli).
Il Consiglio non approva.
Emendamento 3 del Movimento 5 Stelle. La parola per
l'illustrazione al collega Vesan.
Vesan (M5S)
- È un emendamento molto stringato sulla
scorta del fatto che abbiamo previsto, con emendamenti presentati
in Commissione ed emendamenti presentati in quest'aula la
possibilità di modulare il finanziamento e quindi di poter
suddividere quello che prima era un tetto di 5 mila non modulato e
d'individuare un importo superiore, pari a 6 mila euro; non è un
grande incremento, siamo tutt'ora molto invidiosi delle proposte
sulla mobilità sostenibile fatte dalla Regione Lombardia che riesce
ad assegnarne 8 mila, però ci sembrava un primo passo in caso di
rottamazione di mezzo particolarmente inquinante e acquisto di
mezzo particolarmente virtuoso poter concedere un contributo un po'
più alto anche perché il valore di questi mezzi è effettivamente
elevato.
Presidente
- Mettiamo in votazione l'emendamento 3 del
Movimento 5 Stelle. La votazione è aperta. La votazione è
chiusa.
Presenti: 35
Votanti: 23
Favorevoli: 23
Astenuti: 12 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Pulz, Restano, Sammaritani e
Spelgatti).
Il Consiglio approva.
Posso dare lo stesso risultato per l'articolo 8? Stesso
risultato.
Il Consiglio approva.
All'articolo 9 vi è l'emendamento n. 4 del Movimento 5 Stelle.
Per l'illustrazione la parola al collega Vesan.
Vesan (M5S)
- Questa legge vuole essere sostanzialmente
una legge che riduce le emissioni di CO2, perché quella che viene
fatta è una proposta di sostituire mezzi particolarmente inquinanti
con mezzi poco inquinanti. Sulla scorta di questo arriviamo ad
assegnare una contribuzione che, al di là del valore massimo
assoluto, assegna un valore percentuale per gli autoveicoli del
25%, sia da parte dei singoli cittadini che da parte delle
imprese.
Sulla scorta di questo, ci sembrava invece assolutamente
incongruente con la finalità di questa legge inserire un contributo
pari al 50% per l'acquisto di una bicicletta a pedalata assistita,
- mezzo che, è vero, può essere usato per la mobilità, nel senso
che viene utilizzato per sostituire un'auto, ma ciò non è previsto
dalla legge - , in tantissimi casi, per quello che abbiamo potuto
verificare anche dalle audizioni nei confronti dei rivenditori di
biciclette a pedalata assistita, si tratta fondamentalmente di
mezzi di svago, lo stesso dicasi per molti
hoverboard
o
monopattini che hanno effettivamente dei valori di mercato
decisamente bassi. Sulla scorta di questo, il finanziare al 50%,
cioè proporzionalmente riconoscere la necessità di
un'incentivazione maggiore agli elementi destinati allo svago
rispetto a quella che in Val d'Aosta è tristemente ancora una
mobilità indispensabile, cioè quella veicolare, fintanto che non
avremo dei mezzi pubblici sostenibili adeguati; ci sembrava
assolutamente incongruente, cioè sostanzialmente noi finanziamo di
più chi rinuncia a pedalare sulla sua bicicletta prendendone una a
pedalata assistita che consuma di più, rispetto a chi rottama
un'auto a gasolio per prendersi un'auto interamente elettrica.
Quindi, tenendo invariati comunque i tetti previsti, volevamo che
l'acquisto di una bicicletta elettrica - che ormai si trovano anche
al valore di soli 600 euro - fosse finanziato solamente al 20%
riservando le risorse, che come abbiamo tutti potuto vedere sono
piuttosto limitate, alla possibilità di finanziare l'acquisto di
mezzi che effettivamente riducano l'emissione di CO2.
Presidente
- Possiamo mettere in votazione, colleghi,
l'emendamento 4 del Movimento 5 Stelle? La votazione è aperta. La
votazione è chiusa.
Presenti: 35
Votanti: 7
Favorevoli: 5
Contrari: 2
Astenuti: 28 (Aggravi, Baccega, Barocco, Bertin, Bertschy,
Bianchi, Borrello, Certan, Chatrian, Cognetta, Daudry, Distort,
Farcoz, Ferrero, Fosson, Gerandin, Luboz, Manfrin, Marquis,
Minelli, Morelli, Nogara, Peinetti, Rini, Sammaritani, Spelgatti,
Testolin e Viérin).
Il Consiglio non approva.
Mettiamo ora in votazione l'articolo 9. la votazione è aperta.
La votazione è chiusa.
Presenti: 35
Votanti: 23
Favorevoli: 23
Astenuti: 12 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Pulz, Restano, Sammaritani e
Spelgatti).
Il Consiglio approva.
Posso dare stesso risultato per l'articolo 10? Stesso
risultato.
Il Consiglio approva.
All'articolo 11 vi è l'emendamento n. 9 di Lega, MOUV' e Gruppo
Misto. La parola al collega Aggravi.
Aggravi (LEGA VDA)
- Questo è l'ultimo emendamento, poi
io ho finito per oggi. La sostituzione dell'articolo 11 vuole
presentare un tentativo di soluzione sociale, questo lo possiamo
dire. Il costo delle auto elettriche è notevole, l'hanno detto
tutti, crediamo che ci sia la possibilità per una transizione
ancora, perché il 2040 che sembra dietro l'angolo in realtà non lo
è poi così tanto; proponiamo dei contributi a favorire altre forme
alternative alla trazione termica tradizionale e in particolare a
favorire l'installazione di impianti a gas metano o a gas naturale
liquefatto per sostituire un parco auto vetusto. Questo articolo va
a sostituire l'articolo 11 attuale del rinnovo del parco veicoli di
proprietà pubblica, crediamo, come forse avevo già accennato in
discussione generale, che se ci deve essere un rinnovo del parco
auto di proprietà pubblica è bene che sia la stessa Regione, di
concerto anche con gli enti locali, a definire un piano coeso e non
a favore di una misura che è sicuramente più destinata a dei
soggetti privati.
Presidente
- Ci sono richieste d'intervento su questo?
Possiamo mettere in votazione? La votazione è aperta. La votazione
è chiusa.
Presenti: 35
Votanti: 31
Favorevoli: 12
Contrari: 19
Astenuti: 4 (Mossa, Nasso, Russo e Vesan).
Il Consiglio non approva.
Vi è poi un emendamento del collega Barocco.
Barocco (UV)
- Emendamento che chiede di togliere la
dizione "Con sede sul territorio nazionale", di sopprimerla per
esigenze di compatibilità con le normative europee.
Presidente
- Se siete d'accordo discutiamo prima
dell'emendamento 2 bis del Movimento 5 Stelle e poi l'emendamento
lo mettiamo in votazione con l'articolo. Emendamento 2 bis del
Movimento 5 Stelle, forse è decaduto perché è identico
all'emendamento 2 già respinto, quindi questo è decaduto. Possiamo
quindi mettere in votazione l'articolo 11 emendato con
l'emendamento illustrato dal collega Barocco.
La votazione è aperta. La votazione è chiusa.
Presenti: 35
Votanti: 24
Favorevoli: 23
Contrari: 1
Astenuti: 11 (Cognetta, Distort, Ferrero, Gerandin, Luboz,
Lucianaz, Manfrin, Pulz, Restano, Sammaritani e Spelgatti).
Il Consiglio approva.
Stesso risultato per l'articolo 12? 13? 14? 15? Stesso
risultato.
Il Consiglio approva.
All'articolo 16 c'è l'emendamento n. 5 del Movimento 5 Stelle.
La parola al collega Vesan.
Vesan (M5S)
- Questo è l'ennesimo emendamento volto a
limitare l'assoluta discrezionalità della Giunta rispetto al potere
legislativo dell'Aula e quindi relativamente all'ecobonus noi
proponiamo di sostituire le parole "può prevedere" che garantisce
un'assoluta discrezionalità alla Giunta anche nel merito della
concessione con "concede nei limiti della disponibilità del
bilancio", cioè nel momento in cui c'è la richiesta e c'è la
disponibilità di bilancio, decade la discrezionalità della Giunta,
perché si deve attenere a un testo di legge regionale. Quindi sulla
scorta di questo proponiamo questo piccolo emendamento.
Presidente
- Mettiamo in votazione. La votazione è
aperta. La votazione è chiusa.
Presenti: 35
Votanti: 4
Favorevoli: 4
Astenuti: 31 (Aggravi, Baccega, Barocco, Bertin, Bertschy,
Bianchi, Borrello, Certan, Chatrian, Cognetta, Daudry, Distort,
Farcoz, Ferrero, Fosson, Gerandin, Luboz, Lucianaz, Manfrin,
Marquis, Minelli, Morelli, Nogara, Peinetti, Pulz, Restano, Rini,
Sammaritani, Spelgatti, Testolin e Viérin).
Il Consiglio non approva.
Mettiamo in votazione l'articolo 16. La votazione è aperta. La
votazione è chiusa.
Presenti: 35
Votanti: 23
Favorevoli: 23
Astenuti: 12 (si sono astenuti i consiglieri Aggravi, Cognetta,
Distort, Ferrero, Gerandin, Luboz, Lucianaz, Manfrin, Pulz,
Restano, Sammaritani e Spelgatti).
Il Consiglio approva.
Stesso risultato per l'articolo 17? 18? 19? 20? 21 comprensivo
dell'emendamento n. 2 della Commissione che è sostitutivo? 22?
Stesso risultato.
Il Consiglio approva.
Prima di porre in votazione la legge nel suo complesso, chiedo
se ci sono ancora richieste d'intervento. La parola al presidente
Fosson.
Fosson (PNV-AC-FV)
- Solo per ringraziare tutti quelli
che in questi giorni hanno lavorato su questi testi, su questi
argomenti, la Commissione. Io direi che è in atto una grande
rivoluzione per tutto quello che riguarda la nostra vita, la nostra
attività in relazione all'ambiente e ai cambiamenti climatici. Su
questo ci saremo, oggi è stato fatto un primo passo, speriamo di
farne altri presto insieme.
Presidente
- La parola al collega Cognetta.
Cognetta (MOUV')
- Anch'io per ringraziare
quest'incredibile involuzione che siamo riusciti a votare
quest'oggi, cioè un ritorno al passato di quelli peggiori che hanno
caratterizzato la storia economica e politica di questa regione,
ancora una volta contributi a fondo perduto, in questo caso
addirittura anche ovviamente senza guardare minimamente neanche il
reddito, anzi, la maggioranza ha votato addirittura contro quello
che doveva essere un limite di reddito, quindi è stata proprio
l'apoteosi! Benissimo, c'è stata una involuzione sicuramente, altro
che rivoluzione Presidente e questo chiaramente segnerà il destino
spero positivo da un punto di vista climatico della Valle d'Aosta
che sicuramente con queste 300 auto elettriche avrà un balzo in
avanti, il ghiacciaio non si scioglierà più, comincerà a nevicare
per metri, metri e metri e avremo degli inverni freddissimi con
buona pace del nostro clima.
Presidente
- La parola al collega Vesan.
Vesan (M5S)
- Naturalmente questa non è la legge che ci
entusiasma però vorremmo ricordare che in quest'aula ai fini del
contenimento dei cambiamenti climatici le votazioni sono sempre
state un po' scadenti e lacunose. Questa è l'aula nella quale si è
scelto d'investire sui treni bimodali che adesso sono serenamente
arrivati in Valle d'Aosta grazie ai quali la riduzione di emissione
di CO2 sul territorio valdostano sarà assolutamente uguale a quella
dei treni che avevamo prima. Questa è un'Aula in cui sulla legge di
bilancio approvata da questa maggioranza, ma peraltro già
predisposta dalla precedente maggioranza, c'erano un sacco di
proposte assolutamente e fortemente finalizzate a incrementare
l'emissione di CO2. Questa legge farà un piccolo passo come ha
ricordato appena adesso il collega Cognetta, solamente 300
automobili, ma sarà per la prima volta un passo nella direzione
giusta. È sicuramente troppo poco, c'è ancora un sacco di strada da
fare, non ce la sentiamo di festeggiare per la qualità di questo
testo di legge ma almeno per l'inizio della strada.
Presidente
- La parola al collega Lucianaz.
Lucianaz (LEGA VDA)
- Solo per affermare il voto
contrario mio e immagino del Gruppo, è un piccolo passo, per me
molto piccolo e quasi ipocrita, se mi è permesso. Da domani avremo
sempre uno stabilimento a 500 metri dal centro storico che
continuerà a produrre acciaio, avremo sempre camion stracarichi che
portano pietre dal fondo valle in cima alla valle non so per quali
interessi, avremo treni a diesel che arriveranno ad Aosta come al
solito e tutto questo per dire che non cambierà la situazione
climatica della Valle d'Aosta. Qualcuno comunque domani si prenderà
dei meriti ma saranno dei meriti veramente effimeri.
Presidente
- Se non ci sono altre richieste possiamo
mettere in votazione... Ha chiesto la parola la collega
Minelli.
Minelli (RC-AC)
- Molto brevemente solo per dire che c'è
soddisfazione per l'approvazione di questa legge perché è un
provvedimento importante. Per il resto sicuramente da parte mia una
profonda amarezza per la strumentalizzazione e per le distorsioni
che da più parti sono pervenute durante tutta la giornata ma non
posso che dire che non ce lo aspettassimo!
Presidente
- La parola al collega Ferrero.
Ferrero (MOUV')
- Collega Minelli, bisogna chiamare le
cose con il loro nome, questa per voi è la fine di un incubo, è la
fine di un incubo! Ma attenzione, se per il futuro vi permetterete
ancora di dare dei titoli strambi a leggi che poi sono vuote,
faremo le 4, le 5, le 6, vi terremo qui e non passeranno, vedrete
che non passeranno perché questa volta abbiamo voluto aprire le
nostre braccia e dire: "Va bene, ve la lasciamo passare" ma la
prossima... sappiate che sarà la prima e l'ultima volta,
ricordatevelo!
Presidente
- La parola al collega Aggravi.
Aggravi (LEGA VDA)
- Collega Minelli, ha ragione il
collega Ferrero, solo una battuta: per lei, per voi è la fine di un
incubo. Io penso che per il presidente Fosson e per la sua
maggioranza oggi l'incubo sia veramente iniziato. Tutta la mia
umana solidarietà, Presidente.
Presidente
- Ha chiesto la parola la collega
Spelgatti.
Spelgatti (LEGA VDA)
- Volevo dire la stessa cosa anche
perché sappiamo benissimo che andando avanti sarà esattamente lo
stesso film in cui ci ritroveremo. Per cui vi auguro assolutamente
buon lavoro.
Presidente
- Ha chiesto la parola il collega Manfrin.
Manfrin (LEGA VDA)
- La ringrazio, collega Minelli,
sicuro che lei invece non strumentalizzerà nulla, domani sui titoli
di giornali e sui social sicuramente non rivendicherà il merito di
aver fatto una legge che rivoluziona il clima in Valle d'Aosta e
che lancia questo nuovo laboratorio climatico. Siamo sicuri che lei
non farà alcuna strumentalizzazione, anzi, ricondurrà ovviamente
questa legge sul risultato nei canoni che le si confanno, ovvero
che domani tanti, magari migliaia di Valdostani, si precipiteranno
in una concessionaria pensando di poter comprare una macchina
elettrica a spese della Regione e rimarranno ovviamente in maniera
cocente delusi.
Presidente
- La parola alla collega Pulz.
Pulz (ADU VDA)
- Non posso che esprimere velocemente il
nostro profondo rammarico perché vi ricordo che una legge o è
sociale o non è. Buonanotte a tutti.
Presidente
- Ha chiesto la parola il collega Bianchi.
Bianchi (UV)
- Visto che abbiamo fatto più di mezzanotte
e la minoranza ha detto che ci ha voluto tenere qua, permettete
anche a noi di dire due cose. Io da una parte esprimo soddisfazione
invece per l'approvazione di questa legge, poteva essere migliore,
sicuramente, poteva essere peggiore, ma oggi c'è una legge che dà
dei contributi a fondo perso come nelle altre Regioni a trazione
leghista. Quindi anche noi, ed è il mio dispiacere, ci stiamo
nazionalizzando. Peccato.
Presidente
- La parola al collega Restano.
Restano (GM)
- Per esprimere il nostro voto di astensione
perché ritengo che abbiamo perso un'occasione per dare veramente
una svolta e non solo per scrivere i titoli di un libro. Si poteva
fare molto meglio, penso peggio sarebbe stato difficile per
rispondere al collega Bianchi, però si poteva far meglio, ci si
poteva impegnare di più, si poteva approfondire di più. Io mi
auguro che con le aperture che ha fatto l'Assessore immediatamente
si possa riprendere a lavorare su questo testo di legge e guardare
avanti verso il futuro.
Presidente
- La parola al collega Mossa.
Mossa (M5S)
- Sarò velocissimo. Sempre per la teoria del
predicare bene e razzolare bene, adesso ci auguriamo che tutti i
colleghi che hanno votato contro l'approvazione di questa legge poi
eviteranno di usufruire degli incentivi, delle agevolazioni, perché
noi ovviamente saremo qua a osservare e controlleremo se ne
usufruirete o meno e quindi se siete soltanto degli ottimi
predicatori ma dei cattivi razzolatori.
Presidente
- La parola al collega Gerandin.
Gerandin (MOUV')
- Siamo abbondantemente dopo mezzanotte
per cui sarò brevissimo. Io mi auguro davvero, almeno per quello
che mi riguarda, di sbagliarmi e che sia veramente la svolta
ecologica, la svolta del fossil fuel free, il futuro del discorso
ambientale valdostano... però io ho un timore: vede, collega
Bianchi, quando una persona così importante come lei della
maggioranza appena prima dell'approvazione della legge dice
"potevamo fare peggio", io ho davvero timore che abbiamo superato
anche il limite del buonsenso.
Presidente
- La parola al collega Bianchi, per fatto
personale.
Bianchi (UV)
- Vede collega Gerandin, poteva essere
peggio, sa perché collega Gerandin? Perché si poteva fare come si è
fatto fino a oggi, non fare niente.
Presidente
- Possiamo mettere in votazione? Colleghi, non
ci sono altre richieste? Vi chiedo l'ultimo minuto di attenzione,
per cortesia. Possiamo mettere in votazione la legge nel suo
complesso? La votazione è aperta. La votazione è chiusa.
Presenti: 35
Votanti: 25
Favorevoli: 23
Contrari: 2
Astenuti: 10 (Aggravi, Cognetta, Distort, Ferrero, Gerandin,
Manfrin, Pulz, Restano, Sammaritani e Spelgatti)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK