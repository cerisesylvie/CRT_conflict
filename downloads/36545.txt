Consiglio Regionale della Valle d'Aosta - Oggetto del Consiglio n. 606 del 16 luglio 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
DEMANIO E PATRIMONIO REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 606 del 16 luglio 2014 - Resoconto
OGGETTO N. 606/XIV - Relazione ai sensi dell'articolo 4,
comma 2, della legge regionale 18 giugno 2004, n. 10 recante:
"Interventi per il patrimonio immobiliare regionale destinato ad
attività produttive e commerciali". (Approvazione di una
risoluzione)
Presidente
- Qualcuno chiede la parola? Sulla relazione
ha chiesto la parola l'Assessore Marquis, ne ha la facoltà.
Marquis (SA) -
Grazie Presidente.
Come vi ricorderete, colleghi Consiglieri, il 26 novembre scorso
abbiamo esaminato la relazione dell'attività della società
Structure Vallée d'Aoste relativa all'anno 2012. In quella
occasione mi presi l'impegno di fare in modo che la successiva
relazione fosse discussa in tempi più celeri rispetto a quelli
dello scorso anno e ho sollecitato la società a produrre questa
relazione, che ci è stata rassegnata il 25 di giugno e oggi, alla
prima seduta utile del Consiglio, la andiamo ad esaminare e
discutere. La relazione viene redatta ai sensi della legge 10 del
2004, e esamina i contenuti che sono stati previsti dalla delibera
del Consiglio regionale del 5 aprile 2007, ovvero è una relazione
in merito ai risultati economici della gestione del patrimonio
conferito nel 2013, rappresenta i principali interventi da eseguire
sugli immobili nell'esercizio 2014 e le strategie per gli immobili
non locati; inoltre evidenzia l'attuazione dei programmi di
dismissione che la società intende promuovere.
Prima di entrare nel merito della relazione, credo sia opportuno
sottolineare come la
mission
di questa società sia
complessa, perché devono contemperarsi nella gestione obiettivi a
volte anche in contrasto tra di loro, ovvero, da una parte, occorre
creare del profitto gestionale e, dall'altra, favorire
insediabilità ed occupazione. Va rilevato inoltre che la pesante
crisi economico-finanziaria coinvolge in particolare il settore
produttivo, incrementando le difficoltà della società
nell'esercizio dell'attività. Detto questo, l'esercizio 2013 chiude
con un risultato negativo per circa 1,7 milioni di euro. Al 31
dicembre 2012 la perdita che era stata allora rilevata era pari a 3
milioni di euro, al 31 dicembre 2011 era pari a 3,2 milioni di
euro, si è quindi ottenuta una riduzione della perdita, che però è
dettata da operazioni di cessioni di beni e dall'incremento dei
ricavi per affitti. Nell'anno 2013 Structure ha sostenuto costi per
la produzione pari a circa 7 milioni di euro a fronte dei ricavi
contabilizzati per vendite e locazioni ammontanti a 5,3 milioni,
facendo emergere pertanto un incremento pari a 700 mila euro del
valore della produzione e un decremento di 790 mila euro dei costi
della produzione. La differenza tra valore e costi della produzione
nell'esercizio risulta pertanto negativa, come ho detto prima, pari
a 1,7 milioni di euro contro il valore negativo di 3,2 milioni di
euro riscontrato nell'esercizio precedente. La variazione positiva
è dovuta ad un consistente incremento dei ricavi per affitti
principalmente provenienti dalla locazione dello stabilimento
Heineken di Pollein, ad un incremento dei ricavi derivanti dai
servizi delle imprese insediate nelle
pépinières
e ad un
aumento riconducibile alla vendita di un'area fabbricabile sita
nell'
Espace Aoste
alla società Telcha.
Per quanto concerne i costi, c'è da dire che si sono contratti
nonostante l'incidenza di alcune voci di natura incomprimibile,
come, ad esempio, l'IMU, che incide per 1,2 milioni di euro, e i
costi del personale e degli ammortamenti. Poste anche le difficoltà
congiunturali estremamente negative per i motivi suddetti, le
concrete possibilità di miglioramento dei ricavi si affievoliscono
nel breve, nonostante lo sforzo effettuato per pervenire ad un
contenimento dei costi nella stesura del budget 2014. Sul fronte
dei ricavi, quindi, allo stato attuale, non è possibile prevedere
nel breve un incremento degli stessi in misura sufficiente per
riequilibrare i conti; per tali ragioni la previsione per la
gestione 2014 di budget è stimata per una perdita di esercizio pari
a circa 2,7 milioni di euro. Rispetto al 2013, va comunque
sottolineato che il budget prevede un aumento di circa 320 mila
euro dei ricavi, al netto delle cessioni e una sostanziale conferma
delle principali voci che compongono il costo della produzione.
L'incremento della perdita rispetto al 2013 è causato
essenzialmente dalla previsione dell'onere relativo alle
svalutazioni sui crediti, calcolato con opportuna prudenza alla
luce degli elementi conoscitivi in possesso al momento delle
previsioni di budget.
Quanto alla forza lavoro occupata negli immobili che Structure
concede in locazione, nell'anno 2013 è stata di 2.380 addetti,
operanti in 46 imprese differenti rispetto alle 41 dell'anno
precedente e con una diminuzione dell'occupazione pari a 69 unità.
Tale dato è principalmente riconducibile alle crisi aziendali che
hanno coinvolto le società Olivetti I-Jet e Verrès S.p.A.. Per
contro si rileva un incremento della superficie locata rispetto al
2012 pari al 7,5 percento, mentre la superficie disponibile per
locazione risulta invece pari al 5 percento della superficie
complessiva, che è stata conferita e che è in gestione alla
società.
Quanto agli interventi che sono stati eseguiti nel 2013, si
segnala che sono stati spesi 190 mila euro per la manutenzione
ordinaria e circa 1,6 milioni di euro per opere di miglioramento o
ampliamento del patrimonio esistente. I principali interventi
possono essere individuati nel completamento del percorso
ludico-sportivo lungo il lato sud dell'area
Espace Aoste
; è
stata eseguita la progettazione dei lavori di completamento
dell'edificio "PAC 2", il cui costo di realizzazione sarà di circa
3 milioni di euro e di cui sono in corso i lavori; all'interno
dello stabilimento Cogne è stato affidato l'incarico per i lavori
di messa in sicurezza attraverso la rimozione e lo smaltimento
delle coperture in cemento amianto di parte dell'edificio
industriale denominato "TAF", sono stati inoltre avviati i lavori
di manutenzione straordinaria al basamento e predisposizione alla
sostituzione di una nuova torre di frazionamento dell'ossigeno
all'interno del comprensorio siderurgico. Nell'intera regione, ad
esclusione dell'area di Aosta, sono stati fatti interventi
significativi, presso la
pépinière
di Pont-Saint-Martin è
stata avviata la realizzazione di una nuova sala server, che sarà a
disposizione di tutte le imprese insediate; sono stati avviati i
lavori di riconversione dell'ex immobile Zincocelere in
Pont-Saint-Martin, che metterà entro pochi mesi a disposizione
nuovi dieci lotti da mettere sul mercato. Con riferimento invece
alle acquisizioni, nell'anno 2013 è stata acquistata dalla società
Finkapi la parte residua di un immobile industriale già locato alla
società CO.FA.VAL. in Donnas. Nello stesso periodo ha avuto effetto
la compravendita con la società SIMA, stipulata nel 2012, per
l'intero acquisto del compendio industriale Heineken per un valore
complessivo di circa 20 milioni di euro. Tra le vendite a fine
settembre è stata ceduta alla società Telcha un'area per la
realizzazione della centrale del teleriscaldamento.
Per quanto riguarda invece i nuovi insediamenti, nel corso
dell'anno 2013, in coerenza con le deliberazioni della Giunta
regionale, è stata concessa in comodato a Valle d'Aosta Technology
la parte di fabbricati inerenti lo spazio in comune di Châtillon
denominato "ex Tecdis". Nell'ampliamento delle attività che svolge
Structure merita sicuramente ricordare l'attività svolta dalle
pépinières d'entreprises
di Aosta e Pont-Saint-Martin, che
sono deputate a promuovere e sostenere iniziative imprenditoriali
nelle fasi di
start up
, fornendo assistenza e servizi
logistici. Complessivamente nel 2013 sono stati registrati
ventisette nuovi contatti e manifestazioni di interesse
all'insediamento presso
les
pépinières
. Nello stesso
periodo sono state poi formalizzate dieci domande di insediamento
che hanno prodotto sei insediamenti e due uscite per termine del
quinquennio. Con riferimento all'andamento storico degli
insediamenti, si osserva inoltre che nell'ultimo triennio si è
registrato un significativo incremento degli insediamenti con
quattordici nuove aziende rispetto alle cinquantadue totali
dall'anno in cui è stata intrapresa quest'attività. Al 31 dicembre
2013 risultavano insediate otto imprese nella
pépinière
di
Aosta su diciannove lotti disponibili e dodici imprese in quella di
Pont-Saint-Martin su dodici lotti disponibili.
Con riferimento all'animazione svolta nel corso del 2013, sono
proseguite le attività collegate alla gestione delle
pépinières
attraverso l'edizione della
Start Cup
2013, dove le adesioni sono ancora aumentate rispetto al 2012. Si è
arrivati nella seconda fase di partecipazione alla presentazione di
diciotto
business plan
contro i dodici dell'anno precedente.
Sono proseguite inoltre le attività di promozione nelle scuole, in
particolare nel 2013 si è concluso il concorso "Impresa in azione",
che ha visto la partecipazione di quattro istituzioni scolastiche,
con il coinvolgimento di circa un centinaio di ragazzi compresi tra
i quindici e i diciannove anni e, infine, è stato pubblicato il
bando di iscrizione per la partecipazione al programma di
pre-incubazione
Espace Innovation
.
Altro tema importante che incide significativamente sulla
gestione e sulle attività di Structure riguarda la situazione dei
crediti verso i conduttori di immobili industriali e delle
pépinières
d'entreprises
, che alla fine del 2013
ammontava a circa 3 milioni di euro, alla fine del 2012 l'importo
era più o meno della stessa misura: circa 3 milioni. A giugno del
corrente anno, a seguito di un'attività posta in essere di
verifiche e di costituzione di un ufficio legale appositamente
incaricato di seguire queste cose all'interno della società, il
credito residuo ammonta a circa 2,5 milioni e quindi sono stati
recuperati 500 mila euro. Al fine di dare maggiore impulso alla
riscossione dei crediti, come dicevo prima, è stato istituito un
ufficio legale. La contingente situazione finanziaria accresce la
massa dei crediti vantati verso i conduttori, per molte ditte la
dilazione è già stata fatta, evitando la chiusura delle stesse
imprese e preservando i posti di lavoro e, soltanto dopo diversi
tentativi di conciliazione bonaria, sono state poi intraprese
azioni legali. Il risultato è che il mancato introito di quelli
scaduti contrae pesantemente l'attività della società stessa,
limitando gli interventi di adeguamento e ammodernamento delle
strutture esistenti. Le azioni extra giudiziali di recupero crediti
avviate nei confronti dei conduttori sono tre, le cause davanti
all'autorità giudiziaria sono cinque, mentre le procedure sotto
vigilanza giudiziaria del tribunale per i fallimenti sono tre.
Quanto agli interventi principali in relazione all'anno 2014, la
relazione evidenzia tutta una serie di attività che sono state
programmate nel corrente anno, in particolare la società ha
programmato una spesa da impegnare per lavori pari a circa 11
milioni di euro e di cui le principali opere riguardano i lavori di
completamento e finitura di tutti i lotti dell'edificio T
Espace
Aosta
, dove verranno realizzati sei lotti di misura compresa
tra i duemila e i duemilaseicento metri quadri, che dovranno essere
messi a disposizione il prossimo anno. Nell'anno 2014 sono previsti
inoltre alcuni interventi di piccola manutenzione per 230 mila
euro.
Con riferimento agli immobili da locare, Structure prevede di
affinare l'offerta immobiliare in termini di dotazioni strutturali
e capacità organizzative al fine di consentire un rapido avviamento
delle attività da parte del potenziale investitore. Inoltre la
società prevede un'implementazione dell'offerta immobiliare
evidenziando anche altri fattori, che non dipendono strettamente da
Structure, ma che possono essere utili all'investitore ai fini
dell'insediamento. In tema di promozione, la società, a seguito
dell'implementazione di un
database
completo degli immobili,
prevede di pervenire alla creazione di un catalogo dell'offerta
immobiliare e dei servizi da pubblicare sul sito internet. Sulla
base della progressiva disponibilità degli immobili, in funzione
delle priorità delle strategie aziendali, saranno programmate
specifiche azioni promozionali per il periodo breve e medio. La
programmazione aziendale prevede principalmente la realizzazione di
un catalogo dell'offerta immobiliare e di servizi da pubblicare sul
sito internet. Contestualmente è intenzione della società
promuovere un ampliamento dei requisiti di insediamento in
considerazione delle condizioni e delle caratteristiche del
fabbricato, ad esempio, verso la logistica e l'attività di
immagazzinamento merci per le quali c'è una discreta richiesta.
Infine, Structure propone l'avvio di strumenti di partenariato
pubblico-privato che consentano il risparmio del capitale pubblico
e al contempo il coinvolgimento dell'iniziativa imprenditoriale
privata per il recupero degli stabilimenti ex Balzano, ex Fera e ex
Montedison di Saint-Marcel.
Quanto alle dismissioni, sul fronte delle dismissioni di cui
agli indirizzi strategici già approvati dal Consiglio, la società
evidenzia l'opportunità di autorizzare la cessione dei seguenti
ulteriori fabbricati: a Donnas l'ex Beta Meccanica; ad Aosta il
fabbricato ex Scuola di Fabbrica (lato ferrovia) - ex Cogne; a
Villeneuve l'immobile ex Saint-Ours; ad Arnad il capannone ex Coq,
ex Tecnomec; contemporaneamente chiede anche l'autorizzazione alla
cessione dei seguenti ulteriori beni, che sono già oggetto di
valutazione per l'attivazione delle procedure di partenariato
pubblico-privato: lo stabile ex Fera di Saint-Vincent, l'ex
Montedison di Saint-Marcel e l'ex Balzano di Verrès. Per questi
fabbricati è quindi intenzione della società avviare le attività
propedeutiche alla cessione di beni e, ove opportuno, aggiornare le
perizie estimative in funzione della nuova situazione
economica.
Alcune considerazioni a margine rispetto alla relazione credo
che vadano fatte. Il bilancio di cui ho dato illustrazione
rendiconta una riduzione del disavanzo d'esercizio, come ho detto
prima, che però è determinato in gran parte da poste di carattere
straordinario. Sul risultato societario, oltre alle criticità
legate alla gestione, incide l'impatto sulle attività produttive
della forte crisi, che non solo ha determinato una riduzione della
domanda dei nuovi insediamenti, ma ha anche evidenziato difficoltà
legate alla riscossione dei canoni di locazione. Stiamo sicuramente
affrontando una fase molto difficile sotto il profilo economico,
anche in Valle d'Aosta l'industria ha perso delle quote di valore
aggiunto sul PIL a favore di un processo di terziarizzazione
dell'economia. Processo, direi, che è in linea con quanto avviene
su base nazionale, su base europea, anzi, sotto questo profilo,
devo dire che i dati sono più confortanti rispetto alle altre
realtà. Siamo assoggettati ad una crisi forte, una crisi che ci
pone di fronte a dei problemi comuni ai quali bisogna dare delle
risposte comuni, cioè che siano coerenti a livello politico tra i
vari territori e per questo a partire dall'Europa sono state date
delle indicazioni strategiche per i prossimi anni, soprattutto per
la programmazione 2014-2020, di investire sulla ricerca e
l'innovazione.
Ci è anche stato richiesto di dotarci della
smart
specialisation strategy
, che abbiamo definito negli scorsi
giorni, e che costituisce una condizionalità
ex ante
per
l'allocazione delle risorse all'interno dei fondi strutturali FESR
di cui andremo a discutere domani. Credo siano delle attività
importanti che sono portate avanti, così come il nuovo piano di
sviluppo e di innovazione industriale e artigianale, a cui stiamo
lavorando in armonia con le disposizioni comunitarie e la
programmazione nazionale, che contiamo di riuscire a concludere
entro la fine dell'anno per poter essere operativi a partire dal 1°
gennaio 2015. Ritengo che, per i rapporti e per il raggio d'azione
della società, sia importante sottolineare che sempre di più dovrà
diventare un braccio operativo per lo sviluppo del settore
industriale e quindi dovrà essere assoggettata ad un percorso, ad
un processo di ristrutturazione, di riorganizzazione, che porti un
riorientamento verso l'erogazione dei servizi, sempre più spinta
rispetto a quella che è la sua naturale vocazione consolidata fino
ad oggi, ovvero di gestore di beni immobiliari.
Da qui in futuro quindi bisognerà sempre più potenziare
l'aspetto dell'animazione territoriale di carattere economico,
spingersi in attività relative alla creazione di cultura di
impresa, quindi potenziare la parte di animazione che prevede le
iniziative già in atto, che, come dicevo prima, sono quelle della
partecipazione alla
Start Cup
, quella di presenza nelle
scuole, per creare delle esperienze per i giovani per favorire la
transizione tra mondo della scuola e mondo del lavoro e per la
creazione di una mentalità imprenditoriale. Credo quindi che questo
sia un percorso dal quale non ci possiamo sottrarre e che sin da
domani la società debba mettere in atto. Tra l'altro, credo sia
anche un'esigenza che sia stata ravvisata e già esternata da parte
dell'azionista di riferimento e quindi penso che adesso, nei tempi
e nei modi che saranno opportuni e che saranno valutati
dall'azionista, bisognerà intraprendere questo percorso per far sì
che la società possa contribuire a dare nuovo sviluppo al comparto
secondario, quindi al comparto industriale, per garantire nuovo
benessere alla Valle d'Aosta nei prossimi anni. Ci rendiamo conto
che è una missione difficile, una missione importante, una missione
in cui noi crediamo e pertanto noi metteremo tutto il nostro
impegno per garantire, tra le difficoltà di sistema che ci sono, il
raggiungimento di questi obiettivi.
Concludo il mio intervento e lascio a voi la parola per le
vostre osservazioni e mi riservo di reintervenire nella fase
successiva. Grazie.
Presidente
- Grazie. Si è iscritto a parlare il collega
Chatrian. Per l'illustrazione della risoluzione in merito...in
discussione generale, prego, ne ha la facoltà.
Chatrian (ALPE)
- Grazie Presidente.
Colleghi, qualche considerazione in merito a tale relazione.
L'azionista di riferimento solo qualche giorno fa ha emesso un
giudizio
tranchant
, un giudizio netto su tale società. A
Vallée d'Aoste Structure Finaosta riconosce tutte le difficoltà del
settore: morosità affitti, onerosità della fiscalità...ma ritiene
anche che siano maturi i tempi per riorganizzare la partecipata. Il
giudizio del Presidente e Direttore generale della Finaosta
valdostana fu questo:
"alcune figure della società non hanno
dimostrato l'efficienza che si credeva, inoltre il responsabile
amministrativo andrà in pensione a dicembre
,
di conseguenza,
il tutto dev'essere riorganizzato"
,
questo è il
giudizio, diciamo, del Presidente di Finaosta, nonché Direttore
generale. Al di là di questo, avremmo gradito da parte
dell'Assessore competente, al di là di rielaborare e informarci
sulla documentazione che abbiamo anche noi, cioè la relazione che,
ai sensi dell'articolo 4, comma 2, della legge regionale,
ci
è stata fornita una decina di giorni fa...immaginavamo quanto meno
un'analisi non solo più dettagliata, ma quanto meno...qualche
proposta, collega Marquis. Ha visto che noi, gruppi di opposizione,
abbiamo presentato una risoluzione cercando di essere molto
sintetici.
Nel 2004, 10 anni fa, l'Amministrazione fece una scelta di
campo, una scelta di natura politica che fu quella
di...
"l'obiettivo del legislatore è stato quello di individuare
e disciplinare, attraverso una nuova legge, una soluzione adeguata
per la gestione di questo patrimonio immobiliare industriale.
Dall'esperienza maturata nel corso degli anni precedenti si sono
rilevati elementi di criticità per quanto riguarda la gestione
diretta del patrimonio disponibile da parte della Regione. Era
pertanto necessario e indispensabile individuare uno strumento
idoneo in grado di migliorare la situazione e di perseguire
obiettivi che dovevano dare delle risposte di efficacia, di
efficienza e soprattutto di flessibilità di gestione del
patrimonio".
Nacque così il nuovo impianto legislativo: la 10
del 2004 e si decise all'epoca, 10 anni fa, di conferire in due-tre
anni tutto il patrimonio immobiliare di proprietà regionale gestito
direttamente dall'Amministrazione regionale ad una società
direttamente controllata dall'Amministrazione regionale proprio per
migliorare tutto quello che era l'organizzazione, l'economia, la
gestione e, soprattutto, l'efficacia e l'efficienza di tali
aziende. Ebbene, dal 2008 al 2014...perché ormai mi sembra che
anche dalla relazione che ci è stata fornita dalla società tale
società abbia avuto perdite di esercizio per circa 17 milioni di
euro. Lei, Assessore, ci legge la relazione dicendo che comunque
quest'anno abbiamo perso un po' meno dell'anno scorso, gentilmente
ci dice anche le motivazioni: "l'anno scorso abbiamo perso 3
milioni e 2, la società ha perso 3 e 2...quest'anno un po' di
meno", ce lo spiega dicendo:
"abbiamo perso un po' di meno
solo per due motivi: uno perché c'è un affitto in più, che è quello
di Heineken; due perché è stato venduto un terreno a Telcha per un
importo di circa 700.000 euro"
.
La cosa drammatica,
Assessore, è che noi avremmo gradito avere sull'oggi, sul domani,
sul dopodomani qualche suo suggerimento, qualche sua idea, qualche
sua azione da mettere in campo, perché il consiglio
d'amministrazione...nella relazione ci mettono nero su bianco che
sicuramente la perdita d'esercizio per il 2014 si attesterà
nuovamente intorno ai 2,7 milioni di euro per quanto riguarda il
2014.
Apro una parentesi, colleghi: il nuovo consiglio di
amministrazione è stato rinnovato il 19 luglio 2013, quindi nulla
centra la vecchia legislatura...l'Assessore Marquis da due
settimane era stato incaricato come nuovo Assessore, una nuova
Giunta, un nuovo slancio, una voglia di dare impulsi, com'è stato
detto, ma soprattutto delle risposte e soprattutto si è
cercato...così, si è detto a parole...di invertire questa rotta
negativa, questa rotta soprattutto di disorganizzazione, questa non
gestione, probabilmente questa incapacità di gestire il patrimonio
immobiliare a vocazione industriale.
Apro un'altra parentesi. Nel 2007-2013 tale società ha avuto due
grossi finanziamenti per quanto riguarda i finanziamenti regionali
sviluppo 2007-2013: il primo per animazione territoriale di
carattere economico, periodo 2010-2011, quasi 400.000 euro e il
secondo per interventi di riorganizzazione e di riconversione
produttiva nell'area
Espace
di Aosta e all'
Espace
di
Pont-Saint-Martin per un importo di 12,7 milioni di euro, quindi
dei cofinanziamenti di un certo rilievo.
Parallelamente la società in questi cinque anni...abbiamo
oltretutto il collega Ego Perron che ha partecipato in questo
quinquennio...alla costruzione di queste perdite di esercizio così
importanti e deficitarie nell'ultimo quinquennio, e mi sembra che
abbia partecipato attivamente nel consiglio di amministrazione
nominato nella passata legislatura e l'intervento politico è stato
quello di rinforzare il comparto del personale all'interno di tale
società, tant'è vero che dal 2008 al 2013 le assunzioni son state
tante, perché nuovi impegni sono stati caricati a tale società. Gli
incrementi sono stati di 17 persone nel giro del quinquennio...gli
incrementi: 5 nel 2008, 6 nel 2009, 12 nel 2010, 4 nel 2011 e 6 nel
2012 con delle relative diminuzioni per pensionamento, oppure i
progetti obbiettivo, piuttosto che a livello determinato. Il saldo
in positivo comunque è di 17 persone in più: questo per dire che si
sono create le condizioni per migliorare dal punto di vista
organizzativo tale società, per far crescere delle professionalità
all'interno di tale società, ma soprattutto per dare delle risposte
molto puntuali.
Durante una discussione legata ad una nostra iniziativa
presentata in questo Consiglio dai gruppi di minoranza, l'Assessore
Marquis nel mese di novembre ci disse che azioni nuove dovevano
essere mese in campo, tant'è vero che, in sede di dibattito della
finanziaria 2014, cioè nella prima settimana di dicembre, la
maggioranza propose all'interno di questa finanziaria di
ulteriormente dare nuovi compiti a questa società, perché è una
società che dà delle risposte, perché è una società che è
organizzata bene, perché è una società che è efficace ed è
efficiente. Anche se in sette anni perde quasi 17 milioni di euro
in perdita di esercizio, decidete di conferire ulteriori immobili
alla società Struttura Valle d'Aosta: caseifici, cooperative,
cantine vitivinicole... Assessore, scusi, dopo otto mesi, nel suo
intervento lei nulla ci dice di tutto questo, avremmo gradito
quanto meno un cenno, che si dicesse: "forse stiamo cambiando idea,
perché tale società è gestita malamente, l'incapacità è totale, la
gestione è drammatica. Forse abbiamo sbagliato: nella prossima
finanziaria decideremo di conferire tale patrimonio immobiliare
dedicato all'agricoltura, quindi caseifici e
vitivinicola...decideremo di farla gestire da qualcun altro". Lei
nella sua relazione oggi neanche ci cita cos'è stato fatto in
questi otto mesi, quali sono le intenzioni, se ci sono stati
comunque dei progressi rispetto ai mesi di novembre e dicembre
2012. Questo è lo stato dell'arte, colleghi! Una società che dal
2007 aveva avuto l'incarico, proprio dal punto di vista politico
dall'allora Consiglio, di occuparsi del bene patrimoniale
immobiliare, ma proprio per essere più celeri nei confronti degli
affittuari, per essere più efficaci, per essere più efficienti e
per dare delle maggiori risposte. Come vi dicevo, e lo conoscete
molto bene, tanti affittuari, al di là dei morosi, lamentano
carenze invece proprio di non competenza, carenze di organizzazione
e carenze di modello di gestione a livello patrimoniale
immobiliare.
Noi siamo stati obbligati, colleghi di maggioranza, a presentare
questa risoluzione, ma perché non abbiamo visto anche in
quest'ultimo anno nessun minimo impegno da parte di questo Governo
regionale nel cercare di invertire minimamente la rotta.
L'Assessore collega Marquis è stato onesto dicendoci: "la perdita
d'esercizio sul 2013 non è dovuta al fatto che siamo stati un po'
più bravi, è dovuta al fatto solo che c'è un affitto in più:
Heineken, che prima non c'era, nel 2012 e c'è una vendita per
700.000 euro"
.
Altrimenti la perdita sarebbe stata in linea,
come per il 2012, 2011, 2010, tant'è vero che la perdita
d'esercizio, purtroppo, per il 2014, si attesterà intorno ai 2
milioni e 7. Capite colleghi, capisce, Assessore Marquis, che ci
diventa difficile non cogliere...e soprattutto in questo momento
non mettere in campo delle azioni che devono essere
tranchantes
! C'è una mancanza probabilmente del suo
Assessorato, dal punto di vista politico, non ci sono stati
assolutamente indirizzi per invertire la rotta; lei probabilmente
si è occupato di qualcos'altro, non si è occupato direttamente di
tale dossier. Sapendo perfettamente che noi non abbiamo la
bacchetta magica...non ce l'hanno i gruppi di opposizione, però non
possiamo nasconderci dietro ad un dito. Questi sono i risultati:
tale società in otto anni ha perso quasi 17 milioni di euro e nel
suo anno di gestione - perché nelle repliche non vorremmo poi
sentirci dire: "passata legislatura" o "2008-2007" - l'inversione
di rotta non solo non c'è stata, ma l'aumento ci sembra
esponenziale! E la disorganizzazione le assicuro che è totale! La
mission
di questa società era migliorare dal punto di
vista...come dicevo prima, efficacia ed efficienza, ma era anche
quella di creare le condizioni per utilizzare al meglio il
patrimonio immobiliare pubblico! Creare delle condizioni per nuovi
imprenditori e cercare di dare delle risposte! Non solo...la
proposta che oggi lei ci fa, Assessore Maquis, nella sintesi della
relazione che lei ci ha letto e ci ha illustrato è eventualmente di
fare una modifica: quella di inserire altri tre capannoni per
quanto riguarda...dandogli l'okay come Consiglio regionale nei
prossimi mesi...per eventualmente metterla sul mercato e quindi
alienarla." Non è sufficiente, cari colleghi, queste azioni non
sono sufficienti!
Qui c'è un'incapacità gestionale, c'è una mancanza della
politica e del suo dicastero, Assessore Marquis, e ci spiace che
oggi non sia presente il Presidente Rollandin. Il Vicepresidente
Marguerettaz conosce molto bene...perché nell'altra legislatura
aveva seguito l'iter 2003-2008 di tale scelta, di tale
cofinanziamento e la scelta fatta all'epoca per dare delle risposte
più puntuali, più efficaci e più efficienti... Ebbene, se questa è
la sintesi, che in sette anni tale società perde 17 milioni di
euro, perdita d'esercizio...il costo del personale passa nel giro
di 4 anni da 900.000 euro a 1.700.000 euro, quindi vuol dire che
comunque le professionalità sono state create all'interno di questa
società, allora c'è qualcosa che non funziona o per l'incapacità
della
governance
, o della dirigenza, o probabilmente per la
volontà, anche dal punto di vista politico, di far funzionare bene
tale società. Lei prima nella sua relazione ci ha detto:
"è
difficile far collimare...da una parte, ridurre le perdite e nello
stesso tempo comunque...come possiamo dire? far utilizzare i
capannoni ad oggi sfitti"
, ma noi non pretendiamo che questa
società faccia degli utili, noi pretendiamo che questa società
cerchi di chiudere in pareggio, non con 17 milioni di euro di
perdita d'esercizio in sette anni e con una perdita d'esercizio
conclamata per il 2014. E nella sua relazione lei omette, ma la
capiamo...omette volutamente di parlarci del conferimento dei beni
patrimoniali, che ad oggi non sono ancor stati conferiti a tale
società...caseifici e cantine, la capiamo...però, da parte sua o da
parte dell'Assessore Testolin gradiremmo avere un po' il punto
della situazione per quanto riguarda questo conferimento, perché,
se non erro, nella prima settimana di dicembre parlando,
confrontandoci sulla finanziaria, discutemmo di questo conferimento
di beni all'interno di Vallée d'Aoste Structure.
Noi oggi analizziamo tale relazione, noi siamo molto
preoccupati, cari colleghi, però ci sembra...siamo stati obbligati
a presentare tale risoluzione, ma proprio perché anche le sue
dichiarazioni, Assessore e collega Marquis, non sono state
veritiere. Lei a febbraio, cioè cinque mesi fa, ci disse di aver
costituito un gruppo di lavoro con l'obiettivo di definire le linee
strategiche per valorizzare gli immobili, per invertire la rotta,
per impegnarsi di più, per rendere tale società più efficace ed
efficiente e che il tutto era pronto, il documento era pronto a
pochi giorni. Ebbene, oggi mi sembra...siamo il 16 di luglio, sono
passati cinque mesi e non solo lei non ci ha fatto avere nessun
documento, ma qui la situazione sta andando a picco e nella sua
relazione nulla cita, nulla ci dice, nulla ci porta sul tavolo di
quali sono le azioni che intendete mettere in campo. Questo
consiglio di amministrazione è stato rinnovato il 19 luglio 2013,
un anno fa, nulla ci ha detto di questo, nulla ci ha portato su
cosa avete fatto in quest'anno. Sapendo perfettamente che la crisi
economica è ancora molto alta, le difficoltà ci sono, la liquidità
non c'è, la morosità aumenta, ma nessuna azione è stata messa sul
tavolo.
Noi siamo stati obbligati, noi forze di opposizione, a
presentare questa risoluzione e vi chiediamo, colleghi di
maggioranza, di pensarci, perché, così com'è strutturata tale
società, così com'è incanalata tale società, fa dei danni non solo
alle casse pubbliche e alla collettività valdostana, ma fa dei
danni anche agli affittuari che in questo momento stanno pagando
gli affitti e che non hanno risposte su delle spese obbligatorie
per quanto riguarda le manutenzioni...non ordinarie, che sono a
carico degli affittuari, ma di quelle straordinarie! Non sanno chi
è l'interlocutore, non sanno più con chi devono parlare: se con il
Presidente di Finaosta, se con il Direttore generale, che in questo
caso è la stessa persona, se con lei, Assessore, se con il
Presidente, che ha anche qualche delega, o se con qualche dirigente
che in questo momento ha degli incarichi all'interno di questa
società. Ecco, ci sembra che la "giungla" sia troppo alta e in
questo momento i risultati siano pessimi e preoccupanti.
Noi chiediamo a voi, colleghi di maggioranza, veramente di
valutare attentamente tale ordine del giorno. Vedo che la collega
Bertolin sta scuotendo la testa...probabilmente lei ha dei dati che
noi non abbiamo, probabilmente per il 2015 ci saranno 5 milioni di
euro di utili per tale società, gradirei un suo intervento, perché
mi sembra di aver solo esplicitamente messo nero su bianco le
criticità di tale società, ma che sommate in questi ultimi anni
fanno male alla collettività tutta, indipendentemente se è di
maggioranza o di opposizione ed indipendentemente da chi è
affittuario o non è affittuario, ma 17 milioni di euro di perdita
di esercizio vi assicuro, colleghi, sono tanti. Ecco, inviterei i
colleghi di maggioranza a valutare attentamente tale ordine del
giorno, perché questa gestione deve concludersi al più presto
possibile, perché altrimenti i danni saranno sempre più impattanti
per la collettività tutta e non solo per la maggioranza.
Grazie.
Presidente
- Sempre in merito alla discussione sul punto
31, ha chiesto la parola il Consigliere Nogara, ne ha la
facoltà.
Nogara (UVP)
- Merci Président.
Intervengo su questo tema perché per diversi mesi ho seguito le
vicende di Valle d'Aosta Structure. Ho seguito le vicende e, quando
in questi giorni, nelle settimane scorse ho letto sui giornali
certe affermazioni, ho letto sui giornali certi titoli, diciamo che
mi sono sentito un po' come preso in giro, perché è chiaro che
articoli del genere non vengono inventati da giornalisti, ma
vengono suggeriti, vengono...non suggeriti, nel senso che vengono
fatte chiaramente delle domande, vengono sollecitati dalle persone
che lavorano nel settore. Ecco, io la prima cosa che ho rilevato è
questa, grosso articolo:
"la Regione va a caccia degli affitti
non pagati"
. Molto probabilmente quest'articolo, se si era un
po' onesti, doveva essere fatto in un altro modo, perché la Regione
dovrebbe cercare di capire perché tanti affitti non vengono
pagati.
Adesso forse per certe cose ripeterò un po' quello che ha detto
il Consigliere Chatrian, ma nei mesi che mi sono occupato di Valle
d'Aosta Structure e per le strutture che ho, diciamo - forse è un
parolone - analizzato, mi sono reso conto che la maggior parte
delle volte non era colpa dell'affittuario, non era colpa
dell'azienda che affittava il capannone, ma era colpa della
gestione di Valle d'Aosta Structure, che portava queste persone e
ha portato tante di queste persone ad andare come c'è scritto su
quest'articolo, che, ahimè, sembra anche un po' di cattivo gusto,
perché mettere anche i nomi di queste persone senza sapere qual è
stata la storia che li ha portati anche a queste vicende...ha
portato queste persone in tribunale. Perché vi dico questo? Perché
in diverse situazioni ho trovato degli affittuari che non pagavano
l'affitto perché? Non pagavano l'affitto perché non avevano delle
risposte, cioè in tante situazioni veniva chiesto: "ma, scusate,
c'è questo locale che è abusivo e voi mi fate pagare l'affitto su
questo locale, datemi una risposta, perché io lo devo pagare?",
nessuna risposta. Se lei si ricorda, Assessore, io già nelle altre
interpellanze che le ho fatto le ho portato tutta la documentazione
su quanto è successo su queste cose, risposte non ce n'erano
assolutamente. E cosa succedeva? Loro chiaramente non pagavano gli
affitti perché non ritenevano giusto dover pagare gli affitti su
delle cose che o non funzionavano, o non c'erano, o non esistevano,
o erano abusive, dopo un po' di tempo venivano...io adesso
esattamente la parola non so come dirla, ma non denunciati...però
venivano sfrattati, ecco, venivano sfrattati perché morosi.
Anche su questi articoli poi vengono riportate delle frasi un
po', diciamo, pesanti, nel senso di dire: "il tribunale li ha
condannati". In certi casi il tribunale sì, li ha condannati perché
effettivamente erano morosi, ma li ha condannati a pagare la metà
del dovuto, perché il tribunale ha riconosciuto che hanno pagato,
dovevano pagare o meno...la richiesta di Valle d'Aosta Structure
era il doppio di quello che effettivamente dovevano pagare. Questi
sono degli esempi per dire che la gestione di Valle d'Aosta
Structure è stata una gestione, secondo me, catastrofica, viste
anche le perdite che si hanno in tutti questi anni.
Io, come vi ho detto, quando ho un po' analizzato la situazione
di Valle d'Aosta Structure, mi sono andato a leggere un po' tutte
le dichiarazioni, un po' tutte le relazioni e una relazione che mi
aveva colpito era stata la relazione che aveva fatto il Consigliere
La Torre, l'aveva fatta nel 2008...sempre il Consigliere La Torre,
sempre colpa sua... Nel 2008 ha fatto una relazione dove diceva:
"Signori miei, qui dobbiamo prendere la valigia in mano,
dobbiamo andare in giro, dobbiamo lavorare, dobbiamo avere delle
strategie, perché Valle d'Aosta Structure, se continua ad andare
avanti così, a pensare a far pagare gli affitti e sperare che
qualcuno gli compri i capannoni, va a finire a picco"
, questo
c'era scritto nel 2008 nelle relazioni dell'Assessore. Ecco, io di
grandi strategie non ne ho visto tante, io mi riferisco anche
a...mi ricordo un'audizione ridicola, non so chi c'era dei
Consiglieri...probabilmente sempre lei, Consigliere La Torre, lei
era Presidente della Commissione, e ci guardavamo che, se queste
sono strategie, è meglio spararsi un colpo! Anche e soprattutto per
quello che riguardava gli appalti, non sto a parlare di questo,
perché la strategia a cui mi riferisco è una strategia di
offerta...non so, politica, ma non è certo...dev'essere data in
mano a gente, a manager che sanno quello che fanno e sanno quello
che dicono! Qui noi in quest'audizione abbiamo parlato di
assunzioni di personale che veniva assunto per guidare un trattore,
poi, dopo che l'hanno assunto, hanno scoperto che non sapeva
guidarlo e l'hanno dovuto tenere, perché ormai erano passati 60
giorni, cioè ci troviamo delle cose che tutti ci guardavamo in
faccia come per dire: "ma dove siamo?" E questa dovrebbe essere una
società che aiuta l'Amministrazione a gestire il patrimonio
immobiliare! Questo è il problema!
Io, veramente, Assessore, non do assolutamente...non è che mi
viene da dare la colpa a lei, però adesso incomincio a dare la
colpa a lei se non interviene, perché qui dobbiamo intervenire
immediatamente, ormai penso che ci siamo resi conto tutti di com'è
la situazione a Vallée d'Aoste Structure, e non è bisogna aspettare
dei fine mandati, delle pensioni o...bisogna intervenire
immediatamente, proprio per la situazione attuale grave com'è, e
ricordo di nuovo quello che aveva detto a quel tempo l'Assessore La
Torre, qua bisogna mettersi in testa che le persone che prendono in
mano questa società devono fare delle strategie, devono prendere la
valigetta in mano e davvero correre, sentire, andare da aziende
solide, offrire, almeno fare un qualcosa per migliorare questa
situazione.
Io poi, leggendo, e mi confrontavo prima con il Consigliere
Cognetta, leggevamo qua la gestione appunto di tutti gli immobili,
guardavamo i ricavi e i costi, ma è una Caporetto questa
situazione! C'è un dato in fondo che ci salva un po' e che molto
probabilmente dev'essere la Cogne, poi ce ne saranno altre due o
tre, che ritirano un po' su il bilancio, ma, come diceva
giustamente prima il Consigliere Chatrian, se non fosse stato per
la vendita del terreno a Telcha, noi a questo punto eravamo di
nuovo sui 2 milioni e rotti di perdite dove andremo a finire se
andiamo avanti così...non vedo un orizzonte positivo per quello che
è Vallée d'Aoste Structure se andiamo avanti così sperando di far
pagare gli affitti a qualcuno e di vendere il capannone a qualcun
altro! Non vorrei ripetermi, ma qua la parola d'ordine è
"strategia", perché, se non adottiamo una strategia, qui andiamo
veramente sempre più in basso! Grazie.
Presidente
- Ha chiesto la parola il Consigliere Ferrero,
ne ha la facoltà.
Ferrero (M5S)
- Due parole bisogna dirle su
quest'ennesima società partecipata che rappresenta un cattivo
esempio. Direi che la formula che potremmo usare è una società non
a responsabilità limitata, ma a irresponsabilità illimitata. Certo,
guardando i vertici della società, non andiamo a fare i nomi,
perché sennò il figlio piange, il nipote si mette le mani nei
capelli, capisco che siete persone sensibili, non diciamo i nomi
per carità, però le targhe sappiamo quali sono, le targhe sul
sedere sappiamo eh...vediamo un leone rampante sul sedere di queste
persone. Ci dobbiamo allora chiedere una volta per tutte...
(interruzione dell'Assessore Perron, fuori microfono)
...sì, è vero, magari c'è anche qualche targa eh...ci mettiamo
anche qualche piccola stella alpina...eh, va bene, ha ragione
l'Assessore Perron, ha ragione, devo darle ragione. Certo è che i
criteri di selezione di queste classi dirigenti delle società
partecipate ovviamente adesso sono emersi in tutta la loro
pochezza. Ecco, abbiamo messo dei dilettanti allo sbaraglio, privi
anche in questo caso di titoli di studio che sono un minimo di
garanzia per amministrare dei milioni di euro. In effetti, ci siamo
resi conto che questa dirigenza, che questi amministratori l'unica
cosa che riescono a fare è perdere i milioni di euro. Se poi
andiamo a vedere che l'unica cosa che aumenta nelle società
partecipate è il personale, capiamo bene...chiudiamo il cerchio su
un sistema clientelare che in VdA Structure, come in tutte le altre
partecipate, in assenza di regole, ormai fa scuola. Mi pare sia
giunto il momento...e lo ricorderò fino alla nausea, peccato che
non ci sia l'Assessore Fosson...ah, eccolo, benissimo, è impegnato,
ma dopo ne parleremo... Ecco, nel momento in cui quei
400-500-600-700 mila euro sono stati tolti ai contributi alle
badanti, sono stati tolti ai contributi a chi aveva persone in
microcomunità, sono stati tolti agli assegni ai minori, sono stati
tolti a quei soggiorni di una settimana che facevano i ragazzini
handicappati, ed erano un sollievo per le famiglie, erano un
piccolo aiuto, ma si è andati a piluccare lì e non si è andati
invece a vedere i milioni di euro che si continuano a perdere qui!
È venuto allora il momento di dare una svolta anche a questa cosa,
date un segnale, perché non si può sempre dire: "ci hanno
tagliato", no, dovete tagliare. Capisco che sia una cosa pesante
tagliare ai vostri amici, ma in questo momento dovete tagliare
anche a loro, chiedete un sacrificio anche a loro. In questo caso
direi che, più che di sacrificio, si tratta di ammettere il
fallimento dell'azienda, un fallimento che quindi si decreta con il
fatto di rispedire a casa o rispedire a fare quello che facevano
prima gli amministratori e i dirigenti di VdA Structure. Non c'è
più da aspettare, ogni mese che passa sono comunque centinaia di
migliaia di euro che vengono sottratti alle spese sociali e che si
potrebbero spendere diversamente. Non ci possiamo più permettere
questo tipo di sprechi, potevamo permettercelo magari, ma è stato
sbagliato comunque anche non andare a vedere quello che succedeva
effettivamente negli anni scorsi, ora bisogna dare, diciamo, un
segnale diverso.
Concludo, fa comunque specie vedere poi che le uniche spese che
sono aumentate in VdA Structure - ci sono circa 17 mila euro più 6
mila euro - sono quelle per la responsabilità civile nei confronti
di terzi degli amministratori e dei dirigenti e le spese di tutela
legale. Secondo me, in questo caso gli amministratori sono stati
lungimiranti, perché, se andremo a fare i conti, avranno bisogno di
buoni avvocati e di una buona assicurazione.
Presidente
- Siamo in discussione generale, ci sono altri
che chiedono la parola? Consiglieri, vi prego di prenotarvi. Ha
chiesto la parola il Consigliere Gerandin, ne ha la facoltà.
Gerandin (UVP)
- Grazie Presidente.
Ho aspettato un attimo a prenotarmi, perché speravo veramente
che ci fosse magari un passaggio, una presa di posizione anche da
alcuni colleghi di maggioranza. Al di là della polemica, veramente
al di là della polemica, perché la situazione così come ci è
presentata, come ci è stata peraltro in parte, diciamo, dipinta
dall'Assessore, è una realtà che preoccupa. Prendo spunto da una
considerazione che nasce da una pagina di giornale che ho letto con
particolare attenzione sabato, nella quale il neo Assessore Perron
diceva che siamo di fronte ad una realtà, ad una Valle d'Aosta che
sarà diversa per sempre, una realtà finita, un mondo finito, e
probabilmente chi non se n'è accorto, al di là delle parole, è
l'Esecutivo e la maggioranza.
Ora, io, sinceramente, non voglio prendermela né con la classe
dirigente, né con il consiglio di amministrazione, men che meno con
i dipendenti, che ritengo siano delle persone validissime, ma che
siano delle persone che vanno guidate, vanno condotte, vanno
portate a crescere e soprattutto spiegando loro che questo sistema
è finito, e allora con chi posso prendermela? Beh, posso
prendermela solo con la politica, con la classe amministrativa che
li ha scelti, con coloro che li hanno messi e mandati allo
sbaraglio, col fatto che nel passato e nel presente Valle d'Aosta
Structure continua ad essere un posto in cui collocare persone
legate all'attuale maggioranza, può essere Union, può essere Stella
Alpina, non è importante chi è, l'importante è che si continua
imperterriti con questo sistema. Ci sta allora che il Presidente
Cilea di Finaosta decida - l'ha detto il mio collega - di dire che
alcune figure della società non hanno dimostrato l'efficienza che
si credeva e altre, meno male, che se ne vanno in pensione a
dicembre. Ci sta che dica queste cose, è assolutamente legittimo,
lui peraltro...la Finaosta...è una delle sue partecipate, è una che
fa riferimento a Finaosta. Non ci sta che la politica non abbia
preso atto prima...e dobbiamo accorgerci del licenziamento, del
fatto che mandiamo a casa la dirigenza ascoltando il TG regionale
delle 19,30. Noi assistiamo al licenziamento dei vertici di una
società ascoltando il TGR! Questo è quello che è successo, allora
la politica dov'è? Allora tutti quegli impegni che, Assessore, le
ricordava prima, giustamente, il collega Chatrian sul fatto di
linee strategiche per valorizzare gli immobili, l'impegno di
produrre documenti da sottoporre a breve all'attenzione del
Consiglio regionale, dove sono questi buoni intendimenti? Dov'è
finita questa volontà di cambiare sistema?
Brevemente voglio solo leggere quelli che sono gli oggetti
sociali di Vallée d'Aoste Structure: l'acquisizione, la
costruzione, la gestione, l'amministrazione, la locazione, la
vendita di immobili, complessi immobiliari e aree destinate sia
civili che industriali. Allora, Vallée d'Aoste Structure
annualmente predispone piani di investimento, predispone piani di
vendita, incassa e qualcuno che mi ha preceduto, giustamente, ha
sottolineato: "per fortuna che abbiamo la Heineken e per fortuna
che abbiamo la Cogne, perché sennò, se non avessimo questi due
stabilimenti che di fatto hanno un saldo positivo, saremmo
veramente ridotti ai minimi termini". Quello che è stato l'andazzo
negli altri...il collega Chatrian ve l'ha manifestato, io quello
che veramente...quando dico che il mondo è finito, è che non
possiamo più permetterci di avere 300 mila euro di compensi per un
consiglio di amministrazione, due dirigenti, per poi avere questi
risultati. Questo è un dato di fatto, questa è una presa d'atto
che, a prescindere da quello che può essere il fatto che questo
bilancio si chiuda con un deficit minore, beh, di prospettiva non
ha senso, veramente non ha senso di prospettiva!
Voglio toccare solo alcuni passaggi...ecco, uno è riferito al
fatto che tanti contenziosi - l'ha detto bene il collega Nogara -
confermati peraltro da sentenze...dove sono andati a sentenza,
confermati anche dalla relazione che ti dice che, pur riconoscendo
una ridotta fruibilità dell'immobile locato, per cui tanti di
questi contenziosi sono riferiti al fatto che veramente c'è poca
attenzione, c'è poca manutenzione, c'è poca messa a norma dei
locali, c'è poca attenzione affinché questi locali locati siano,
diciamo, a norma con quelle che sono le disposizioni di legge.
Voglio ancora dire un passaggio, che va sottolineato: questa
società gestisce tutti gli immobili regionali, giustamente, ma è
una società che ha attinto fortemente a quelle risorse economiche
che avrebbero dovuto creare sviluppo e non creare debiti. Se
leggiamo il piano, il bilancio previsionale, la
relazione...riferito al 2014, noi leggiamo che oltre 7 milioni (7
milioni 700 mila euro) sono riferiti a POR e ad APQ. Sono fondi
destinati a Vallée d'Aoste Structure, ma sono soldi che abbiamo
tolto dal resto del territorio...eh, attenzione, non è che dovevamo
per forza destinarli a Vallée d'Aoste Structure! Noi con 7 milioni
e 7 di arretrati del POR e APQ, per quello che riguarda il
2006-2013, avremmo potuto creare, probabilmente, io dico, una
crescita, un'industria, un'occupazione. Noi li diamo a Vallée
d'Aoste, per la carità, è giusto, crea occupazione, ma, attenzione,
non è ammissibile, gestendo con queste risorse disponibili per
interventi sugli immobili, con queste risorse disponibili dal punto
di vista delle entrate, non vedere la luce in fondo al corridoio.
Quello che diciamo noi è che non c'è luce in fondo al corridoio, si
continua imperterriti come prima, la politica ha fatto un passo
indietro, si dice: "meno male che questi li ha licenziati Cilea",
ma dove siamo? Dov'è finita la volontà di cambiare un sistema, che
qualcuno giustamente ha sottolineato come finito? Se la politica
non si prende queste responsabilità, non c'è futuro, e poi andiamo
a spiegare alla gente perché ridurremo magari i contributi, o
perché non abbiamo le risorse per pagare gli impegni presi
precedentemente in campagna elettorale! Sarà difficile da spiegare,
assolutamente difficile da spiegare.
Volevo ancora chiedere qual è lo stato...qual è in questo
momento...un percorso che fa parte assolutamente delle competenze
all'interno di Vallée d'Aoste Structure, che è quello legato ai
nuovi insediamenti, che è quello legato a Vallée d'Aoste
Technology. Vorremmo allora capire se possibile...avere qualche
informazione in più, ecco, perché a fine 2015 dovremo capire cos'è
stato fatto di buono con questa Vallée d'Aoste Technology, che
peraltro, a seguito di una delibera di Giunta regionale, la 1381,
in questo momento sta occupando l'ex area Tecdis. Vorremmo poi
veramente tranquillizzare tutti, perché oggi siamo veramente buoni,
sul fatto che da, quando si è insediata Vallée d'Aoste Technology,
tutto funziona bene laggiù, ecco, mai sparito niente, tutto
funziona, non abbiamo mai avuto brutte sorprese. Volevo solo
capirlo, ecco, perché sarebbe preoccupante apprendere, magari da
fonti di informazione, che qualcosa non funziona. Noi, siccome
siamo ottimisti, pensiamo che tutto vada bene.
Concludo sul fatto che ha già toccato il collega Chatrian, che
lei, Assessore, non ha parlato del famoso discorso della gestione
delle...che a seguito dell'approvazione del bilancio che abbiamo
fatto a dicembre, per quello che riguarda il 2014, sul passaggio le
nuove incombenze per quello che riguarda
caves
,
coopératives
, caseifici. Io, sinceramente, più che da lei,
Assessore, mi aspettavo che almeno in questo documento ci fosse una
traccia. Allora noi stiamo affidando Vallée d'Aoste Structure ad un
consiglio di amministrazione, ad una dirigenza che non fa il ben
che minimo cenno a tutta quella parte di immobili nuovi che
avrebbero già dovuto iniziare a gestire nel 2014. È cambiato
qualcosa? Io vi chiedo solo se è cambiato qualcosa, ecco, perché
noi i dubbi li avevamo manifestati in sede di approvazione di
bilancio, ci avevate tranquillizzati, adesso non siamo più molto
tranquilli, perché, quando in un contesto, un bilancio, in una
relazione di previsione, questi immobili spariscono, non vengono
menzionati...per cui non è lei che deve risponderci, è qualcun
altro, però lei può rispondere qualcosa in merito alla
responsabilità politica e la responsabilità politica non può essere
una responsabilità di chi non ha il coraggio di capire che un mondo
è finito.
Presidente
- Ci sono altri che chiedono di intervenire in
discussione generale? Non ci sono altre richieste? Ha chiesto la
parola il Consigliere Donzel, ne ha la facoltà.
Donzel (PD-SIN.VDA)
- Grazie Presidente.
Aspetteremo invano le considerazioni della maggioranza, che
credo si riconosca pienamente nell'ampia relazione dell'Assessore,
quindi non vorrà, magari, puntualizzare tutti quegli aspetti che
meriterebbero invece un approfondimento politico, perché non si può
ridurre certo questa delicata questione che è stata posta qui oggi
semplicemente come una questione del Governo e non una questione
che attiene anche il posizionamento delle forze politiche. È
cambiato qualcosa in Valle d'Aosta ed è cambiato, secondo me,
profondamente a partire dal 2010, quindi siamo nel 2014, sono
quattro anni che sostanzialmente siamo di fronte a documenti
fotocopia di quello che è sempre stato il modo di gestire queste
società. Queste società dovevano essere degli strumenti preziosi
per gli Assessorati per valorizzare, rilanciare, implementare,
difendere quella che era l'attività industriale in Valle d'Aosta.
Ebbene, io ebbi modo di dirlo già nella gestione precedente, la
cosiddetta "gestione Pastoret", questa maggioranza aveva
scientemente deciso di abbandonare l'ipotesi che la Valle d'Aosta
potesse avere uno sviluppo industriale, e l'ha fatto anche in
maniera scientifica, scientemente, utilizzando questa struttura per
finalità che non erano quelle che le erano affidate. Ricordo sin
credo dal 2008, e forse anche prima, già nella legislatura
precedente, la collega Fontana che faceva degli interventi mirati e
precisi su quelli che erano gli affitti dei capannoni e ci si
trincerava dietro a normative europee, "non si poteva intervenire,
avevamo le mani legate" e ovviamente si facevano debiti colossali,
che sino al 2010 venivano assorbiti dal bilancio regionale, cioè
era una prassi consolidata. C'era naturalmente in quelle occasioni
l'abile relazione del Presidente Rollandin, che arrivava dicendo:
"certamente abbiamo perso milioni di euro, ma, pensate un po', per
il futuro avremo ancora dei capannoni, ci sarà un futuro in cui si
potranno fare delle cose...", invece è stata un'amministrazione
passiva, in cui mi sembra di leggere un po' la fotocopia di quello
che alle volte si legge nelle relazioni del Casinò: "abbiamo perso,
ma abbiamo perso meno dell'anno precedente", che è comunque
tantissimo in queste condizioni, hanno fatto bene i colleghi a
rilevare che noi andiamo a centellinare ormai le migliaia di euro
in alcune voci di bilancio e qui si parla di milioni in rosso.
Mentre questa gestione arriva oggi in queste condizioni, andatevi a
vedere le relazioni dei quattro,-cinque anni precedenti dei gruppi
di minoranza, dicono esattamente oggi quello che dicevano quattro
anni fa: "così non si può andare avanti, bisogna cambiare
strategia, non può funzionare". Naturalmente invece prima delle
elezioni ci furono assunzioni di personale attraverso queste
società, bisognava sistemare gli ultimi, i figli dei vari aderenti
di partito e procedere in questa direzione scellerata.
Adesso è chiaro che dare una svolta a questa situazione non è
semplice, ma indispensabile, cioè peggio di così non si può fare.
Qualsiasi altro tipo di gestione farà meglio di questa gestione in
perdita e bisogna intervenire con tempestività. Certo, anch'io sono
rimasto sconcertato e confermo quello che hanno detto i colleghi di
apprendere che battaglie che avevo fatto per anni in quest'aula
venivano sintetizzate in due battute del Presidente di Finaosta ad
un TG3. Ormai la politica valdostana si fa in questo modo, cioè si
preferisce affidare certi compiti, sgradevoli magari, cioè invece
di prendersi la responsabilità di dire: "abbiamo fallito"...poi
naturalmente l'Assessore di turno dirà: "ma non sono io che ho
fallito, c'era quell'altro". Sempre questa maggioranza c'era,
sempre c'è una responsabilità politica, voglio far capire che non è
lei...la persona, Assessore, che eredita questa cosa qui, c'è una
responsabilità politica, che non ha saputo cogliere soprattutto
l'anno 2010 come anno epocale di svolta, perché prima il bilancio
era talmente in qualche modo...dava esagerate possibilità, noi
dicevamo che bisognava gestirlo meglio anche allora, però dava
talmente smisurate possibilità che si tamponavano queste perdite
senza andare a colpire le persone più deboli, più fragili e
quant'altro.
Qui invece siamo di fronte a situazioni in cui queste gestioni
scellerate oggi hanno delle ripercussioni negativissime per la
Valle d'Aosta, ma la cosa che mi preme di più di tutte è quella
della politica industriale, cioè Vallée d'Aoste Structure è uno
strumento che può avere un senso se c'è una politica industriale,
se lei nei prossimi mesi riuscirà in qualche modo a farci capire
che c'è una nuova strategia che non è stata quella della
gestione...stessa Giunta, Union-Stella Alpina, ma gestione Pastoret
e andiamo a dare casse integrazioni e mobilità a tutti quanti e chi
se ne importa se poi lì non ci rimane più nulla...ci rimane il
deserto! Guardi, l'idea di abbandonare, io dicevo...guardate che le
aziende, le imprese...significano 13 mensilità per i lavoratori,
non è quella roba dell'impianto a fune, del lavoro in forestale che
per tanti anni è sembrata la cuccagna...13 mensilità, pensioni
sicure e quant'altro. Qua invece si è detto: "ma no, ma noi siamo
una regione turistica, terziarizziamoci", è questo l'errore
strategico, politico che va corretto, "al di là di cosa c'è scritto
nei programmi, faremo anche un po' di industria"; non ci abbiamo
creduto fino in fondo, non ci abbiamo speso energie in questa cosa
qui. Quante volte ho perorato la causa di una maggiore
collaborazione con il distretto industriale canavesano, biellese,
torinese. Non si può lavorare su scala industriale con i numeri
della Valle d'Aosta, bisogna lavorare in sinergia con aree ampie,
poi si rimane autonomi come succede a tanti territori, che
rimangono autonomi, ma sanno che devono mettersi in rete con altri.
Non vuol mica dire rinunciare all'autonomia, mettersi in rete con
altri, ma si sa che non si può portare avanti oggi una politica
industriale senza un'idea di un distretto un po' più ampio.
Vallée d'Aoste Structure ha operato con i paraocchi, ha operato
con le fette di salame davanti agli occhi, "ma nessuno viene qui ad
affittare capannoni, nessuno...", poi a quelli che arrivano gli
mettiamo gli affitti standard perché il contratto europeo, la
normativa ce lo impone, facciamo chiudere quelle due o tre...quei
due o tre, diciamo, pionieri coraggiosi che vogliono ancora tentare
di fare impresa, e il nostro patrimonio ovviamente deperisce di
anno in anno. Adesso si ricorre alla vendita, però la vendita oggi
ha il carattere di svendita, perché se io vendo un bene pubblico in
un momento in cui c'è richiesta sul mercato, incasso una certa
cifra. Se io vado a vendere adesso i capannoni industriali, in un
momento di crisi economica generalizzato...cioè me lo spiegate dove
sta l'affare? Noi cioè andiamo a svendere un bene pubblico, cioè
sacrificio dei contribuenti valdostani, che hanno permesso alla
Valle d'Aosta di farsi un patrimonio, noi adesso in un momento di
mercato bassissimo, disastroso svendiamo. È una bella
responsabilità, comunque, perché un amministratore dovrebbe avere
il buon senso di capitalizzare gli sforzi dei contribuenti
valdostani. Allora queste svendite hanno un senso se torna un segno
più, ma se il segno sarà: "ah, ma quest'anno, invece di perdere 1
milione 300 mila euro, abbiamo perso 900 mila euro", sarà un
disastro, sarà la svendita che fanno le povere...cioè rapportato
alle povere persone quelli che prendono i quattro gioielli, le
quattro catenine d'oro, vanno al compra oro e le regalano perché
devono pagare l'ultima bolletta. Siamo in queste condizioni a
Vallée d'Aoste Structure? Siamo al compra oro per tirare avanti,
perché dobbiamo mantenere ancora una pletora di persone in quelle
funzioni, piuttosto che creare sviluppo industriale? Questo è
quello che bisogna portare qui, non questa roba, questa roba è
veramente inguardabile, perché è la fotocopia di anni che leggiamo
queste pagine senza senso.
Io voglio capire la strategia, la politica industriale della
Valle d'Aosta, che crede di nuovo che nel Fondovalle, e in
particolare nella Bassa Valle, sia importantissimo riuscire a far
ripartire una produzione industriale, che non può certamente essere
quella degli inizi del 1900, che non può essere quella che è
arrivata fino agli anni '70 con l'industria siderurgica spinta, che
ormai è superato e in un territorio come il nostro quel tipo di
produzione...sebbene è importante che vi sia ancora un'azienda
importante in quel settore, non è quello il futuro! Allora
l'investimento sul Politecnico...in quell'area strategica come si
muove il meccanismo di Vallée d'Aoste Structure in
quell'area...queste sono le condizioni che bisogna portare, poi è
chiaro che uno dice: "sono qui a fare l'Assessore, adesso devo
andare alla disperata ricerca degli imprenditori" e, purtroppo, la
politica deve anche fare questo. La capacità di un territorio di
essere attrattivo per le imprese è la sfida che per anni ha perso
l'Italia e che bisogna ricostruire sia sul territorio nazionale e
in sintonia con il tentativo nazionale di ritornare appetibili per
essere territorio a vocazione imprenditoriale, a vocazione
manifatturiera, cioè non è un caso che fummo per un certo periodo
la quinta potenza industriale del mondo, non è per caso che ciò
avvenne, è chiaro che in quegli anni, negli anni '80 anche in Valle
d'Aosta, anche in Bassa Valle c'erano le fabbriche. Abbiamo però la
sensibilità di cogliere che c'è comunque un tentativo europeo,
italiano di ripresa in quella direzione e lavoriamo per lo sviluppo
industriale valdostano, o ci troviamo solo a parlare di capannoni,
di aggiustare una porta ad un capannone, di ristrutturare la
finestra di un capannone, "quest'anno rifacciamo il tetto di un
capannone", cioè che roba è questa roba qua? Qual è la politica
industriale dell'Assessorato e allora capiremo se Vallée d'Aoste
Structure è lo strumento che ci serve o, come penso io
personalmente - ma penso molti colleghi qui di quest'aula da anni
-, questo strumento va completamente rivisto e riformato
concettualmente come strumento di collaborazione, cioè mi sembra
gente che gestisce affitti, e che ce ne facciamo? Un singolo
normale amministratore condominiale tra un po' svolge
quest'attività, non è questo il ruolo di Vallée d'Aoste Structure,
non è questa la sinergia Assessorato-Vallée d'Aoste Structure!
Tant'è che qualcuno magari un po' più di inventiva e creativa ce
l'aveva passando dalle parti dell'Assessorato dell'industria...di
questo se ne accorse, ma probabilmente fu subito allontanato da
quei ruoli, perché lì la linea era quella di dismettere la
produzione industriale in Valle d'Aosta. Allora avrà un senso anche
la ristrutturazione di Vallée d'Aoste Structure se ci sarà di nuovo
una volontà di creare le condizioni per una produzione industriale
e manifatturiera in Valle d'Aosta, che io giudico indispensabile
per il Fondovalle e per la Bassa Valle.
Si dà atto che dalle ore 18,29 riassume la presidenza il
Presidente Marco Viérin.
Viérin M. (Presidente)
- Grazie collega Donzel. Altri in
questa discussione in merito alla relazione dell'Assessore? Ricordo
che questo è un tema su cui non si vota, però si dovrà votare sulla
risoluzione che è stata presentata e distribuita. Chiedo quindi a
chi ha presentato la risoluzione di illustrarla. Collega Borrello
ha la parola.
Borrello (SA)
- Sì, grazie Presidente.
Non voglio interrompere quella che è la continuità degli
interventi rispetto alla risoluzione, ma noi abbiamo preso atto di
questo documento pochi minuti fa e quindi se nulla osta nel
prosieguo del lavoro, qualora non ci siano ulteriori interventi dei
colleghi che vogliono spiegare, chiederei una sospensione per
poterci confrontare in maggioranza.
Presidente
- Sono concessi dieci minuti di
sospensione.
Si dà atto che i lavori sono sospesi dalle ore 18,40 alle ore
19,14.
Viérin M. (Presidente)
- Chiediamo scusa, c'è stata una
sospensione un po' più lunga. Chi ritiene di prendere la parola
dopo gli interventi in discussione generale? Per la replica, la
parola all'Assessore Marquis.
Marquis (SA)
- Grazie Presidente.
Ho ascoltato con attenzione gli interventi che sono stati
presentati dai colleghi del Consiglio e alcune considerazioni credo
siano opportune e necessarie. Quanto alle considerazioni che sono
state fatte dal Consigliere Chatrian, credo che il pareggio di
bilancio sia sì una
mission
aziendale, ma sia una
mission
che non sia così facile da raggiungere come viene
annunciata, è un obiettivo molto difficile in un contesto economico
come questo. Abbiamo delle difficoltà perché gli immobili locati
sono 46, ci sono un sacco di sofferenze sotto il profilo del
pagamento dei crediti, che ammontano a circa il 40 percento dei
conduttori, quindi un numero significativo, una domanda che langue
di affitto di stabili di queste caratteristiche industriali sia
dall'interno della Valle d'Aosta che dall'esterno, perché non solo
la Valle d'Aosta è stata colpita da una crisi industriale, ma
facciamo parte di un sistema territoriale più ampio, come diceva
bene anche il Consigliere Donzel, viviamo le medesime difficoltà
che vivono gli altri contesti. La competitività quindi è un
obiettivo che dobbiamo raggiungere, ma che ci sta creando anche a
noi in questa fase delle difficoltà che non pensavamo di dover
affrontare nelle annate scorse. Il ruolo dell'industria è ancora un
ruolo importante perché in Valle d'Aosta incide per il 21 percento
del PIL, del valore aggiunto, tenete conto che gli obiettivi che
sono stati espressi ieri dal neo Presidente della Comunità europea
sono di portare entro il 2020 al 20 percento la quota
dell'industria nella componente PIL, quindi siamo leggermente al di
sopra, di questo non dobbiamo rallegrarci, perché è un punto di
partenza. Siamo in una situazione meno peggiore rispetto agli
altri, però dobbiamo fare dei passi in avanti per poter dare
rilancio a questo settore, soprattutto in virtù di quello che ci
preme di più, che è l'aspetto occupazionale, che si riverbera come
conseguenza delle politiche di crescita e di sviluppo.
Siamo stati interessati anche noi da un processo importante di
terziarizzazione dell'economia, e qui voglio intervenire su alcune
considerazioni fatte dal collega Donzel, in quanto non è stata una
scelta la terziarizzazione, in tutte le economie mature c'è stato
un processo di terziarizzazione. Questo significa che il benessere
diffuso ha portato a privilegiare da parte dei cittadini l'acquisto
di servizi e beni immateriali rispetto ai prodotti della
manifattura. Pertanto la terziarizzazione è un altro problema
comune a tutti i territori. In Valle d'Aosta questo è stato un
processo molto pesante, perché il 75 percento del PIL è dato dal
terziario, servizi compresi.
Per ciò che concerne la costituzione di un gruppo di lavoro
all'interno del consiglio di amministrazione, chi io avevo
effettivamente annunciato, credo che quest'ultimo abbia operato con
molto profitto in questi mesi, perché ha messo a fuoco delle
problematiche sulla gestione della società, delle aree su cui è
necessario portare avanti delle iniziative e degli interventi di
ottimizzazione, di proceduralizzazione gestionale, tant'è che sono
state aggiornate diverse perizie relative ai canoni di locazione,
quindi da qui a breve emergeranno i risultati che porteranno ad
un'omogeneizzazione dei livelli dei canoni di affitto che per
qualcuno prevederà del livellamento verso il basso e per altri,
chiaramente per quelli che sono al di sotto della media, e questo
si verificherà al momento della scadenza contrattuale, dovranno
essere previsti degli aggiornamenti al rialzo. Credo che queste
siano politiche aziendali che possono però solo dare dei risultati
sul periodo medio-lungo, perché oggi siamo il risultato di quanto è
stato fatto negli anni scorsi, da qui bisogna partire; ritengo che,
per poter proporre una politica di rilancio, occorra avere una
lettura la più reale possibile della realtà sulla quale bisogna
intervenire. Credo che questo sia l'obiettivo che è stato portato
avanti in questi mesi, in questi mesi di silenzio, ma di duro
lavoro da parte dei vertici aziendali.
Le dichiarazioni dell'azionista sono anche il frutto di
ragionamenti che sono già stati fatti anche in chiave di
riorganizzazione futura e di riorientamento del ruolo della società
alla luce di quelle che sono le politiche di rilancio industriale
di cui la Valle d'Aosta dovrà dotarsi. Credo che non vi sia
sfuggito quello che ho detto prima: che in questi giorni è stata
definita la
smart strategy
per la Valle d'Aosta, dove viene
disegnato qual è l'obiettivo per il futuro, bisognerà puntare ad
una montagna di eccellenza, intelligente e sostenibile, all'interno
di queste aree dovremo trovare le politiche di sviluppo mirate ad
una maggiore sostenibilità rispetto al quadro precedente in cui ci
trovavamo a confrontarci. È finita l'epoca delle grandi industrie,
dove si lavorava sui rapporti di prossimità col Canavese, con le
aree di Torino, quindi su delle procedure manufatturiere
standardizzate, e si doveva lavorare quindi sulla competitività del
costo. Penso che il futuro non possa che passare attraverso quello
che propone la Comunità europea attraverso una valorizzazione delle
eccellenze del proprio territorio, perché è solo da qui che
possiamo avere una competitività in un contesto e in un'economia
che è sempre più globalizzata. Credo quindi che il ruolo che la
società dovrà assumere sarà un ruolo importante, un ruolo nuovo,
che va definito in questa fase a seguito della definizione del
nuovo piano di sviluppo e dell'innovazione pluriennale riguardo
alle attività industriali e artigianali, che a sua volta deve
recepire quelli che sono i risultati del documento che è stato
impostato, strategico, di
smart strategy
.
Ritengo che oggi non possiamo analizzare la situazione in questo
contesto di Vallée d'Aoste Structure in modo asettico riguardo a
quelle che sono le prossime politiche che dobbiamo mettere in atto
di rilancio del comparto industriale. Penso che sarebbe un grave
errore che ci porterebbe ad una lettura sbagliata, in una direzione
non opportuna per quanto riguarda l'orientamento per il prossimo
futuro. Credo quindi che siano state fatte delle considerazioni da
parte di tutti, finalizzate soprattutto ad analizzare le perdite,
ma le perdite devo dire che sono frutto anche della tassazione,
dell'alta fiscalità che è sopraggiunta in questi anni rispetto a
questo tipo di immobili, tenete conto che due anni fa non c'era da
corrispondere l'IMU a questi livelli, quindi 1 milione e 200 mila
corrispondono a circa il 30 percento dei proventi di affitti, di
locazioni, teorici, e quindi già questo ci dice gran lunga quale
sia il peso e l'importanza di questi fattori che sono stati
ultimamente aggiunti.
Riguardo alle politiche di immissione sul mercato dei beni, io
credo che qui vada fatta una riflessione importante, perché non si
tratta di svendere dei beni immobiliari che hanno, un mercato
preciso, oggi abbiamo dei capannoni e degli immobili di grandi
dimensioni che corrispondevano alle esigenze del passato e che non
sono più idonei a soddisfare le esigenze della domanda attuale.
Sono cioè tutte delle situazioni sproporzionate sotto il profilo
volumetrico che hanno la necessità di essere lottizzate, di essere
fatte su misura rispetto a dei potenziali interlocutori. Credo
quindi che l'obiettivo della società sia quello di proporre il
proprio patrimonio immobiliare ed essere disponibili a fronte delle
iniziative da parte dei soggetti privati di riqualificazione, di
valorizzazione di questo patrimonio in funzione di proposte
imprenditoriali...di essere disponibili a valutarle e quindi di
quotarle a valore di mercato, quindi credo che questa sia una
mission
corretta sotto il profilo della gestione aziendale,
perché non è più possibile pensare di riqualificare degli stabili
di quella mole, senza la compartecipazione di privati. Stabili di
quella dimensione che devono avere delle caratteristiche come degli
abiti su misura, per le esigenze di ogni imprenditore, quindi credo
che questa sia una strada che possa essere perseguita.
L'impegno quindi che io posso ancora prendere, così come ho
preso nell'altra occasione, è quello di tenere aggiornato il
Consiglio, perché è l'organo sovrano sulle strategie di indirizzo
politico, di sviluppo anche industriale, su quelle che sono le
linee che vengono definite nei prossimi mesi, che sono delle linee
importanti e che ci dovranno indicare la strada che noi dovremo
perseguire nel periodo 2014-2020 e quindi perlomeno per i prossimi
sette anni. Credo che questo sia importante e quest'ambito dovrà
essere anche ricollocato e ridato un ruolo consono a queste
strategie di sviluppo a VdA Structure, lavoro sul quale stiamo
operando da alcuni mesi, perché qui si tratta di dover mettere
tutti i tasselli, in modo armonico, uno a fianco agli altri, a
partire dalle direttive che discendono dall'Europa e dal livello
nazionale, per arrivare poi alle caratterizzazioni e declinazioni
nostre locali. Potete capire quindi che il quadro è molto
complesso, la volontà ce la stiamo mettendo e credo che nei
prossimi mesi potremo darvi una rappresentazione corretta
dell'operatività che intenderemo portare avanti, per il prossimo
futuro. Grazie.
Presidente
- La parola al collega Chatrian.
Chatrian (ALPE)
- Sì, grazie Presidente.
Due considerazioni, ma innanzitutto colgo l'occasione per
richiedere ai colleghi, al Presidente La Torre dato che siamo
convocati come II Commissione mi sembra per venerdì...chiederei di
audire l'azionista di riferimento a questo punto in Commissione,
dato che il giudizio è leggermente diverso rispetto all'Assessore
competente...il giudizio dell'azionista di riferimento è diverso
rispetto all'Assessore Marquis. Alcune figure della società non
hanno dimostrato l'efficienza che si credeva. Lei, Assessore, per
10 minuti ci ha parlato di un ruolo nuovo, un ruolo importante:
"vediamo", "mi prendo l'impegno", ma nella sua risposta quanto meno
avremmo gradito...non abbiamo voluto evitare o dare delle risposte
diverse dove c'è una mala gestione, non abbiamo voluto modificare
la
governance
di tale società, oppure lei non ha potuto
modificare la
governance
di tale società, non ha voluto
risolvere delle criticità o sacche pesanti di inefficienza
all'interno di tale società, cioè con i buoni propositi, Assessore
collega Marquis, non andiamo da nessuna parte! Come commissione
chiederò al Presidente La Torre di convocare subito, se non
venerdì, la prossima settimana, l'azionista di riferimento, in modo
da conoscere nel dettaglio...dato che le sue affermazioni vanno in
una direzione completamente alternativa alle sue riflessioni, che
oggi ci ha fatto nuovamente in aula.
Non penso che il dibattito sia chiuso, non abbiamo ancora avuto
l'onore di sentire qualche considerazione da parte del Governo e da
qualche collega della maggioranza per quanto riguarda il
conferimento dei beni patrimoniali: caseifici, cantine vitivinicole
o che cosa; mi sembra che sia stato sollecitato da diverse parti.
Aspettiamo prima di eventualmente illustrare la risoluzione che è
stata presentata dai quattro gruppi di opposizione.
Presidente
- C'è qualcun altro che intende prendere la
parola? Ricordo ancora anche al collega Chatrian che su quest'atto
non c'è votazione, ci sarà votazione sulla risoluzione che è
inerente all'argomento. La parola all'Assessore Marguerettaz.
Marguerettaz (UV)
- Grazie Presidente.
Sicuramente questa discussione è molto importante, perché
andiamo a parlare di un soggetto che deve gestire una serie di
proprietà immobiliari dell'Amministrazione regionale, che, per
definizione, sono beni strumentali: beni strumentali che attengono
alla sfera industriale, alla sfera produttiva, come dice il collega
Chatrian, beni che hanno una valenza nella filiera enogastronomica,
perché sono beni che si inseriscono nella trasformazione dei nostri
prodotti. Ora, mi pare che il collega Marquis non abbia in nessun
modo rifiutato e respinto la necessità di rivedere una strategia.
Il collega Chatrian ha vissuto con me dei momenti, professionali,
dove queste operazioni erano in itinere, eravamo assieme quando
abbiamo fatto una serie di valutazioni, avevamo dato degli
incarichi a delle società che hanno fatto delle valutazioni per il
conferimento dei beni, perché è abbastanza intuitivo che il valore
dei beni non è tanto a metro quadro, ma il valore dei beni,
soprattutto nel settore industriale, ma così come in quello
alberghiero, è legato alla capacità di produrre un reddito. Molte
volte quindi noi rischiamo di correre dietro a dei criteri
valutativi quantitativi, ma poi tu compri un bene e, se pur ci sono
delle grandi dimensioni, non sei nella condizione di far produrre,
perché le condizioni di mercato ti costringono e ti impediscono
determinati risultati.
Ora, i ragionamenti che sono stati fatti parecchi anni fa
probabilmente - e condividiamo anche parte delle vostre
affermazioni - meritano di essere rivisti, ma è lo stesso Assessore
che nel febbraio di quest'anno ha detto che vi era un percorso;
oggi dico che probabilmente non è un'intervista ad un TG, che, è un
momento di definizione, ma dico: convochiamo la commissione,
ragioniamo, guardiamo qual è lo stato di fatto e definiamo dei
tempi per arrivare a queste definizioni. L'invito del collega
Marquis di ritirare quindi la risoluzione ma non tanto perché ci
sono delle cose che sono insostenibili, ma perché noi andiamo a
prendere un aspetto; e poi se mi permettete, colleghi, farò, ma
senza voler fare lezione, ma solo una considerazione, ma la faccio
soprattutto all'Ufficio di Presidenza e la faccio soprattutto ai
nostri dirigenti: ma qua noi stiamo facendo un ragionamento che
vede un passaggio: il consiglio di amministrazione e la
dirigenza.
Condivido decisamente quello che ha detto il collega Donzel, nel
senso che queste sono delle conseguenze rispetto ad una
definizione, ad una strategia delle politiche industriali che
caratterizzeranno la nostra regione. Il collega Viérin Laurent, che
ha dei buoni rapporti con il Sud Tirolo, così come col Trentino,
vedrà che anche lì la Trentino Sviluppo si è trovata a gestire
delle operazioni molto complesse, molto complicate e il sistema
industriale molto più robusto, molto più forte di noi ha portato la
Trentino Sviluppo ad avere dei problemi notevoli, perché tutta una
serie di investimenti, tutta una serie di siti industriali,
purtroppo, non hanno dato i risultati sperati, anzi hanno avuto
addirittura degli esodi molto potenti, così come il Friuli. Credo
che tutti ricorderanno le esternazioni della Serracchiani, quindi,
da quel punto di vista, è necessario fare un ragionamento
complessivo per poi arrivare alla conseguenza, quindi quando
abbiamo definito un programma, definiamo quelli che sono i profili
del consiglio di amministrazione e definiamo quelle che sono le
figure dirigenziali di cui abbiamo bisogno, ma è una conseguenza!
Ecco perché il collega Marquis dice: "andiamo in commissione,
definiamo i passaggi e arriveremo a delle conseguenze che
porteranno a delle indicazioni".
La suggestione che volevo fare è che dal punto di vista
procedurale: la faccio all'aula e torno a dire la faccio anche alla
dirigenza: nel momento in cui abbiamo delle risoluzioni dove la
Giunta regionale si impegna a revocare il consiglio di
amministrazione, l'avete detto molto bene: un consiglio di
amministrazione può essere revocato dall'assemblea e quindi
dall'azionista. Voi giustamente dite: l'azionista è la Finaosta e
la Finaosta è ovviamente controllata al 100 percento
dall'Amministrazione regionale, quindi potremmo immaginare, con
delle indicazioni a cascata, di arrivare ad un'assemblea dove tu
fai una revoca. Dico semplicemente che una revoca di un consiglio
di amministrazione è legittima e può essere fatta, però ci sono due
sviluppi: se viene fatta senza giusta causa, bisogna pagare questa
revoca, perché se tu fai una revoca dei consiglieri di
amministrazione senza giusta causa, tu avrai da pagare perlomeno
quello che è il loro compenso fino alla fine del mandato. Solo per
dire che il fatto che la società abbia 2-3-5-10 esercizi in perdita
non è motivo per giusta causa, perché la giusta causa va descritta,
perché, qualora l'amministratore che è colpito da giusta causa non
condivide e fa un ricorso, tu dovrai pagare. Chi pagherà
eventualmente quelle sanzioni? Ecco che quindi dico: attenzione,
noi andiamo a fare una cosa che è legittima, ma che ha delle
conseguenze, quindi queste conseguenze poi andranno valutate.
Sicuramente è illegittimo chiedere la revoca dei dirigenti,
quindi, da questo punto di vista, la risoluzione non sarebbe
accoglibile, perché la revoca dei dirigenti non è un compito che
può essere assunto dall'Assemblea: la revoca dei dirigenti, così
come la nomina dei dirigenti, è compito dell'organo amministrativo.
Ecco perché ci troveremmo in una situazione, direi, molto
imbarazzante, ad avere un Consiglio regionale che si esprime su un
procedimento che non è legittimo. Questo era solo un appunto, un
ragionamento che mi sento di condividere con l'aula, ma, in realtà,
la nostra richiesta è un'altra: vi chiediamo in modo collaborativo
di soprassedere alla votazione, quindi non vogliamo fare una
questione di legittimo o non legittimo, mi pare che possiamo
accogliere la proposta del collega Chatrian: convochiamo la
commissione, andiamo a definire i tempi per arrivare ad una
condivisione di quello che può essere un nuovo modello di gestire
il nostro patrimonio immobiliare in un momento totalmente diverso,
totalmente cambiato rispetto a qualche anno fa, dove probabilmente
gli schemi, i modelli che andavano bene qualche anno fa non vanno
più bene oggi ed ecco che, se non vanno bene, probabilmente bisogna
trovare degli interpreti nuovi per andare a definire quello che è
un nuovo programma. Ecco perché mi sembra di sostenere questo
percorso, dove vi chiediamo di calendarizzare, insieme
all'Assessore competente e alla commissione, un percorso che porti
alla revisione delle strategie e degli indirizzi.
Presidente
- La parola al collega Guichardaz.
Guichardaz (PD-SIN.VDA
) - Grazie Presidente.
Questa richiesta ovviamente è una richiesta che accampa...come
già il Vicepresidente della Regione ha in alcuni casi utilizzato
argomentazioni di tipo giuridico. Non so se si ricorda di quando
abbiamo parlato della revoca della Presidenza - mi sembra -
dell'Ente case residenziali, dell'ARER...anche lì lei, mancando il
Presidente Rollandin, ci fece su una lezione di diritto sulla
legittimità o meno degli atti, io me la ricordo bene, perché fui
uno dei promotori di quel... Oggi lei di nuovo ci tira fuori...
(interruzione di un Consigliere, fuori microfono)
...delle argomentazioni giuridiche, qua il problema è un
problema essenzialmente di tipo politico, quindi l'aspetto politico
io penso che debba essere affrontato in questa sede prima di
argomentare da un punto di vista, diciamo, squisitamente tecnico e
tra i tecnicismi che lei oggi ha evidenziato con competenza, con
evidente competenza, però qualche messaggio chiaro lo ha lanciato,
cioè lei non ha fatto, come fate di solito voi, una strenua difesa
della dirigenza del Casinò, una strenua difesa della dirigenza
della partecipata tal dei tali...no, oggi lei ci offre, in cambio
del ritiro della nostra risoluzione, un passaggio in commissione
con i vertici della società e una definizione di un programma e
l'eventuale riformulazione poi sulla base di questo programma di un
CdA, e via dicendo, insomma. Noi quindi...almeno io colgo già il
messaggio politico, il messaggio politico siccome il Presidente
dell'azionista in televisione ha detto una cosa che non avrebbe
detto evidentemente se non avesse avuto il nullaosta da parte del
Presidente, cioè di colui che sostanzialmente decide un po' per voi
tutti, evidentemente quindi l'indirizzo è in qualche
modo...potrebbe essere già delineato. Il problema quindi è un
problema di tipo politico, affrontiamo politicamente la discussione
al di là degli aspetti tecnici.
L'Assessore Marquis diceva: "la
mission
non è...", lei
diceva che dovrebbe essere il pareggio di bilancio, ma, di fatto,
in una situazione di crisi come questa...beh, la
mission
nel
2011, quando i giornali titolavano: "Vallée d'Aoste Structure è in
profondo rosso", non so se si ricorda...la
mission
era
un'altra: era valorizzare e accrescere l'efficienza gestionale dei
beni immobili situati sul territorio regionale. Questa è la
mission
di questa struttura, che è stata creata con
l'obiettivo innanzitutto di non fare delle perdite, perché siccome
sono soldi di tutti...è vero che il trend è un trend probabilmente
in controtendenza rispetto a quello degli ultimi anni, ma siccome
poi quest'anno pare che le previsioni siano di nuovo in aumento a 2
milioni e 7, qua parliamo sempre di milionate di euro...io vorrei
chiedere a ciascuno di voi, all'Assessore Fosson, all'Assessore
Testolin, se questi milioni di euro fossero risparmiati e fossero
ben utilizzati e addirittura ci fossero degli attivi magari, con
una gestione più oculata anche nel momento in cui si fanno i
contratti di affitto...probabilmente potrebbero essere usati per il
bene dei valdostani. Oggi abbiamo un'azienda in perdita che è
incapace di far fruttare il patrimonio immobiliare della Valle
d'Aosta, poi possiamo inventarci tutte le giustificazioni sulla
congiuntura, la non congiuntura, la crisi, il film è quello già
visto ed è il quarto anno che ci si racconta che Valle d'Aosta
Structure non è in grado di creare...
(interruzione di un Consigliere, fuori microfono)
...no, ma io parto dal 2011 per non andare all'età della pietra,
ma voglio dire...allora qua il problema è legato principalmente a
cosa? Alle direttive da parte dell'organo politico? Siete voi
quindi i responsabili di questo rosso profondo, sì o no? Siccome
governavate voi - e oggi governate di nuovo voi -, allora o vi
assumete la colpa, diciamo, di questa
débâcle
,
quindi
una responsabilità politica e dite: "siamo totalmente incapaci di
valorizzare i nostri beni", altrimenti se non lo fate perché
politicamente è in controtendenza e non è di moda assumersi delle
colpe, beh, qualcuno dovrebbe avere la colpa di questa mala
gestione e quel qualcuno evidentemente è la dirigenza e il
consiglio di amministrazione, persone che sono messe lì non so
sulla valutazione di quali competenze, perché se io guardo i
curricula del Presidente e dei due Dirigenti, che insieme portano
via 260-270 mila euro - questi Signori guadagnano decisamente più
di un Consigliere regionale -, vedo che uno è un geometra che ha
cominciato - adesso non ricordo quale dei due - come operaio
siderurgico, l'altro è un ragioniere, niente da togliere voglio
dire alle competenze...ma poi oggi se facciamo un qualsiasi tipo di
concorso per entrare a fare l'amministrativo in un ufficio, si
richiedono delle competenze anche in termini di titolo scolastico,
anche in termini di titoli posseduti. Siccome qua non stiamo ad
amministrare noccioline, non siamo in un contesto che deve
governare probabilmente...che ne so? il piccolo ambito locale o non
è una pro loco, ma è probabilmente la società che ha la massima
responsabilità in termini di amministrazione gestionale di
strutture che messe insieme hanno un valore di mercato enorme e
anche un valore in prospettiva, in termini proprio di capacità di
reddito enorme...beh, io penso che la dirigenza debba essere scelta
non con dei criteri politici, così come i CdA non possono essere
scelti sulla base della politica o della collocazione, perché prima
qualche sorrisino quando non ricordo quale collega faceva la
battutina sulla collocazione politica di qualcuno all'interno del
CdA o della dirigenza, mi lascia pensare che effettivamente qualche
scelta che va al di là delle competenze fino ad ora è stata fatta.
Andiamo a vedere chi c'era nei consigli di amministrazione della
volta scorsa, c'era il Presidente dell'Union Valdôtaine, non è che
ci fosse chissà chi...che oggi è qui nostro collega ed è seduto nei
banchi della maggioranza, c'era una Signora sulla quale abbiamo
fatto un grande dibattito, che oggi è Presidente dell'ARER...
Voglio dire: scelte che hanno probabilmente una
vision
più
di collocazione politica che non di effettiva capacità di governo
di una struttura che oggi non ci possiamo più permettere di avere
in perdita e di non poter far fruttare. Ricordiamoci che, quando
parliamo di 2 milioni e 700 mila euro, di 3 milioni, di 4 milioni,
è la cifra complessiva che il collega Baccega forse l'altro giorno
quando ha presentato il piano dei sostegni all'edilizia...è la
complessiva cifra che verrà stanziata per il prossimo anno, siamo
intorno ai quasi 4 milioni di euro per il sostegno all'affitto,
all'emergenza abitativa, all'edilizia pubblica. Sono cifre che
vanno sempre riportate e dimensionate sulla base di ciò che
potremmo fare con queste cifre.
Oggi il problema è un problema di
governance
, se la
governance
è incapace a governare e produce delle perdite
nell'ordine di milioni di euro, troviamo il sistema magari anche
con delle penali, o d'ora in avanti troviamo il sistema di nominare
delle persone con degli obiettivi e, se non conseguono gli
obiettivi, se ne vanno a casa, e li paghiamo sulla base degli
obiettivi, altrimenti qua continuiamo a creare delle persone
deresponsabilizzate perché non gli chiediamo dei risultati. E tutte
le sacrosante volte qualcuno di voi tende a giustificarli dicendo:
"eh, ma la crisi", "eh, ma qua...", con questa storia della crisi
andiamo avanti ancora cinque anni e continuiamo a mettere gente
targata, chiaramente targata o persone che non sono capaci oggi a
governare dei fenomeni che sono importanti. Oggi anche 2 milioni
700 mila euro in un bilancio come il nostro sono risorse che
servono alla cittadinanza, sono risorse necessarie per le politiche
sociali, sono risorse necessarie per l'agricoltura, sono risorse
necessarie per l'istruzione. Oggi dicevo che abbiamo stanziato
qualche centinaio di migliaia di euro per la valorizzazione dei
nostri beni culturali e qua ci permettiamo di avere delle persone
che non sono capaci di far fruttare un patrimonio immobiliare, anzi
che lo portano addirittura in perdita di 2-3 milioni di euro! Al di
là - ripeto - dei tecnicismi, quindi qua si pone un problema di
tipo politico, si pone un problema anche, secondo me, di incapacità
anche di creare delle strategie, perché leggete la relazione, la
relazione che cosa vi dice? "Possibili strategie...", cos'è che ho
letto prima..."possibili riprogrammazioni dei lavori da eseguire",
ma come si fa a ragionare sulla possibilità di fare qualcosa? Come
si fa a fare una relazione quando queste persone hanno sotto le
mani dei beni pubblici di un'entità enorme e fare la relazione con
delle possibili strategie o delle possibili riprogrammazioni dei
lavori da eseguire? Qua ci vuole gente che non ha una visione
possibilista, ci vuole gente che assuma delle decisioni e che siano
delle decisioni parametrabili, se non riescono a raggiungere
risultati, queste persone vanno a casa per il semplice fatto che
non possiamo permetterci di tenere delle dirigenze inefficaci ed
inefficienti.
Si dà atto che dalle ore 19,44 assume la presidenza il
Vicepresidente Lanièce.
Lanièce (Presidente)
- Grazie. Ha chiesto la parola il
Consigliere Viérin Laurent, ne ha facoltà.
Viérin L. (UVP)
- Merci Monsieur le Président.
Ho ascoltato con attenzione il dibattito odierno sul tema delle
partecipate in generale e, in particolare, sul tema di Vallée
d'Aoste Structure. Abbiamo ascoltato con interesse anche le
risposte dell'Assessore Marquis e del Vicepresidente Marguerettaz,
a fronte invece di altri interventi che non sono probabilmente
arrivati nel dibattito, da parte dei Consiglieri di maggioranza,
per un argomento che invece dovrebbe coinvolgere l'intero
Consiglio, non solo le opposizioni e il Governo. Abbiamo ascoltato
anche gli appunti o, meglio, le puntualizzazioni procedurali
dell'Assessore Marguerettaz, che ci fanno in parte intervenire nel
merito della questione e in parte intervenire, Presidente Marco
Viérin, su questioni procedurali, perché non abbiamo capito se la
posizione del Governo è una posizione che sollecita la Presidenza
del Consiglio, parte politica e parte tecnica, su un'eventuale
rimostranza nei confronti di una risoluzione che non sarebbe
ammissibile. Non abbiamo capito allora se la questione procedurale
è una questione che viene sollevata, quindi il dibattito è anche
nel merito su questo, nel qual caso noi chiediamo al Presidente
Marco Viérin e agli uffici di dirimere questa questione, ricordando
che la risoluzione è ancora modificabile finché si è in discussione
generale, eventualmente anche nelle parti del deliberato,
ricordando però che questa, come sottolineava giustamente il
collega Guichardaz, è una questione politica, quindi per l'ennesima
volta, come è stato fatto in dieci mesi, ci possiamo appellare alle
questioni tecniche: "Frigerio non può andare a casa perché sì, il
Consiglio ha votato la revoca degli amministratori, però abbiamo
scritto "dirigenti" e non "amministratori"", "abbiamo scritto...e
il Consiglio ha votato la revoca della dirigenza, però il Consiglio
ha trasmesso, questi non si sono dimessi e quindi non sappiamo come
fare".
Possiamo anche dire, come sottolinea l'Assessore Marguerettaz:
"per revocare degli amministratori, ragazzi, ci vogliono delle
motivazioni, altrimenti ci fanno causa". Assessore Marguerettaz,
quando io ero in Giunta...sono arrivato dopo, a dire il vero,
quando lei ha revocato l'Amministratore unico del Casinò, noi
c'eravamo, Amministratore delegato dell'epoca il Signor Roberto
Trentaz, è stato revocato all'epoca, ci sono state delle cause, ci
sono stati dei problemi, ci ricordiamo di una causa che è stata
intentata. Allora voglio dire, questo, come altri esempi di casi in
cui gli amministratori sono stati revocati, o valgono sempre, o
valgono solo in certi casi: questo per dire che, al di là dei
tecnicismi, si può essere d'accordo o meno, qui è un indirizzo
politico che noi discutiamo. Ci si può quindi di nuovo nascondere
dietro questioni procedurali, come in questi mesi questo è
avvenuto, o affrontare il problema e qui mi rivolgo all'intero
Governo, non solo all'Assessore Marguerettaz, citavo l'Assessore
perché, effettivamente, la parte procedurale è stata sollevata da
lui, ma anche l'Assessore Marquis, che, con tutti i buoni
propositi, in questa legislatura ci ha fatto credere che su
quest'argomento, come su altri argomenti...avrebbe affrontato il
problema. Questa è una formula politica nota: "poi vediamo", "poi
ci pensiamo", "adesso affrontiamo", "adesso interveniamo" e poi non
si fa niente. Noi allora l'apertura di credito in questi mesi, con
tutti i colleghi che sono intervenuti su questioni puntuali su
Vallée d'Aoste Structure, gliela abbiamo data, Assessore
Marquis...Presidente Viérin, forse la questione non la riguarda più
non essendo più lei in Giunta, ma marginalmente forse fa parte
anche lei di questo Consiglio...allora questo per dire che oggi noi
abbiamo affrontato nei contenuti e qualcuno ha sviscerato in modo
molto puntuale la questione di questa società che è in capo, per il
tramite di Finaosta, all'Amministrazione regionale.
Possiamo poi fare paragoni con il Trentino, guardi, Assessore
Marguerettaz, proprio in questi giorni - oggi è riportata la
notizia - la Trentino Sviluppo ha approvato il bilancio, con un
miliardo di euro di patrimonio gestito e con accantonamenti netti
che...su 1 milione e 2 per il polo meccatronico e utili importanti
in generale, con Sviluppo e con una relazione accompagnatoria di
interventi importanti; questo per dire, per far percepire il
potenziale che per antonomasia, partendo dalla Trentino Sviluppo,
una realtà come Vallée d'Aoste Structure nell'intenzione di questi
anni potrebbe rappresentare. Allora, va tutto bene, possiamo fare i
paragoni col Canada e col Trentino, con la Cina, che tanto vi è
cara, e con altri Paesi anche in via di sviluppo, però ci dobbiamo
occupare di una realtà che è applicata alla Valle d'Aosta.
Giustamente il collega Guichardaz dice: "voi c'eravate e voi ci
siete", e io c'ero e oggi sono uno di quelli che dice che forse
qualcosa non ha funzionato, ma non ha funzionato non solo dal punto
di vista degli utili, che saranno anche riconducibili, Assessore
Marquis, a questioni fiscali, ma abbiamo una realtà che
effettivamente, a detta di tutti, rappresenta delle criticità, lo
ha detto lei stesso in questi mesi, è da febbraio che ci promette
che..."bisogna rivedere", "bisogna ricostruire", "bisogna rivedere
la
mission
", questa parola, che è stata ricordata anche oggi
negli interventi, è qualcosa che spesso nasconde una volontà di non
cambiare. Gli esempi che si possono citare allora sono utili, ma
oggi noi ci dobbiamo occupare di questa realtà e la maggioranza, e
in particolare il Governo, ci deve dire se ancora oggi vogliamo
nasconderci dietro le finalità che sono da rivedere o dietro
un'azione e una gestione che forse dovrebbe essere rivista, perché
le
mission
si possono anche rivedere, ma se poi, da un punto
di vista operativo, e soprattutto a detta dell'azionista, cioè di
Finaosta, in un telegiornale regionale viene la mancanza di fiducia
nei confronti di certi amministratori, è chiaro che qualcosa che
non funziona c'è. Allora, delle due cose l'una: o non abbiamo
voglia di affrontare quest'argomento, e qui ci appelliamo anche al
neo Assessore Perron, qualcuno lo ha ricordato: c'è stato un grande
impegno quando lei non era Assessore sulle partecipate; lei,
assieme all'Assessore Marquis, ricopre dei settori che sono
cruciali: sviluppo economico e tutta la parte non solo contabile
dell'amministrazione, ma le partecipate... La grande responsabilità
che voi avete in capo ai vostri settori e anche sulle vostre
persone allora oggi ci fa partire da una considerazione per
arrivare poi ad eventuali sviluppi, che noi nelle vostre azioni e
nell'azione che voi avete così fatto trapelare dai vostri intenti
anche di questi mesi...beh, ci fanno riporre e ci hanno fatto
riporre fiducia nei confronti di una vostra eventuale azione futura
nei confronti delle partecipate in generale e nella fattispecie
oggi su questa partecipata, ma avremo modo domani di affrontare
altri argomenti che sono connessi a questi settori.
In modo asettico allora lei, Assessore, dice che bisogna
affrontare questa politica, queste politiche di rilancio per
cercare in modo obiettivo di rivedere ciò che è un contenitore per
poi arrivare alla questione degli amministratori che conducono
questo contenitore. Questo è sicuramente in parte vero, però quello
che noi ci chiediamo è: in questo momento la Valle d'Aosta ha il
tempo di aspettare ancora? In questo momento di crisi è sulla bocca
di tutti e spesso forse abbiamo anche il dubbio che diventi un
alibi, per dire: "beh, non si può fare", oggi addirittura la
questione della funivia di Cogne-Pila è diventata sicuramente una
priorità, però non ci sono i soldi...beh, ci mancherebbe, i soldi
non ci sono per tante cose, però abbiamo ancora il tempo di
aspettare per rilanciare, per creare sviluppo in un settore
cruciale che, se viene in qualche modo penalizzato, blocca l'intera
economia? Non abbiamo bisogno di andare alla Confindustria per
farcelo dire, anche se ce lo hanno ricordato, non abbiamo bisogno
di leggere delle relazioni o, meglio, abbiamo bisogno di farlo, lo
dico in modo ironico...le relazioni che in questi mesi hanno
suscitato un dibattito anche qui in aula...per dire che bisogna che
la politica dia dei segnali di rilancio, di ripresa del mondo
economico valdostano.
Vallée d'Aoste Structure, dove qualcuno ha - è stato
parzialmente ricordato - ricoperto dei ruoli, è una realtà e,
proprio facendo il paragone con il Trentino, l'Assessore
Marguerettaz ci ha fornito effettivamente uno spunto interessante
per vedere una realtà come quella del Trentino come potrebbe essere
traslata qui in Valle d'Aosta, è importante...chiaramente
applicando all'evoluzione della società e alla modernità e
all'attualità del modello economico e del momento economico che
stiamo vivendo una realtà importante come Vallée d'Aoste Structure.
Allora non è che le persone dell'opposizione che hanno deciso oggi,
dopo un percorso di mesi, di chiedere senza avere nulla da un punto
di vista personale nei confronti di chi amministra questa
società...ma di portare all'attenzione di questo Consiglio
eventualmente una riflessione anche al di là della ristrutturazione
dei compiti, anche sulla questione delle persone che gestiscono
queste società...perché in tanti ambiti quando un
amministratore...e non funziona...forse solo in politica questo,
non avviene spesso...quando un amministratore non consegue gli
obiettivi, eh beh, si cerca di cambiare anche l'amministratore, poi
noi rispettiamo se c'è ancora una fiducia nei loro confronti, ma
qui non capiamo più se voi avete fiducia in questi amministratori e
se la Finaosta rappresenta voi, o se effettivamente la Finaosta non
rappresenta più questo Governo regionale o, meglio, se la Finaosta
rappresenta solo qualcuno di questo Governo, e non voi, o se
effettivamente c'è qualcosa che non funziona nelle procedure, che,
da quanto abbiamo capito dagli organi di informazione, porteranno,
indipendentemente da questa risoluzione, alla revoca, o alla
mancanza, o al non rinnovo in futuro di questi amministratori, cioè
la fiducia da parte di Finaosta nei confronti di certi
amministratori di questa società non c'è più.
Il TG regionale è chiaro che è un organo di informazione, è
comunque un servizio pubblico, ma è comunque un momento importante
dove noi Consiglieri regionali abbiamo appreso questa vicenda. Voi
allora oggi ci chiedete di soprassedere un po' per motivi
procedurali, che - ripeto - potrebbero anche essere bypassati se
questi fossero sollevati dagli uffici, modificando chiaramente il
deliberato e chiedendo al Governo regionale per il tramite di
Finaosta di revocare questi amministratori o di invitare, o di dare
indicazioni a Finaosta di...ma queste sono questioni procedurali,
la gente credo che si aspetti dalla politica dei messaggi chiari,
qui o bianco o nero, cioè o c'è effettivamente la volontà, al di là
della voglia di fare, presunta, di rivedere, ecco, è da febbraio
che sentiamo questo refrain di rivedere le funzioni di Vallée
d'Aoste Structure, o se c'è anche la volontà di rivederle
attraverso questo cambiamento. Questa è una nostra sollecitazione
che forse anche in modo provocatorio, ma serio...si vuole
sollecitare un settore, perché, come dicevo, crediamo che la Valle
d'Aosta non abbia più il tempo di aspettare la politica o
l'inadeguatezza di certe azioni, che oggi hanno delle conseguenze
pesanti, al di là di tutto ciò che abbiamo ascoltato oggi su anche
questioni che ci pongono dei dubbi seri sull'affidabilità anche di
queste strutture regionali, perché se è vero che avvengono certe
cose, Assessore, lei è responsabile di questo settore, lei ha delle
responsabilità dirette e indirette se avvengono delle cose in una
società, e anche lei, Assessore Perron, siete voi che avete quei
settori a cui rispondono queste società! E quindi tutte le
nostre...la nostra volontà di questi mesi di far luce sulle
partecipate effettivamente oggi deve collimare con una vostra
azione.
Allora l'economia della Valle d'Aosta non ha tempo di aspettare
la politica e soprattutto noi vorremmo capire oggi, perché non
l'abbiamo capito sinceramente, al di là di impegni che da mesi
arrivano, qual è la linea del Governo. Allora, giustamente, il
collega Chatrian ha richiesto un'audizione di chi oggi dovrebbe
avere in capo questa vicenda, nel senso che chiariremo, sulla base
di queste dichiarazioni, se queste dichiarazioni sono arrivate in
modo autonomo, ma noi siamo sempre molto dubbiosi sull'autonomia
sia delle società partecipate che di certi organi che dipendono
direttamente dal Governo, poi che voi non siate stati informati
questo è un altro discorso, non lo mettiamo in dubbio, se è così,
voi avete contezza di raccontarcelo.
Concludendo, noi chiediamo che su questa risoluzione ci sia un
approfondimento, cioè un chiarimento tecnico da parte del
Presidente del Consiglio, anche per il tramite dei suoi funzionari,
dei nostri funzionari, per capire se questa risoluzione così com'è
formulata pone dei problemi, ma noi crediamo che, se questa
risoluzione è stata accettata, ci sia stata già una disamina a
monte. Soprattutto poi da un punto di vista politico, al di là di
prendere tempo...e noi pensiamo anche forse in attesa di
chiarimenti interni alla maggioranza su questo tema, vista la lunga
sospensione che non ha visto grandi risultati, almeno che noi non
abbiamo percepito dai vostri interventi...noi chiediamo che oggi si
dica alla comunità valdostana in primis, ma soprattutto a
quest'aula - e per il tramite di quest'aula questo arrivi
all'esterno - se c'è ancora la volontà di continuare, prendendo
spunto da questo rapporto, che oggi ci fa una fotografia che non è
delle migliori, poi ci possono essere chiaramente tante
interpretazioni, si possono giustificare anche scelte sbagliate o
risultati pessimi, noi crediamo che sia giunto il momento anche per
questa struttura, proprio per difendere chi opera all'interno di
questa struttura, perché i passaggi successivi... Io mi ricordo il
collega Lattanzi che chiamava "carrozzone" a volte certe società
partecipate, una era questa, poi gettano discredito i risultati
negativi o i risultati che non sono sempre in linea con gli
obiettivi fissati...gettano poi discredito sull'intera
mission
, sull'intera validità di una società partecipata,
che - ripeto - invece, a nostro avviso, ha un senso, per una
società e per un'economia valdostana che, anche se modernizzata,
deve puntare al rilancio di questi settori, perché abbiamo vissuto
delle riconversioni industriali della Bassa Valle che da poli
industriali abbiamo cercato di tradurre in poli culturali: pensiamo
al Forte di Bard. Abbiamo assistito a certe realtà anche non nella
Bassa Valle...di realtà industriali che nel tempo hanno cercato di
riconvertirsi, ma con estrema difficoltà, negli ultimi anni abbiamo
avuto una netta crisi, una grande crisi di questo settore, che
prima o poi dovrà essere oggetto di una riflessione da parte di
questo Consiglio, perché siamo sempre tutti impegnati tanto su temi
o nel vedere magari solo le grandi realtà, ma ci sono tantissime
piccole realtà che soffrono e società come Vallée d'Aoste Structure
potrebbero essere veramente funzionali al mercato dell'economia
valdostana e a queste piccole realtà che fanno della Valle d'Aosta
un potenziale motore produttivo che oggi spesso è abbandonato.
È chiaro che se poi mettiamo in discussione, a causa dei
risultati, l'intera struttura o l'intera società, questo non va
bene perché vanificherebbe sia la politica, che deve portare a casa
gli obiettivi, sia da un punto di vista tecnico chi dalla politica
dipende, perché le nomine vengono dalla politica, è inutile che ci
nascondiamo dietro ai tecnicismi, queste sono nomine, queste
società in questi anni...sono nomine politiche, quindi devono
rispondere comunque direttamente o indirettamente alla politica. La
politica, al di là dei tecnicismi, Assessore Marguerettaz, ha il
dovere di prendersi in carico dove le questioni forse non
funzionano, senza strumentalizzare, ma in modo obiettivo...e tutti
assieme confrontarci su questa volontà. Se non c'è la volontà, beh,
ne prendiamo atto, ma almeno che non si venga qui in aula da mesi,
da febbraio e non solo, ad esternare manifestazioni di volontà e di
intenti su certi settori senza essere poi conseguenti.
Oggi quindi la maggioranza sarà messa alla prova ancora una
volta e di nuovo dopo quest'insediamento del Governo bis per vedere
se effettivamente avete la volontà di dimostrare, a noi in primis e
alla comunità poi, se c'è effettivamente una seria volontà di
convergere, perché la parola "convergenza" soprattutto all'atto del
vostro insediamento, è stato il
leitmotiv
che vi ha
animati...e se c'è una volontà di convergenza, di sinergia, per
risolvere anche questo problema, insieme a tanti altri che non solo
domani, ma nel prossimo Consiglio e nei prossimi mesi dovranno
essere affrontati da questo Consiglio Valle, proprio perché la
gente ci ha eletti e votati e delegati in quest'istituzione non per
perdere tempo, non per prendere tempo, ma per dare risposte ai
problemi della gente. Grazie.
Presidente
- Grazie. Ha chiesto la parola il collega
Chatrian, visto che è già intervenuto due volte sulla relazione,
intende intervenire per...? Per la risoluzione? ...okay, va bene,
ha la parola.
Chatrian (ALPE)
- Grazie.
Brevemente, per rilanciare la risoluzione che abbiamo
presentato. Ho ascoltato attentamente l'intervento del
Vicepresidente Marguerettaz, conoscitore di tale dossier nel
dettaglio profondo. Collega Marguerettaz, lei sa perfettamente che
la partita è tutta politica e mi è sembrato...ci è sembrato di
sentire audire due interventi completamente in contrasto, in
contraddizione, un Assessore, anzi un Vicepresidente del Governo
regionale che ufficializza il fallimento politico e gestionale di
tale società: "qui si deve cambiare, la musica deve cambiare,
perché questo modello non può più stare in piedi", questo è quello
che ci ha ufficializzato oggi il Vicepresidente Marguerettaz.
L'intervento del collega Marquis è un intervento...come dire?
"cercheremo", "faremo", "forse vedremo", "l'importante...", "il
nuovo...", è Assessore da tredici mesi... Io, nell'illustrare tale
risoluzione, inviterei i colleghi di maggioranza se per caso ci
sono all'interno della risoluzione dei problemi di legittimità,
eventualmente di modificare, integrare, dato che siamo in dibattito
generale, eventualmente
"il Consiglio regionale impegna la
Giunta regionale a revocare, per il tramite
- potrebbe essere
un suggerimento -
di Finaosta, il Consiglio di amministrazione e
a rimuovere l'attuale Dirigenza della società Vallée d'Aoste
Structure"
, piuttosto che altre modifiche che aspetteremo, ma
rilanciamo in questo momento comunque...e aspettiamo da parte
vostra un vostro posizionamento chiaro dal punto di vista
politico.
Faccio un ulteriore appello: chiederei all'Assessore Testolin o
all'Assessore Marquis, gentilmente, se vorranno quanto meno
renderci edotti su che cosa stanno facendo, su che cosa hanno fatto
in questi sette mesi, perché la finanziaria approvata l'8 dicembre
l'avete approvata voi, e all'articolo 25 cita:
"conferimento di
ulteriori immobili a società Structure Valle d'Aosta, conferimento
dei beni regionali destinati alla trasformazione e alla
commercializzazione dei prodotti agricoli".
Ecco, colleghi di
maggioranza, o non so se chiedere magari lumi all'ex Assessore
Isabellon, se ha qualche informazione in più, dato che dal Governo
regionale non abbiamo lumi...gentilmente per sapere, conoscere cosa
è stato fatto in questi otto mesi, perché noi siamo preoccupati,
comunque aspettiamo gentilmente qualche intervento da parte del
Governo regionale.
Si dà atto che dalle ore 20,15 riassume la presidenza il
Presidente Marco Viérin.
Viérin M. (Presidente) -
Altri sull'argomento? La parola
al collega Gerandin.
Gerandin (UVP) -
Grazie Presidente.
Solo per un brevissimo intervento, riallacciandomi a quanto
detto prima dall'Assessore Marquis e dall'Assessore Marguerettaz.
Lei, Assessore Marguerettaz, ha citato quello che è il discorso
della Trentino Sviluppo...sul bilancio ha già detto il collega
Viérin, io voglio solo dire che a noi fa piacere che ci venga
portato ad esempio il modello Trentino, l'abbiamo citato più volte
noi, questa volta siete stati voi e cogliamo veramente l'invito con
piacere. Voglio solo ricordarvi che, per quel che riguarda la
Provincia di Trento, c'è una delibera della Giunta provinciale di
Trento: la 413 del 2 marzo del 2012, che fissa quelle che sono le
direttive relative agli indirizzi del controllo sulla gestione
delle società controllate. Quello che noi sogniamo...
(interruzione di un Consigliere, fuori microfono)
...no, non è un'altra cosa, perché poi vi leggo anche un po' di
cosa pretende questo discorso del controllo, ecco tanto per capire
cosa intendiamo noi quando parliamo di strategia o quant'altro. Ve
la leggo, perché è molto breve, ti dice:
"il controllo sulla
gestione si articola in: un controllo ex ante, la redazione da
parte della società di budget e di piani industriali pluriennali
collegati da relazione esplicativa da trasmettere all'ente; un
controllo concomitante, relazioni periodiche sull'andamento della
gestione, tenuto conto delle previsioni di budget e la redazione di
eventuale bilancio pre-consuntivo; un controllo ex post, verifica
del raggiungimento degli obiettivi programmati, verifica dei
risultati economico-patrimoniali e finanziari ed eventuale
benchmarking
. Nel caso in cui le società presentino
situazioni di disequilibrio economico patrimoniale e finanziario,
le medesime devono definire un piano di risanamento con l'evidenza
dell'azione atta a risolvere i problemi esistenti. Il controllo
sulla gestione include la verifica del rispetto da parte degli
organi della società delle misure di contenimento delle spese. Gli
amministratori delle società devono dare dimostrazione del rispetto
delle misure di contenimento delle spese individuate, il collegio
sindacale deve vigilare sul rispetto"
. Allora queste sono
indicazioni molto precise, sono indicazioni che...mi scusi,
Assessore Marquis, ma lei quando mi dice che si è preso l'impegno
di discutere in Consiglio quelle che sono le linee strategiche per
valorizzare gli immobili e poi ci viene a dire che quello che siete
riusciti a partorire è omogeneizzare gli affitti...no, ma veramente
stiamo discutendo di un mondo a parte, ecco! O non abbiamo capito,
e chiediamo umilmente scusa, o se le linee strategiche sono queste,
beh, noi prendiamo le distanze da queste linee strategiche. Questi,
per quello che riguarda il discorso delle partecipate, devono
portare dei piani
ante
, durante e
post
, noi qua siamo
riusciti a far sparire nel dimenticatoio tutto quello che era stato
previsto all'interno del bilancio di previsione, vale a dire quei
beni destinati alla trasformazione dei prodotti agricoli. Su questo
silenzio assoluto, ecco, non sappiamo se non siete informati, non
sappiamo se qualcuno ha cambiato idea, non sappiamo se avete
l'autonomia di rispondere, e su questo io ho qualche dubbio, ma me
lo permettete, magari non avete avuto l'autorizzazione per
rispondere, ecco, su quest'argomento, ma ho la vaga impressione,
ecco, che ci sia o la volontà di tacere, o la volontà di far finta
che nulla sia successo, o, peggio ancora, magari neanche conoscere
quella che è l'effettiva situazione.
Ora, quando noi parliamo di modello da mettere al bando, quando
noi parliamo di amministratori che solo per ricoprire incarichi
fiduciari, di cadreghini, di poltrone e quant'altro...sono stati
messi per ricoprire, senza alcun risultato pratico. La Trentino
Sviluppo, le ricordo, Assessore Marguerettaz, comprende anche la
Trentino Marketing, ecco, tanto per fare un esempio
all'interno...
(interruzione dell'Assessore Marguerettaz, fuori
microfono)
...no, tanto per dire...nel 2012 comprendeva anche la Trentino
Marketing...
(nuova interruzione dell'Assessore Marguerettaz, fuori
microfono)
...beh, comunque, quello che le dico è che sono probabilmente
quelle società che hanno una visione pratica del momento, non
vivono di ricordi, se devono intervenire, intervengono, non vivono
di ricordi, non vivono di passato, questi qua non si accontentano
di avere per anni un bilancio in passivo...questo è quanto. Allora,
noi è questo quello che chiediamo e ritorno a dire che non ce
l'abbiamo né con le persone che sono state messe lì, perché sono
veramente gli ultimi colpevoli, salvo quella di avere una tessera
di appartenenza in tasca, ma questo è un altro ragionamento...però
la colpa è della politica e le risposte che ci ha dato...mi
dispiace, Assessore, ma veramente io speravo e credevo molto di
più... Grazie.
Presidente -
La parola all'Assessore Testolin.
Testolin (UV) -
Merci Président.
Solo per rispondere in merito alle perplessità sollevate sul
passaggio delle strutture relative all'agricoltura, così come è
stabilito dalla legge finanziaria all'articolo 25...
(interruzione di un Consigliere, fuori microfono)
...no, certo...alle perplessità in merito alla capacità di poter
rispondere anche senza essere accompagnati, come si sostiene
qualche volta...
(nuova interruzione di un Consigliere, fuori
microfono)
...quindi rispondo...ma sarcasticamente rispondo anche alla
provocazione del collega Gerandin. In tutta sincerità diciamo che
nel contesto di questo dibattito è chiaro che ha una centralità
anche quest'aspetto, ma è una centralità marginale rispetto alla
problematica che è stata sollevata anche tramite la
risoluzione.
Per quanto concerne l'attività che prevede...è propedeutica al
passaggio di queste strutture all'interno di VdA...il discorso è
che negli ultimi mesi ci sono stati degli incontri sia con VdA
Structure da parte di chi gestisce in questo momento all'interno
dell'Assessorato queste strutture, sia si sta definendo con
Finaosta la procedura per l'appalto...per poter procedere alla
valorizzazione degli immobili e al loro valore di trasferimento. È
quindi una fase di lavoro, che sta coinvolgendo, per quanto
riguarda l'Assessorato, i tecnici, che fino adesso hanno gestito le
strutture, che avevano a disposizione le perizie a suo tempo
presentate anche dalle società, dalle aziende, dalle cooperative
che dovranno essere trasferite per determinare quelli che saranno
così i valori di assegnazione di questi immobili all'interno di VdA
Structure.
Per quanto riguarda quindi l'Assessorato dell'agricoltura,
questi sono i passi che si stanno facendo, compatibilmente alle
esigenze...di servizio che ci sono state in questi ultimi mesi,
alle esigenze anche finanziarie che servono per poi affidare
l'incarico di valorizzazione e di stima di questi immobili, quindi
questo è un po' lo stato dell'arte.
Presidente -
Se non ci sono altre richieste, si può
passare alla votazione della risoluzione. Prego i colleghi di
votare...la parola al collega Guichardaz.
Guichardaz (PD-SIN.VDA) -
Per chiedere il voto segreto.
Grazie.
Presidente -
Apriamo la votazione segreta. Hanno votato
tutti, la votazione è chiusa.
Presenti: 32
Votanti: 31
Favorevoli: 17
Contrari: 14
Astenuti: 1
Il Consiglio approva.
Passiamo adesso alla risoluzione presentata dal PD e votiamo
l'iscrizione. Prego il Consigliere Segretario di leggere il
titolo...prego collega Laurent.
Viérin L. (UVP) -
Sì, solamente una considerazione, per
mozione d'ordine, Presidente, visto che non avevamo avuto risposta
sulla questione procedurale, evidentemente non sono stati addotti
dubbi sulla validità della risoluzione, quindi tecnicamente, visto
il risultato che ha visto l'approvazione anche abbastanza netta,
malgrado le assenze nelle file dell'opposizione, di questa
risoluzione che, da un punto di vista politico, chiaramente segna
una volontà abbastanza manifesta sia sull'argomento, che sulla
mancanza di volontà di probabilmente rispondere agli ordini di
scuderia per un tema che invece è trasversale e che interessa
l'intera comunità valdostana... È quindi un monito a questa
maggioranza e a voi del Governo, a quello che oggi è presente del
Governo regionale...che i metodi non sono cambiati, vi siete
reinsediati da poche settimane e già la vostra maggioranza, che
aveva forti difficoltà
ante
crisi, oggi manifesta di nuovo
grossi problemi, quindi i grandi propositi che voi avete esternato
all'atto del vostro insediamento oggi sono vanificati non solo
dalla mancanza di essere conseguenti negli atti e nelle modalità
operative, ma anche da questa votazione, che chiaramente fa
emergere che politicamente questa maggioranza non è mai esistita,
non esiste più, non esisterà neanche in futuro. Grazie.
Presidente -
La parola al collega Chatrian.
Chatrian (ALPE) -
Sì, grazie Presidente.
Con grande soddisfazione penso che questo Consiglio si sia
posizionato su tale risoluzione. Il rilancio che è stato fatto
dalle forze di minoranza è stato comunque premiato, è positivo.
Un'inversione di rotta ci doveva essere, la questione è tutta
politica è stato detto...da parte nostra, mi sembra che dall'altra
parte non ci sia stata neanche la volontà di modificare la
risoluzione, quindi ne prendiamo atto. È positivissimo il fatto che
sia stata approvata, che sia immediata la revoca del consiglio di
amministrazione e la relativa dirigenza per l'inversione forte di
una società importantissima...la questione, come dicevamo prima, è
tutta politica e questa maggioranza penso che a questo punto non ci
sia più.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK