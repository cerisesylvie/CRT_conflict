Consiglio Regionale della Valle d'Aosta - Oggetto del Consiglio n. 1912 del 20 marzo 1986 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 1912 del 20 marzo 1986 - Resoconto
OGGETTO N. 1912/VIII - INIZIATIVE CONSEGUENTI AL GIUDIZIO DI
RESPONSABILITÀ DELLA CORTE DEI CONTI NEI CONFRONTI DI
AMMINISTRATORI REGIONALI - (Reiezione di mozioni).
PRESIDENTE
: Signori Consiglieri, se non ci sono obiezioni
da parte dei Consiglieri proponenti, per gli oggetti nn. 24, 25 e
26 proporrei la discussione congiunta.
Do lettura delle mozioni presentate rispettivamente dai
Consiglieri Aloisi, Viberti, Mafrica, Torrione e Baldassarre, di
cui ai punti 24, 25 e 26 dell'ordine del giorno.
MOZIONE
VENUTO A CONOSCENZA del provvedimento di citazione della Sezione
Giurisdizionale della Corte dei Conti nei confronti degli
ex-Assessori regionali Sigg. Sergio Ramera e Guido Chabod nonchè
dell'attuale titolare dell'Assessorato alle Finanze sig. Maurizio
Martin e dell'ex Presidente della Giunta regionale Dottor Mario
Andrione, provvedimento tanto più significativo in quanto
legittimato dagli accertamenti posti in essere dalla Guardia di
Finanza di Torino, su disposizione degli Organi inquirenti;
CONSIDERATO CHE c'è voluto il giusto intervento della
Magistratura per frenare un flusso di continue sottrazioni
perpetrate ai danni della Regione Valle d'Aosta dagli
Amministratori pro-tempore della Sitav e della Saiset con la piena
complicità di taluni Amministratori regionali inquisiti, arrestati
ed inseguiti da mandati di cattura;
E CHE il termine dell'andazzo amministrativo e contabile in
danno della Pubblica Amministrazione non è stato voluto dagli
Amministratori regionali bensì imposto dall'intervento concreto e
congiunto della Guardia di Finanza e dei Magistrati inquirenti cui
va attribuito il merito di aver tentato di estirpare la piovra che
mortifica l'autonomia della nostra Regione;
ATTESO CHE con una dichiarazione tanto peregrina quanto penosa
l'ex-Assessore regionale sig. Sergio Ramera ha detto al quotidiano
"La Stampa" del 26.2.1986, testualmente: "quanto mi viene
contestato non fu materia di trattativa con l'Amministrazione
regionale: vigilare sui giochi spettava al Commissario ed ai
controllori", cercando cioè di scaricare ogni responsabilità sul
corpo dei controllori regionali;
VISTO CHE il regolamento per il controllo sul funzionamento
della Casa da gioco di Saint-Vincent non prevede nulla circa
l'attribuzione degli "orfanelli", circa il comportamento nei
confronti dei "poussettisti" e che, per altro verso l'introduzione
dei cosiddetti "gettoni gialli" nonchè le quote dei biglietti
d'ingresso e le loro ripartizioni così come il loro incameramento
non potevano essere decisi senza il pieno consenso della Giunta
regionale in carica e senza violare - in assenza di fatti chiari e
scritti - la convenzione in essere;
E CHE la spregiudicatezza degli Amministratori regionali era
giunta al punto di provocare l'inibizione del controllo sui giochi
- nel caso, quello del Punto e Banco - mediante l'adozione di prese
d'atto collegiali concordanti su introiti forfettari avulsi dalla
convenzione vigente ed estranee in toto, alla volontà decisionale
del Consiglio regionale, ed in contrasto con le osservazioni fatte
dal Comitato di Coordinamento;
CHE l'Assessore ad interim sig. Guido Chabod, pur firmando
regolarmente mandati di pagamento dell'Assessorato alle Finanze, ed
occupando materialmente l'ufficio stesso ha avuto la spudoratezza
di negare perfino di aver ricevuto la delega dell'ex-Presidente
della Giunta;
E CHE l'attuale Assessore Martin, pur avendo regolarmente
ritirato lo stipendio ha dichiarato di aver preso visione dei fatto
solo mesi dopo l'assunzione dell'incarico, quando invece di
precedenti dichiarazioni, lo stesso Assessore ha confermato di
conoscere la vicenda - per esempio, dei mancati versamenti della
SITAV - sulla base delle relazioni di funzionari
dell'Assessorato;
CHE infine appare di pessimo gusto il comunicato difensivo
diramato dall'Assessore Martin per dimostrare la sua ignoranza dei
fatti contestatigli quando è evidente che la sua responsabilità
personale emerge in modo inequivocabile dal silenzio e dal ritardo
con cui ha avuto luogo l'azione di recupero di svariati miliardi
indebitamente trattenuti dalla SITAV grazie all'assenso scritto e
tacito sia dell'ex-Presidente della Giunta sia del suo
predecessore;
SENTITE le affermazioni rese a "La Stampa" del 27 febbraio
1986 dall'attuale direttore della SITAV, Dottor Pietro Conca che si
permette non solo di sindacare e di commentare il provvedimento di
citazione della Corte dei Conti ma giunge ad affermare, tra
l'altro, che: "finchè rimane nel Casinò il denaro non si può
considerare della Pubblica Amministrazione", come se il diritto
scaturente sia dalla convenzione sia dall'azione dei controllori
non avesse titolo di cittadinanza nell'ambito gestionale;
E CHE lo stesso Amministratore ha dichiarato che: "sul prezzo
del biglietto d'ingresso al Casinò non intervennero accordi segreti
tra Andrione e Masi", e che "l'abolizione dei gettoni promozionali
gratuiti è stata decisa all'inizio del 1984 con intervento autonomo
della SITAV";
RITENUTA gratuita e sospetta la "difesa d'ufficio" che il
Dottor Pietro Conca ha attivato in favore degli Amministratori
citati dalla Corte dei Conti se si pone mente al fatto che tale
difesa - nel ritenere che su "questa causa amministrativa" pesi "un
errore giuridico di fondo" consistente nel pensare che il denaro
non si può considerare della pubblica amministrazione finchè rimane
nel Casinò - appare quantomeno fuorviante, essendo la verifica
degli incassi giornaliera;
VALUTATA negativamente la pretesa del Dottor Conca di
criticare l'analisi del la Commissione regionale di inchiesta sui
criteri che avevano presieduto alla decisione di aumentare il
prezzo del biglietto di ingresso al Casinò configurandosi il
commento dello stesso Dottor Conca come una "gratuita ingerenza"
nell'autonomia inquisitoria della Commissione ed in quella
decisionale del Consiglio;
Il Consiglio regionale della Valle d'Aosta
Delibera
1)
di censurare il ridicolo comunicato di autodifesa
diramato dall'Assessore regionale alle Finanze Maurizio MARTIN che
contrasta con le risultanze dei verbali della Guardia di Finanza di
Torino e con gli accertamenti posti in essere dalla Corte dei Conti
prima di fissare l'udienza del 19 settembre p.v.;
2)
di invitare il soprannominato Amministratore
regionale a rassegnare le dimissioni, come ha fatto - per molto
meno - l'ex Assessore regionale al Turismo geom. Angelo Pollicini,
seguito - seppure con tentennamenti - dal Sig. Guido
Chabod;
3)
di richiedere all'Ufficio di Presidenza del
Consiglio regionale la sospensione cautelativa ed il congelamento
della pensione percepita dall'ex Assessore regionale sig. Sergio
Ramera, non essendo giusto che alcuni controllori regionali in
pensione si vedano effettuate trattenute mensili, mentre gli ex
Amministratori riscuotono regolarmente la piena indennità di
pensione quali ex Consiglieri regionali;
4)
di estendere all'Assessore regionale alle Finanze
Maurizio Martin e all'ex Assessore regionale Guido Chabod, il
provvedimento del congelamento dell'indennità di Consiglieri
regionali come già accadde per l'ex Presidente della Giunta Dottor
Mario Andrione;
5)
di revocare la concessione in atto con la società
SITAV di Saint-Vincent per la gestione appaltata della Casa da
Gioco, come già avvenuto nei confronti della società
SAISET;
6)
di invitare il Presidente della Giunta regionale,
nella sua qualità di legale rappresentante della Regione Autonoma
della Valle d'Aosta, a voler tutelare in tutte le sedi competenti
gli interessi legittimi della Regione, respingendo con forza morale
e rigore adamantino qualsivoglia interferenza sia di Amministratori
regionali che di Amministratori della Società SITAV.
F.to: Domenico ALOISI
MOZIONE
APPRESA la notizia della decisione della Corte dei Conti di
citare in giudizio l'ex Presidente della Giunta, Mario Andrione, e
le persone che si sono succedute all'Assessorato alle Finanze, dal
settembre 1982 al dicembre 1983;
RILEVATO che tali persone sono accusate di aver contribuito,
con il loro comportamento, a provocare un danno di 12 miliardi
all'Amministrazione regionale;
SOTTOLINEATO che il procedimento avviato dalla Corte dei
Conti è la naturale conseguenza dello stato di totale irregolarità
in cui le Giunte Andrione avevano lasciato che precipitasse la
gestione del Casinò di Saint-Vincent;
EVIDENZIATO che risulta inaccettabile la permanenza in Giunta
regionale di una persona come l'Attuale Assessore alle Finanze,
accusata dalla Corte dei Conti di aver provocato, con la sua
negligenza, quanto meno, grave danno alla Regione;
RICORDATO che numerosi gruppi consiliari avevano già
richiesto le dimissioni dell'Assessore Martin nel febbraio 1984,
sottolineando la sua responsabilità nell'illecita trattenuta sul
25% della decade operata dalla Sitav a danno della Regione;
RIBADITA l'opportunità di dare alla Regione un esecutivo che
per composizione, per metodi e per programmi segni una rottura
radicale rispetto alle Giunte Andrione;
RILEVATO ALTRESÌ che l'iniziativa della Corte dei Conti si
basa su documenti trasmessi dai Giudici istruttori di Torino e
dalla Guardia di Finanza di Torino;
EVIDENZIATO che da tale documentazione emergono gravi
violazioni alla Convenzione Sitav-Regione con sottrazioni ed
occultazioni di incassi spettanti alla Regione;
RILEVATO che tali sottrazioni ed occultazioni di incassi
rendono necessaria, ai sensi dell'art. 15 della Convenzione
Regione-Sitav, l'avvio della procedura di revoca della concessione
alla S.p.A. Sitav per la gestione della Casa da Gioco di
Saint-Vincent;
Il Consiglio regionale
Delibera
1)
di incaricare la Commissione Affari Generali,
allargata ai Capi Gruppo di acquisire tutta la necessaria
documentazione per procedere all'atto formale di revoca della
concessione alla Sitav S.p.A.;
2)
di impegnare la citata Commissione a presentare una
dettagliata relazione al Consiglio regionale entro 30
giorni;
3)
di invitare l'Assessore Maurizio Martin a
rassegnare le proprie dimissioni.
F.to: Ilio VIBERTI
MOZIONE
CONSTATATO che si è avuta comunicazione di una citazione in
giudizio, da parte della Procura generale della Corte dei Conti,
dell'ex-Presidente della Giunta Mario Andrione, degli ex-Assessori
Sergio Ramera e Guido Chabod e dell'attuale Assessore alle Finanze
Maurizio Martin per il risarcimento di danni causati alla Regione
da presunte irregolarità nella gestione della Casa da Gioco di
Saint-Vincent;
VERIFICATO che le irregolarità riguarderebbero aspetti già
parzialmente esaminati dalla Commissione consiliare Affari Generali
allargata ai Capi Gruppo, incaricata di effettuare accertamenti
sulla gestione del Casinò di Saint-Vincent;
CONSIDERATO che, qualora gli addebiti contestati dalla Corte
dei Conti all'attuale Assessore alle Finanze risultassero fondati,
si porrebbero delicati questioni politiche e giuridiche rispetto
alla sua permanenza nell'incarico;
AL FINE di approfondire le vicende della gestione della Casa
da Gioco di Saint-Vincent richiamate dalla citazione della Corte
dei Conti e di verificare, con il contributo di esperti, alcuni
aspetti giuridici della citazione predetta;
Il Consiglio regionale della Valle d'Aosta
Delibera
di incaricare la Commissione consiliare Affari Generali
allargata ai Capi Gruppo di effettuare tutti gli accertamenti e le
verifiche che si rendessero necessarie in merito ai fatti
richiamati dalla Corte dei Conti e alle loro implicazioni
giuridiche e di riferire entro 60 giorni al Consiglio
regionale.
F.ti: Demetrio MAFRICA
Gianni TORRIONE
Gaetano BALDASSARRE
PRESIDENTE
: Ha chiesto di parlare il Consigliere Aloisi,
quale primo firmatario della prima mozione, ne ha facoltà.
ALOISI (M.S.I.):
Signor Presidente, Colleghi Consiglieri,
è ormai evidente che non ci troviamo più di fronte ad un singolo
episodio di malcostume morale e politico, bensì ad una successione
concatenata di eventi delittuosi (uso il termine delittuoso nel
significato originale riservatogli dal codice penale) contestati
dalla Magistratura ed ai quali la classe politica dominante sembra
voler fare orecchie da mercante.
La Corte dei Conti contesta all'ex Presidente Andrione, agli ex
Assessori alle Finanze, Ramera e Chabod, ed all'attuale Assessore
alle Finanze Martin, dopo avere esaminato gli accertamenti della
Guardia di Finanza di Torino, presunte irregolarità verificatesi
nella Casa da Gioco di Saint-Vincent. Cito testualmente la Corte
dei Conti: "Solo a seguito di sentenza penale definitiva in merito
alla denuncia di peculato, si potrà affermare la sussistenza o meno
di comportamenti dolosi da parte di alcuni Amministratori....
Comunque, allo stato delle cose, è incontrovertibile che
amministratori e dipendenti hanno tenuto, nelle varie vicende, un
comportamento quanto meno gravemente negligente nella tutela dei
diritti della Regione, tale da concretare quell'elemento della
colpa, sulla quale, con il danno, si fonda la responsabilità
perseguibile innanzi alla Corte dei Conti:
Prosegue la Corte dei Conti: "Le responsabilità per i danni
innanzi quantificati (si riferisce agli 11 miliardi) per ciascuna
irregolarità ricade senz'altro sul Presidente della Giunta
regionale e sugli Assessori alle Finanze competenti per la materia,
a causa del loro quanto meno negligente comportamento sopra
illustrato. Essi sono Mario Andrione, Sergio Ramera, Guido Chabod,
Maurizio Martin".
Di fronte a queste precise contestazioni è pur vero che spetta
alla Magistratura individuare se vi sono comportamenti o reati
perseguibili sul piano penale; ritengo però che sia di competenza
del Consiglio e delle forze politiche qui rappresentate trarre da
questi fatti, da queste esperienze, insegnamenti e valutazioni di
carattere politico.
Oltretutto è indispensabile sul piano morale che in questa sede
si debba agire con tempestività e soprattutto con correttezza nel
dimostrare agli altri, alla gente, all'uomo della strada, che
l'Amministratore nel momento in cui gravano anche solo dei sospetti
sulla sua persona si mette da parte, in attesa che l'indagine
chiarisca le posizioni.
Tutto ciò è un comportamento normale per coloro che fanno
politica; sul piano umano manteniamo tutta la comprensione
necessaria nei confronti dell'uomo Martin, sul piano politico
facciamo la nostra battaglia di opposizione, a testa alta, a viso
aperto, senza pregiudizi, senza compromessi, con l'unico obiettivo,
che è quello di salvaguardare l'immagine dell'ente pubblico, gli
interessi della collettività valdostana.
Ho letto con attenzione il lungo comunicato di discolpa
dell'Assessore Martin; egli ha dichiarato che divenne Assessore dal
luglio 1983 e che le sue prime attenzioni furono riservate alla
predisposizione del bilancio 1984 ed ai rapporti con il Governo per
la ventilata soppressione dei 2/10 del riparto fiscale. Egli però
dimentica che le contestazioni della Corte dei Conti si riferiscono
a tutto il 31 dicembre 1983 e fino all'aprile 1984, molti mesi
dopo, dunque, l'assunzione dell'incarico.
Ora, probabilmente qualche collega si troverà di fronte ad un
dilemma: o la Guardia di Finanza, e quindi la Corte dei Conti,
mentono sapendo di mentire e commettono quindi l'abuso di chiedere
una rivalsa nella tutela esplicita degli interessi della Pubblica
Amministrazione, confiscati o per ignoranza o per malafede o per
complicità chiara di taluni Amministratori regionali, tra cui
appunto l'Assessore Martin, oppure l'attuale Assessore alle Finanze
è innocente, ha tutelato fino in fondo gli interessi regionali ed
ha fatto in modo che tutto fosse regolare.
Tutti noi sappiamo però che l'Assessore Martin ha preso possesso
della sua carica nel mese di luglio 1983 e che la porta del suo
ufficio, guarda caso, confina proprio con quella del Ragioniere
Capo.
Proprio per cercare di essere il più obiettivo possibile nella
valutazione e nel giudizio politico di questa vicenda, sono andato
a rileggermi il resoconto della seduta del 9.2.1984, da cui eccovi
alcune dichiarazioni dell'Assessore Martin, con riferimento alla
famosa vicenda del 25%, delle trattenute delle decadi.
Dice l'Assessore Martin: "Vi dirò subito che sei mesi fa, se mi
avessero detto che quest'oggi sarei stato criminalizzato (purtroppo
si ripete la vicenda, ma non è colpa nostra senz'altro) non ci
avrei creduto, perchè non pensavo che in questi sei mesi - fra
ferie estive e festività, i giorni di lavoro sono stati anche molto
meno - si sarebbe potuto giungere ad una situazione come l'attuale.
Con questo, non voglio declinare le responsabilità mie e quelle
della Giunta, noi ci prendiamo sempre le nostre responsabilità, non
intendiamo nascondere assolutamente nulla.
Dichiara ancora l'Assessore: "Con questo non voglio lanciare
delle accuse ai miei funzionari, perchè un po' alla volta sono
stato messo al corrente di tutto quello che dovevo sapere". Da ciò
si deduce che l'Assessore perlomeno è stato messo al corrente di
tutto ciò che avveniva e che doveva sapere, come giustamente
dichiara lui.
Si è quindi comparato in questa vicenda, e mi riferisco sia alla
gestione dei giochi sia all'iniziativa unilaterale della Sitav e
della Saiset per l'introduzione delle famose fiches omaggio, quelle
gialle per intendersi, esattamente come si era comportato allora,
con le dichiarazioni che ho testè citato, per le somme decadali
prelevate a monte dalla Sitav, con la complicità di Andrione, degli
ex Assessori Ramera e Chabod, e probabilmente con il silenzio di
alcuni funzionari.
Vi è poi una plateale contraddizione nello stesso comunicato
dell'Assessore Martin, in cui egli asserisce di aver dedicato il
proprio tempo alla stesura del bilancio. È evidente che nella parte
Entrate nel bilancio la voce Casinò, e quindi dei proventi stimati,
avrebbe dovuto meritare una maggiore attenzione, e non è
assolutamente vero ciò che asserisce l'Assessore Martin, e cioè che
i fatti che ci vengono contestati non erano materia di convenzione
fra Regione e Casinò, bensì di accordi o consuetudini in atto da
anni.
Potremmo comprendere l'ignoranza, anche da parte nostra, sulla
questione relativa agli "orfanelli", alle vincite non ritirate, le
famose "poussettes", ma sui gettoni fuori corso e sui biglietti
promozionali proprio no. Tale sistema contrastava proprio con
quanto previsto dagli artt. 4 e 7 della Convenzione Regione/Sitav,
secondo cui gli introiti derivanti dalla vendita dei biglietti di
ingresso devono essere ripartiti in base alle percentuali
contrattuali.
In definitiva la società Sitav, oltre ad incassare dalla
Regione, come ben sapete, il 50% delle spese stabilite dalla
Convenzione, incamerava altri 2 miliardi all'anno quale introito
netto per le mostre d'arte collocate all'interno della Casa da
Gioco.
Sono certo che in tutta questa vicenda le responsabilità
dell'Assessore Martin siano differenziate rispetto agli altri
Amministratori citati dalla Corte dei Conti: colpevolezza, piena
responsabilità? Direi di no. Certamente l'Assessore Martin è
convinto di avere operato correttamente, di avere fatto tutto
quanto era nelle sue possibilità; sta di fatto (e questa è una
constatazione) che dal luglio 1983 all'aprile 1984 l'Assessore alle
Finanze era Maurizio Martin e nessun altro. Leggerezza? Può darsi,
sul piano politico però gli errori e le leggerezze purtroppo si
pagano.
Per questo motivo le dimissioni dell'Assessore Martin sono un
atto dovuto, sia sul piano morale sia su quello politico. Non mi
meraviglierò se questa maggioranza continuerà probabilmente a
comportarsi come se nulla fosse accaduto e l'Assessore Martin
continuerà a rimanere al suo posto, ma certi fatti in politica
contano e certi comportamenti rimangono nella memoria della
gente.
Sarei comunque curioso di conoscere il giudizio politico del
Capogruppo degli Autonomisti, Democratici e Progressisti, il
Consigliere Aimé Maquignaz, e non mi si venga a dire che Aimé
Maquignaz non potrà parlare; penso che come Capogruppo del suo
movimento sia autorizzato ad intervenire e dire quello che pensa in
merito a tutta questa vicenda.
Al Consigliere Maquignaz chiedo espressamente di far capire a
me, a tutti i Consiglieri qui presenti, quale atteggiamento
adotteranno gli A.D.P. nei confronti dell'Assessore Martin. Userete
due pesi e due misure: una per l'Assessore Pollicini e un'altra per
l'Assessore Martin?
Nella famosa seduta antimeridiana del 18 luglio 1984, l'ex
Assessore Pollicini dichiarò: "per una persona come me anche la
semplice ipotesi di sospetto è intollerabile, pertanto dal momento
stesso che ho ricevuto la comunicazione giudiziaria ho deciso di
dimettermi da Assessore". Aggiunge poi: "La Magistratura fa il suo
dovere ed io rispetto comunque le istituzioni, per tale motivo da
sabato ho deciso di non amministrare denaro pubblico, sino a quando
la Magistratura non avrà chiarito la mia totale estraneità ed
eliminato qualsiasi ombra sul mio comportamento e sul mio
operato".
Tutte le forze politiche dell'opposizione di varia estrazione,
fra cui il Movimento Sociale Italiano, hanno apprezzato il
comportamento corretto e responsabile sul piano politico e sul
piano morale dell'ex Assessore rivolto anche all'Assessore
Martin.
È amaro però dover constatare che in tutto questo sfacelo la
difesa della Regione viene attivata non già dalla Giunta regionale,
come sarebbe suo diritto e soprattutto suo dovere, non viene
attivata certamente dal suo Presidente, bensì dalla Corte dei
Conti, dalla Magistratura ordinaria. E questo è molto grave: questa
maggioranza dimostra di essere assente, latitante di fronte a fatti
di così grave entità.
Questo non vuol dire certamente voltar pagina, Signor Presidente
della Giunta, le pagine probabilmente sono già finite e non rimane
più che la copertina del libro, perchè l'interno è ormai consumato
dal tarlo del qualunquismo e dell'indifferenza; di questo ne sono
certo perchè prevedo quello che succederà nei confronti di questa
mozione.
Questa Giunta regionale ha paura di aver coraggio, anzi si fa
ammaestrare, questa è la cosa peggiore, dalle verbose dichiarazioni
di quel Dottor Conca che pretende di dare lezioni di diritto
amministrativo e di contabilità nientemeno che alla Corte dei
Conti, quando invece poi chiede ed ottiene dalla Regione (badate
bene!) ben 150 milioni, come previsto dalla delibera di Giunta n.
1211 del 14.2.1986, per i rabatteurs. Sapete chi sono i rabatteurs?
Saremmo tutti molto curiosi di sapere chi sono i rabatteurs e quali
sono le loro mansioni, soprattutto sapere, caro Consigliere Tamone,
se presta attenzione, i loro nominativi...
TAMONE (fuori microfono):
Io so chi sei tu: sei un
"rabadan"!
ALOISI (M.S.I.):
Sarò un "rabadan", ma sta di fatto che
io sto dicendo delle cose concrete, non sto venendo a farvi vedere
il fumo.
Voglio sapere dove sono andati a finire i soldi dei rabatteurs,
in quali tasche, chi li percepisce, d'altronde siamo qui apposta
per questo. Sarà compito dell'Assessore al Turismo delucidarci in
merito a questo problema, quando sarà il suo momento.
Con amarezza, purtroppo, dobbiamo constatare che gli
Amministratori regionali convocati dalla Corte dei Conti si fanno
difendere dal Procuratore generale di quella stessa Società SITAV
che per il 33% è gestita dagli Amministratori della SAISET,
decaduta, da coloro che hanno gettato il seme della corruzione
proprio nell'Amministrazione regionale. Mi domando quali oscuri
interessi, quali intrallazzi, quali traffici di denaro consentono
di lasciare operare la SITAV, quando proprio il mese scorso ben 16
imputati, fra cui l'ex Amministratore della Società SITAV, sono
finiti alle sbarre per una prima tranche di furti - all'Assessore
Fosson piacerebbe senz'altro il termine "primo lotto" di furti -
perpetrati ai danni della Regione Valle d'Aosta.
E poi come mai questa maggioranza si accanisce così
violentemente contro il Commissario Eraldo Manganone? Perchè il
Consigliere Beneforti, allora Presidente della Commissione di
inchiesta sul Casinò, più volte da me sollecitato, non ha mai
voluto ascoltarlo? Forse per paura di diventare a sua volta
inquisito? È una domanda che mi pongo, mi piacerebbe togliermi il
dubbio.
Le relazioni delle varie Commissioni di inchiesta nei confronti
del Commissario Manganone si basano su elementi falsi e
tendenziosi, da me più volte denunciati nei vari dibattiti in
questa aula consiliare; sarebbe opportuno comunque oggi rivedere
certe posizioni e soprattutto ricercare la verità, che poi è quello
che interessa a tutti noi, e quindi l'audizione del Commissario
Manganone è una delle componenti essenziali per la ricerca di
questa verità. Da qui rivolgo pertanto una richiesta esplicita di
riaprire quella famosa Commissione e di ascoltare anche il
Commissario Manganone.
Concludo questo mio intervento invitando tutte le forze
politiche a riflettere ed a mettere in evidenza soprattutto in
questa vicenda la questione morale. Sono queste le considerazioni
che mi inducono a chiedere, a nome del Movimento Sociale Italiano,
le dimissioni dell'Assessore alle Finanze Maurizio Martin; sarebbe
oltretutto ridicolo se l'Assessore Martin, nella sua veste di
responsabile alle Finanze e per tutelare gli interessi della
Pubblica Amministrazione, dovesse chiedere lui stesso al cittadino
Martin di restituire come indennizzo le somme richieste dalla Corte
dei Conti.
Chiedo inoltre, nella mozione, all'Ufficio di Presidenza del
Consiglio regionale la sospensione cautelativa ed il congelamento
della pensione percepita dall'ex Assessore regionale Sig. Sergio
Ramera, non essendo giusto che ad alcuni controllori regionali che
sono in pensione venga trattenuta la pensione, ed a lui come
Amministratore regionale che percepisce la pensione e che è nella
stessa condizione dei controllori regionali, non venga riservato
uguale trattamento; è una questione di giustizia. Chiedo di
estendere anche all'Assessore alle Finanze Maurizio Martin e all'ex
Assessore Guido Chabod, il provvedimento di congelamento della
indennità di Consigliere regionale, così come è stato fatto per
l'ex Presidente della Giunta Mario Andrione.
Chiedo ancora di revocare la concessione in atto con la società
SITAV di Saint-Vincent per la gestione appaltata della Casa da
Gioco, come già avvenne nei confronti della società SAISET perchè,
se c'erano gli elementi per la revoca con la SAISET, tanto più,
visto la famosa legge dei vasi comunicanti, ci sono tutte le
premesse per la revoca nei confronti della SITAV.
Invito il Presidente della Giunta regionale, nella sua qualità
di legale rappresentante della Regione Autonoma Valle d'Aosta a
voler tutelare in tutte le sedi competenti gli interessi legittimi
della Regione, respingendo con forza morale e rigore adamantino
qualsivoglia interferenza, sia di Amministratori regionali sia di
Amministratori della Società SITAV.
PRESIDENTE
: Ha chiesto di parlare il Consigliere Tamone
per fatto personale, ne ha facoltà.
TAMONE (U.V.):
Solo per dire che non vorrei essere nè
preso in giro nè prendere in giro altri; siccome in questo
Consiglio c'è da alcuni giorni questo tentativo, vorrei cercare di
spiegare cosa sono i rabatteurs e perchè dovrebbe saperlo anche il
Consigliere Aloisi.
Con lettera del 3.12.1985 il Presidente della Giunta regionale
scriveva al Signor Presidente del Consiglio regionale:
Oggetto: Proposta di calendario delle manifestazioni ad onere
comune Regione/ SITAV per l'anno 1986.
Con preghiera di sottoporlo all'esame preventivo delle
Commissioni consiliari per il Turismo ed Affari Generali, si
trasmette l'allegato programma delle manifestazioni ad onere comune
Regione/SITAV predisposto per l'anno 1986.
Distinti ossequi.
Il Presidente della Giunta
Augusto Rollandin
In data 5 dicembre (lo stesso giorno) il Presidente del
Consiglio trasmette il programma al Presidente della 1^ Commissione
consiliare permanente ed al Presidente della 3^ Commissione
consiliare permanente con la seguente lettera:
Oggetto: Manifestazioni Regione/SITAV.
Per il parere delle Commissioni, ai sensi dell'art. 6,
contratto Regione/ SITAV per la gestione, per l'eventuale esame
della Commissione ecc...
Quindi questo programma era stato inviato alle Commissioni.
Vorrei adesso leggere a questo onorevole Consiglio la composizione
e la lettera di convocazione delle Commissioni 1^ e 3^. I signori
componenti della 1^ Commissione erano: Gaetano Baldassarre, Ilio
Viberti, Franco De Grandis, Demetrio Mafrica, Amato Maquignaz,
Leonardo Tamone. I componenti della 3^ Commissione erano: Vigilio
Berti, Francesco Stevenin, Valerio Beneforti, Ruggero Millet,
Gianni Torrione, Domenico Aloisi.
L'ordine del giorno portava al 3° punto: calendario delle
manifestazioni Regione/Sitav per l'anno 1986, nel testo presentato
dalla Presidenza della Giunta.
Andiamo al calendario che tutti noi abbiamo esaminato: alla
prima pagina di detto calendario, 4^ riga, si legge al punto a)
manifestazioni di produzione diretta, gala per la clientela, al
punto b) manifestazioni collaterali, al punto c) rabatteurs. Di
questo si discusse in Commissione alla presenza del Consigliere
Aloisi.
Vorrei che questo Consiglio tenesse in considerazione le
affermazioni del Consigliere Aloisi, tutte (perchè lo sono tutte)
dello stesso livello di questa.
PRESIDENTE
: Ha chiesto di parlare il Consigliere Viberti,
ne ha facoltà.
VIBERTI (N.S.):
Le questioni affrontate dalla Corte dei
Conti con la citazione di cui si è già parlato, pur nella loro
rilevanza, non sono che una parte molto piccola delle illegalità
che caratterizzarono la gestione del Casinò con le varie Giunte
Andrione. Come dimenticare infatti i lavori di ampliamento non
autorizzati, le indebite trattenute della SITAV sulle decadi,
l'apertura del Punto e Banco senza autorizzazione del Consiglio
regionale, come è ben stato evidenziato da una delle relazioni che
la Commissione consiliare di inchiesta ha a suo tempo prodotto.
Sono fatti ormai accertati per tutti perchè sono scritti in
questa relazione.
La vicenda della citazione è nel suo piccolo rilevante a nostro
avviso per due ordini di motivi: il primo è quello di confermare la
responsabilità dell'ex Presidente della Giunta e dei vari Assessori
alle Finanze che si sono succeduti nella carica fino all'aprile del
1984; la seconda è che la sua attenta lettura rende indilazionabile
e necessario l'avvio della procedura di revoca della concessione
alla Sitav. L'autodifesa dell'attuale Assessore alle Finanze è
insostituibile, lo abbiamo spiegato con un apposito comunicato
stampa, inoltre non possiamo dimenticarci che a questo Consiglio è
stata per molto tempo nascosta la trattenuta che avveniva sulle
decadi, particolare da niente direi, che era stato anche nascosto
nella redazione del bilancio di previsione del 1984. Su questo
fatto i gruppi dell'opposizione avevano chiesto con un ordine del
giorno le dimissioni dell'Assessore Martin.
In quella occasione si era distinto il Consigliere Aloisi che
aveva operato una opportuna astensione rispetto a questa richiesta;
oggi evidentemente il suo parere è mutato, mentre secondo noi in
quel momento sarebbe stato molto più significativo che l'Assessore
Martin, rispondendo a quello che era a nostro avviso allora ed è
ancora adesso un dovere morale, rimettesse il proprio mandato nelle
mani del Presidente della Giunta e del Consiglio tutto.
Sugli ingressi poi, e su questo punto non ci sono dubbi, era
sufficiente un controllo degli estratti decadali di uno solo di
questi, un controllo fatto appena superficialmente, per rendersi
conto che il biglietto di ingresso veniva calcolato al 50% e quindi
non secondo le norme previste dalla convenzione
Regione/Sitav/Saiset.
A questo proposito a nulla servono le dichiarazioni rilasciate
da uno degli ex Assessori alle Finanze agli organi di informazione;
infatti esiste una lettera del 23.11.1981, prot. 5054, Ufficio
Gabinetto, che dice chiaramente: "In riscontro alla Vs. del
14/11/1981 confermiamo la disponibilità di massima ad attuare il
sistema proposto per i biglietti di ingresso alla Casa da Gioco. Al
riguardo potremo comunque sciogliere ogni riserva una volta che
abbiate acquisito l'assenso della Siae". Questa lettera è firmata
dall'ex Presidente della Giunta, quindi non si può sostenere che
l'Amministrazione non era al corrente di questo metodo; tra l'altro
in questa lettera l'Amministrazione diceva altrettanto chiaramente
alla Sitav di non condividere la volontà della medesima di un
riparto paritetico temporaneo nelle more dell'introduzione del
nuovo sistema, di cui invece si parla nella parte precedente della
lettera.
È evidente che, in quel momento, più di una persona, oltre al
Presidente della Giunta, che, avendo firmato la lettera, si presume
che l'avesse letta, doveva essere al corrente, e chi meglio
dell'Assessore alle Finanze, che è quello che si deve occupare
d'ufficio di questi problemi?
Sulle dichiarazioni del collega Chabod, preferisco esimermi da
qualsiasi commento, se non che la certezza del diritto e il
rispetto delle norme hanno ben poco a che vedere con quelle
dichiarazioni.
A nostro avviso l'aspetto più rilevante che emerge dalla
citazione è senz'altro la conferma della sottrazione che i vertici
della società SITAV operavano sistematicamente sugli introiti, con
grave danno per la Regione; si deve quindi avviare a norma
dell'art. 15 della convenzione, la revoca della concessione alla
SITAV come già si è fatto per la SAISET. La Commissione d'inchiesta
dovrebbe richiedere la relazione della Guardia di Finanza, dovrebbe
farsi dare tutti gli opportuni pareri anche legali relativamente a
questi fatti, e poi tornare in Consiglio per l'atto formale di
revoca.
A questo punto vorrei solo leggere poche frasi tratte da un
articolo pubblicato da "La voix autonomiste" intitolato "L'esempio
di Pollicini sprona la maggioranza": "Ma il sospetto sarebbe
rimasto e non sarebbero stati pochi quelli interessati a
diffonderlo; Pollicini ha fatto qualcosa di più del dovuto rispetto
all'Amministrazione, ma ha fatto esattamente ciò che la gente, la
nostra gente in particolare, si aspettava: l'affermazione della
propria innocenza accompagnata da un segno concreto, tangibile, la
rinuncia al proprio incarico sino a che non venga tolta ogni ombra
di dubbio. Con il suo gesto Pollicini ha detto al cittadino
valdostano: sono innocente, ma la mia parola non ti basta; poichè
tu hai il diritto di essere amministrato da persone oneste,
rinuncerò a fare l'Assessore finchè tu avrai o qualcuno ti farà
avere qualche sospetto su di me".
"È un gesto che ci voleva - commenta l'estensore dell'articolo -
e che ha scatenato salutari reazioni". Un sottotitolo di questo
articolo dice: "Il gesto di Pollicini segna una svolta politica. È
un risultato politico eccezionale il cui merito maggiore va alla
dignità ed alla rapidità con cui Pollicini ha reagito a quello che
poteva essere un brutto colpo".
L'articolo terminava con un augurio che è valido purtroppo
ancora oggi: "Adesso il nostro augurio è uno solo: che l'indagine
sia rapida in modo da consentire ad Angelo Pollicini, sul cui
proscioglimento non abbiamo il minimo dubbio, di riprendere il suo
posto al servizio della Valle d'Aosta".
Credo che, senza voler fare un raffronto fra le persone, che
sarebbe quanto mai inopportuno, si possa effettuare un raffronto
sul tipo di gesto da scegliere, e noi ci sentiamo di chiedere
all'Assessore Martin un gesto che, come dignità, sia pari a quello
del collega che l'ha preceduto. Senz'altro un gesto del genere non
potrebbe che portare vantaggi a tutta la Valle d'Aosta.
PRESIDENTE
: Ha chiesto di parlare il Consigliere Mafrica,
ne ha facoltà.
MAFRICA (P.C.I.):
In questo Consiglio, e credo anche
all'esterno di esso, c'è una tendenza a considerare la vicenda del
Casinò come se fosse chiusa e, soprattutto da parte degli esponenti
della maggioranza c'è la tendenza a pensare che, avendo la Regione
recuperato gli 11 miliardi che erano stati trattenuti indebitamente
dalla Sitav, avendo proceduto alla sanatoria delle opere ed avendo
revocato la concessione alla Saiset, abbia terminato i suoi compiti
e il grosso della faccenda Casinò sia risolto.
Si rimane in attesa del processo penale che purtroppo non sembra
ancora vicino e che viene atteso un po' come i soldati della
fortezza nel deserto aspettano il nemico, nel libro "Il deserto dei
Tartari" di Buzzati.
Credo che questa sensazione che tutto sia chiuso, che ormai il
grosso sia passato, sia errata; ho l'impressione invece che come la
brace cova sotto la cenere, anche la faccenda Casinò non abbia
ancora esaurito tutti i suoi effetti dirompenti sulla vita politica
ed amministrativa della Regione. È una ferita che si pensa
rimarginata ed invece, ogni tanto, si riapre e ricomincia a
sanguinare.
Ricordo che nella Commissione che indagava sulle vicende Casinò
ogni tanto si ironizzava sugli orfanelli e sulle poussettes, e
quando si doveva trattare questo argomento la maggioranza dei
Consiglieri lo riteneva di scarso interesse. C'è da dire invece che
la Procura della Corte dei Conti non ironizza perchè ha citato in
giudizio l'ex Presidente Andrione, l'ex Assessore Chabod e
l'attuale Assessore Martin, a rispondere perlomeno per
comportamento negligente rispetto a danni provocati alla Regione
per circa 12 miliardi, di cui la maggior parte, oltre 10 miliardi
per biglietti di ingresso.
Credo che questa citazione debba essere esaminata con attenzione
perchè pone una serie di problemi che questo Consiglio deve
affrontare. Pone un problema politico generale che è stato posto da
altri addentellati della stessa vicenda, cioè il modo di
amministrare un certo disordine amministrativo, una certa tendenza
dell'esecutivo a scavalcare le competenze del Consiglio. Alcuni
passi in avanti in questo senso sono stati fatti, però c'è sempre,
sotto sotto, la tendenza, per comodità e facilità, a riprendere la
vecchia strada, perchè è comprensibile che sia più comodo decidere
come esecutivo e come maggioranza senza confrontarsi con il
Consiglio, piuttosto che sopportare discussioni e confronti in
tutte le sedi che a volte possono essere noiosi o addirittura di
basso livello. Credo che dobbiamo tenere sempre fermo questo
problema del ruolo e delle competenze dei diversi organi,
dall'esecutivo al Consiglio regionale, senza avere su questo
terreno delle cadute di tensione, nell'interesse della politica in
Valle d'Aosta e del ruolo delle istituzioni.
Il secondo elemento che viene posto da questa citazione della
Procura della Corte dei Conti è quello della competenza stessa
della Corte dei Conti ad occuparsi di questioni che riguardano la
vita amministrativa della nostra Regione. C'è stato negli anni
passati un conflitto fra alcune Regioni e la Corte dei Conti che è
stato risolto almeno in parte dalla Corte Costituzionale; sono due
sentenze della Corte Costituzionale, la n. 68 del 1971, e la n° 211
del 1972, che attribuiscono alla Corte dei Conti non il controllo
sugli atti dell'Amministrazione ma, in sede giurisdizionale, la
verifica delle responsabilità rispetto al pubblico denaro. È una
questione su cui per il momento abbiamo elementi abbastanza
scoordinati che vorremmo approfondire, perchè è uno di quei terreni
delicati in cui le competenze delle Regioni autonome e le
competenze dello Stato vengono in qualche modo a scontrarsi.
La seconda questione relativa a questa citazione è la
quantificazione dei danni e l'accertamento dei fatti che li hanno
causati. Senza andare troppo nel dettaglio, si può osservare da una
prima lettura che quella citazione contiene alcune imprecisioni,
per esempio dice che il 1° marzo 1984 è stato arrestato il
Commissario Manganone, e questo non corrisponde al vero; dice
sempre questa citazione che la Regione ha deliberato nel marzo 1984
in relazione agli orfanelli e alle poussettes, mentre la delibera
della Regione è del luglio 1984. Allora crediamo che occorra
approfondire anche lo svolgimento dei fatti per verificare come
questi abbiano inciso e come dagli stessi possano rilevarsi
elementi colposi o dolosi perchè la citazione stessa va esaminata
per vederne il suo grado di adattamento alla realtà.
Il terzo elemento, che credo sia poi quello più importante, è
quello politico: la citazione parla di negligenza perlomeno colposa
degli Amministratori regionali. È la questione più delicata.
A pag. 5 della citazione, per quello che riguarda i biglietti di
ingresso si dice che non si tratterebbe più solo di negligenza, ma
che esisterebbero taciti accordi fra Amministratori regionali e
dirigenti della Casa da Gioco per ciò che riguarda la sottrazione
da parte della Sitav di una quota degli introiti sui biglietti di
ingresso. Non ho sottomano quella lettera che citava prima il
Consigliere Viberti, però ricordo che nella Commissione di indagine
sulle vicende della Casa da Gioco era stata messa a disposizione
dei Commissari una documentazione in questo senso che allora era
stata esaminata ma non aveva portato ad ulteriori riflessioni.
Credo che, invece, in forza di questa citazione, tutta questa
partita vada ridiscussa in quanto la citazione della Corte dei
Conti ha delle implicazioni politiche e giuridiche che non credo
questo Consiglio possa dare compiutamente nella giornata di
oggi.
Una prima implicazione da esaminare è la seguente: c'è una
citazione della Corte dei Conti che muove addebiti ad alcuni
Amministratori regionali fra cui uno in carica. La Regione rispetto
a questo procedimento vuole esercitare il diritto di azione? Il
diritto di azione della Regione è riconosciuto dalla Corte
Costituzionale perchè anche se la Corte dei Conti rappresenta lo
Stato, rispetto a danni subiti dall'erario pubblico la Regione può
agire come titolare di diritti propri concorrenti con quelli
generali dello Stato.
Mi chiedo se, rispetto a questo problema, la Regione Valle
d'Aosta può esimersi dal promuovere e farsi parte attiva
all'interno di quel procedimento.
In quale situazione personale e politica si verrebbe a trovare
l'Assessore Martin se dovesse come Amministratore decidere questo
tipo di intervento nel procedimento? E se la Regione non
esercitasse questo suo diritto, non si presenterebbe la possibilità
di una accusa di omissione per la Giunta, per il Consiglio, per non
aver proceduto a tutelare interessi propri della Regione che
possono essere diversificati rispetto a quelli dello Stato?
Una seconda questione è quella del sequestro cautelare. Credo
che la discussione di oggi avvenga in une fase del procedimento
della Corte dei Conti ancora iniziale e sono convinto, ma posso
sbagliarmi, che quanto prima riceveremo come Regione un atto con
cui si chiede il sequestro conservativo per quel danno di 11
miliardi relativo ai biglietti, alla poussettes, ai gettoni fuori
corso e agli orfanelli, che riguarda tutte le persone interessate
ed anche l'Assessore in carica. Rispetto a questo probabile atto,
come si viene a trovare l'Assessore che contemporaneamente deve
amministrare il denaro della Regione e far fronte a questa
richiesta della Corte dei Conti?
Un'ulteriore questione è quella che ci viene ricordata da questa
citazione per fatti che la Commissione di indagine aveva lasciato
sul margine; avevamo già in una precedente relazione avuto notizia
di questo accertamento da parte della Guardia di Finanza, non
avevamo preso nessuna iniziativa come Regione, invece vediamo che
la Corte dei Conti considera questa partita come qualcosa che deve
essere addebitata a qualche responsabilità e che deve essere sanata
dal punto di vista del recupero delle somme. Abbiamo visto un altro
atto della Guardia di Finanza, l'atto con cui questa contestava
alla SAISET la sottrazione di 19 miliardi attraverso le slots
machines, il punto e banco e altri vari meccanismi, e finora non
abbiamo preso alcuna iniziativa come Regione. Allora mi chiedo:
dopo aver visto questa citazione, possiamo esimerci dal chiedere
alla SAISET il rimborso di questi ulteriori 11 miliardi? Se diciamo
che la discussione si esaurisce con un semplice voto della
maggioranza contro le mozioni, senza ulteriori accertamenti, non
rischiamo una omissione prima di tutto come Giunta e poi come
Consiglio rispetto ai doveri di pubblici amministratori?
C'è una circolare della Corte dei Conti del 7.3.78 n. 66, che è
stata inviata anche alle Regioni perchè la applichino, che dice:
"l'omissione di denuncia nei termini indicati nel precedente n. 2
potrebbe comportare la citazione in giudizio unitamente ai presunti
responsabili dei danni anche di coloro che omisero la denuncia".
Ricordo ai Consiglieri che non lo sapessero, che per la Regione
Friuli-Venezia-Giulia il contenzioso con la Corte dei Conti iniziò
quando gli Amministratori, cioè la Giunta, non chiesero i danni ad
un dipendente che aveva avuto un incidente per propria colpa.
Quindi anche la questione di omissione di denuncia è molto delicata
e credo non possa essere sciolta a colpi di maggioranza.
Esiste l'ultima questione che è quella della possibilità di
revoca della concessione alla SITAV. L'art. 5 della convenzione,
che abbiamo esaminato a fondo quando si trattava di revocare la
concessione alla SAISET, parla di occultamento di somme. Secondo la
Corte dei Conti, la SITAV e la SAISET hanno occultato
congiuntamente 11 miliardi, di cui oltre 10 per i biglietti che
devono essere addebitati in principale luogo alla SITAV. Si tratta
di esaminare se non esistano anche elementi di questo tipo, se non
ci siano fatti nuovi rispetto a precedenti decisioni del Consiglio
regionale.
Non dico che si debba procedere a tutto oggi, ma vogliamo
accertare o fare finta di niente? Come gruppo comunista non abbiamo
presentato oggi una mozione di sfiducia; assieme ai Consiglieri del
PSI e del PSDI abbiamo presentato una mozione che chiede verifiche
ed accertamenti sullo svolgimento dei fatti sul piano giuridico con
la consulenza di esperti, per giungere come Commissione di indagine
a delle valutazioni suffragate da maggiori elementi e da pareri più
convincenti rispetto a quelli che possiamo avere avuto fino ad
ora.
Come gruppo intendiamo agire su questa vicenda con molta
serietà, ma con altrettanta fermezza; non vogliamo decisioni
affrettate, non vogliamo giudicare nessuno prima che tutti gli
elementi siano in nostro possesso, non abbiamo pregiudizi di parte,
vogliamo approfondire tutti gli elementi con un lavoro collegiale
in Commissione, con l'ausilio di esperti, e siccome abbiamo dato
finora un giudizio positivo sui lavori di quella Commissione,
pensiamo che questa possa continuare a lavorare bene.
Se, come già anticipato da voci di corridoio, la maggioranza
invece decidesse non solo di respingere le richieste o gli inviti
alle dimissioni, ma anche una richiesta seria di approfondimento
dei fatti, ci troveremmo costretti a proseguire da soli in questo
tipo di verifiche, e avremmo per di più il sospetto che non tutto
sia stato fatto in buona fede.
Un'altra questione è relativa anche ai rapporti fra maggioranza
e minoranza che in questi giorni hanno subito qualche tensione.
Penso che un minimo di rapporto di fiducia, perlomeno nel modo di
portare avanti la discussione e nel modo di affrontare i problemi,
fra maggioranza e minoranza debba esistere. Se come Gruppo ci
trovassimo di fronte ad una chiusura assoluta ed immotivata da
parte della maggioranza, dovremmo trarre le debite conclusioni,
vale a dire che non si pensi con atti di questo tipo di tacitare la
questione o di porre un alt alle iniziative della minoranza.
Pensiamo che oggi il Consiglio debba prendere una decisione per
affrontare con serietà e rigore l'accertamento di tutte le
questioni complesse, giuridiche, politiche ed amministrative che
sono aperte, senza risolvere tutto a colpi di voti di
maggioranza.
Ci auguriamo che questo possa essere fatto nell'interesse della
funzionalità di questo Consiglio, di una collaborazione complessiva
all'interno delle istituzioni, altrimenti ognuno si assumerà le
proprie responsabilità.
PRESIDENTE
: Ha chiesto di parlare il Consigliere
Torrione, ne ha facoltà.
TORRIONE (P.S.I.):
È opportuno che manifesti subito uno
stato d'animo di disagio nell'affrontare per l'ennesima volta un
problema che riguarda il Casinò, disagio che ho già esplicitato fra
l'altro in quest'aula, che deriva dal fatto che troppe volte per
effetto di questo "affaire", che ormai da troppo tempo ci pesa
sulla testa, si viene a snaturare quella che è la funzione del
Consigliere regionale, che è una funzione vista dai banchi della
maggioranza o dell'opposizione, essenzialmente propositiva, una
funzione che deve servire a far crescere, attraverso provvedimenti
che si possono adottare, la collettività valdostana, provvedimenti
che servano a creare un diverso clima fra le forze politiche ed un
diverso rapporto fra il cosiddetto potere che rappresentiamo e
l'opinione pubblica.
Questo senso di disagio mi pesa maggiormente addosso perchè in
tutta questa vicenda abbiamo sempre cercato di distinguere il piano
politico da quello giudiziario, e da quello legato per qualche
verso alla vicenda Casinò. Questo perchè - e lo ribadiamo oggi che
non è più a caldo la notizia della Procura della Corte dei Conti -
ci ha sempre offeso quando, anche nei nostri confronti, altre forze
politiche hanno fatto dello sciacallaggio politico, hanno tranciato
dei giudizi sommari, e siccome abbiamo provato sulla nostra pelle
cosa vuol dire, non vogliamo adottare questo comportamento nei
confronti di altri. Anche perchè la battaglia politica si fa
all'insegna delle idee e non delle carte bollate.
Per fare questo, non nascondo che a volte si sia tentati di
cavalcare la tigre, ma alla fine ci siamo chiesti se era anche
opportuno farlo: giocare al cosiddetto sfascio avrebbe giovato a
qualcuno? Avrebbe forse sì capovolto una maggioranza con l'altra,
ma la credibilità dell'istituto autonomistico sarebbe poi uscita
rafforzata da questa guerra o ne sarebbe uscita perdente?
A questa domanda abbiamo risposto che era preferibile mantenere
un comportamento estremamente coerente, senza confondere i due
piani, anche perchè credo che in una vicenda spigolosa, difficile,
articolata come quella del Casinò, una parola in più o in meno
possa servire poco; servono invece dei comportamenti che riescano a
tranquillizzare l'opinione pubblica che è uscita da questa vicenda
sconvolta.
Non è vero che in Valle d'Aosta non si respiri un clima di
tensione; si avverte che "l'affaire Casinò" ha fatto dei danni
anche nel tessuto sociale della nostra Regione ed è di questo che
ci dobbiamo occupare, come sarebbe sciocco che non citassimo un
dato in questa sede, che non ci riguarda, ma che vuol costruire un
appello ad un potere dello Stato di fare in fretta. Non possiamo
continuare a vivere con questa spada di Damocle sulla testa
dell'"affaire Casinò", è bene che la Magistratura faccia fino in
fondo il suo dovere, ma la giustizia perchè non sia crudele deve
essere sollecita, altrimenti rischia di essere una giustizia non
giusta, per usare un termine di cui forse si è abusato in questi
giorni.
Chi, dopo due anni e mezzo, è ancora in attesa di un rinvio a
giudizio, ha il diritto come cittadino di questa libera e
democratica Repubblica di sapere quale sarà il suo destino.
Non voglio qui rappresentare al Consiglio un quadro di una
giustizia che noi socialisti guardiamo con un certo occhio, non
vogliamo polemizzare in questa sede, non sarebbe neanche la sede
opportuna; vogliamo unicamente richiamare questo elemento che
esiste e che è alla base del principio della giustizia, perchè una
giustizia che rinvia continuamente perde di credibilità e rischia
di ingenerare un sentimento opposto nell'opinione pubblica e in
coloro che aspettano la parola definitiva sul loro destino. Non
dimentichiamoci che stiamo trattando di uomini e non di cose e
dobbiamo mostrare quel rispetto che l'individuo deve, in uno Stato
democratico, avere anche nei rapporti con il potere
giudiziario.
Ecco che, inquadrata sotto questo aspetto, la questione
cosiddetta morale (termine anche questo molto abusato) assume una
rilevanza particolare e tocca non più l'aspetto politico, ma va ad
incidere direttamente sull'aspetto personale e diventa un problema
di coscienza individuale, anche perchè sarebbe sciocco che qui ci
trasformassimo in una sorta di giudici ed alzassimo l'indice
accusatore verso qualcuno. Tutti questi problemi li affidiamo, come
deve essere, alla coscienza dell'individuo, traendo poi le
conclusioni di carattere politico, ma su un altro piano, non sullo
stesso. E qui dobbiamo dire che avevamo apprezzato, e ne fanno fede
i verbali di quella seduta, l'atto di estrema correttezza e
coerenza posto in essere dal Consigliere Pollicini.
Non ne facciamo un eroe, perchè è stato anche detto che anzichè
farne un eroe, qualcuno ha fatto un errore e non vorremmo cadere in
questo lapsus che sarebbe poco onorevole se rivolto
all'atteggiamento del Consigliere Pollicini, che credo più di ogni
altro possa apprezzare quel discorso sulla giustizia che abbiamo
tentato di fare in quest'aula.
A questo punto chiedo solo che chi appartiene allo stesso
movimento, anche se per motivi diversi, e qui mi rivolgo
all'Assessore Martin, faccia un esame di coscienza, non risponda nè
al partito socialista nè al partito comunista, risponda a sè stesso
ed al proprio movimento. Se la risposta sarà positiva, il suo sarà
un gesto che potrà onorare la sua persona e potrà dissipare una
serie di dubbi che si addensano sul pubblico amministratore quando
il suo atteggiamento non sempre risponde a criteri di logicità e di
trasparenza.
Credo che l'Assessore Martin si sia posto questo problema e, se
non oggi, domani darà una risposta a questo quesito di ordine
personale e morale, perchè c'è una sorta di incompatibilità, se
applichiamo un principio generale del nostro ordinamento giuridico
che dice che un Amministratore di un Ente pubblico non può entrare
in lite con il Comune o con l'Ente di cui è rappresentante in
quanto Amministratore. Ci si potrà dire che la soluzione non è la
stessa perchè la Procura della Corte dei Conti non è la Procura
della Repubblica, e su questo siamo perfettamente d'accordo, ma
questo procedimento ha messo in atto una serie di meccanismi che
potrebbero anche richiedere l'esigenza da parte
dell'Amministrazione di tutelare i propri interessi e quindi di
porre l'Assessore Martin nella spiacevole condizione di essere da
una parte colui che chiede il risarcimento, dall'altra colui che
deve essere risarcito.
Ho sempre avuto stima dell'Assessore Martin e credo che più che
a me, la risposta a questi interrogativi la debba dare prima a se
stesso e poi alla collettività valdostana, che proprio perchè
scioccata da questo "tourbillon" di avvenimenti di questi ultimi
anni ha apprezzato il gesto dell'ex Assessore Pollicini, perchè ha
sgombrato il campo dall'equivoco, permettendo che si indagasse
liberamente sulla sua persona. Ripeto, non è il caso dell'Assessore
Martin, ma si può ricondurre allo stesso principio per vie
diverse.
Ora c'è una quantificazione, ha ragione il collega Mafrica, dei
danni subiti dalla Regione; è vero che i miliardi in periodo di
inflazione sono poca cosa, ma qui ci troviamo di fronte ad un ente
pubblico che, se è vero quanto ha accertato la Guardia di Finanza e
che la Corte dei Conti ha fatto proprio, un danno da questa vicenda
l'ha pur subito. E se ha subito un danno in questo caso, così come
nel caso della vicenda penale ha ritenuto opportuno di costituirsi
parte civile, allo stesso modo dovrà assumere un atteggiamento di
questo tipo.
Non vorrei essere al posto dell'Assessore Martin nel giorno in
cui si venisse a trovare in questa triste circostanza. Ecco perchè
non abbiamo sottoscritto mozioni nè di censura, nè tantomeno
abbiamo chiesto le dimissioni dell'Assessore Martin; abbiamo
cercato di mantenere ad un livello accettabile e praticabile questo
aspetto della vicenda, chiedendo di rimettere per poco tempo in
piedi la Commissione cosiddetta Casinò al fine di effettuare tutti
gli accertamenti necessari, ed anche per offrire, se lo volesse
mai, all'Assessore Martin l'opportunità di spiegare certi suoi
atteggiamenti che ha esplicitato in un comunicato-stampa, e io gli
dico che non avrei usato quelle argomentazioni, mi consenta
Assessore Martin, che sono sembrate piuttosto deboli, ma ne avrei
usate altre.
Probabilmente sono frutto anche dell'emotività e di una risposta
immediata, ritengo che anche in quella sede il comportamento
dell'Assessore Martin potrebbe essere valutato alla luce di quella
dovizia di particolari anche minuti che hanno poi una importanza
determinante in certe vicende, dovizia che in questo momento non
abbiamo. Riteniamo che non sia questo un atto accusatorio nei
confronti di chicchessia, è un atto doveroso nei confronti della
chiarezza e della trasparenza che l'ente pubblico deve sempre avere
nei confronti dell'opinione pubblica.
Non abbiamo altro da aggiungere, la nostra è una mozione che
vede tre forze politiche concordare su una stessa impostazione
seria e corretta, non scandalistica, che tende oltretutto a far
riappropriare alla Regione un suo ruolo anche in questa vicenda, a
farle dire una parola che può essere di chiarificazione; credo
pertanto che questa mozione possa essere votata dalla
maggioranza.
Non voglio adesso fare il catastrofico, nè voglio fare
affermazioni che potrebbero in seguito essere confutate, ma credo
che se in questo caso (e uso una espressione che mi è cara) questa
maggioranza si chiude per la centesima volta a riccio, allora
bisognerà che l'opposizione, anche quella che è stata più cauta,
prenda atto di questo atteggiamento e perlomeno se si vuole
cogliere questo riccio bisognerà munirsi di guanti idonei per
prenderlo una volta per tutte, perchè non si può usare la tattica
del riccio che si trasforma in anguilla e diventa ugualmente
inafferrabile. Mi auguro sinceramente che questa mozione venga
approvata, anche perchè costituirebbe un atto di lealtà nei
confronti del Consiglio.
Con questo non si vuole criminalizzare nessuno, abbiamo cercato
di mantenere il nostro atteggiamento nei limiti dell'accettabilità
e della tolleranza, ci auguriamo che lo stesso atteggiamento si
abbia dall'altra parte, anche per dissipare, e qui concordo con
l'analisi che ha fatto qualcuno, quel clima di ostilità o perlomeno
di muro contro muro che si è venuto a creare in questi ultimi
giorni di Consiglio, facendo sì che quelle premesse di un diverso
rapporto fra maggioranza ed opposizione che avevamo auspicato ed
apprezzato soprattutto nei discorsi del Presidente della Giunta, si
trasformino in una opera più feconda per l'attività
dell'Amministrazione regionale.
PRESIDENTE
: È aperta la discussione generale. Nessuno
vuole prendere la parola?
Ha chiesto di parlare il Presidente della Giunta, ne ha
facoltà.
ROLLANDIN (U.V.):
De l'analyse qui a été faite de la part
des Conseillers qui ont pris la parole cet après-midi, on peut
surtout partager le souhait que l'enquête de la Magistrature puisse
terminer le plus tôt possible, étant donné qu'elle a été ouverte il
y a déjà deux ans et demi, et qu'elle puisse donner des réponses à
toute une série d'interrogatifs.
La nécessité d'avoir des réponses qui soient satisfaisantes est,
avant tout, un droit pour les forces de la majorité qui ont accepté
de continuer à travailler, même si, et nous l'avons dit en maintes
occasions, c'est plutôt difficile de travailler et de maintenir une
certaine attitude face à une difficulté objective qui est due à
l'enquête toujours ouverte.
Le discours sur le Casino malheureusement est général: toutes
les Régions, toutes les Communes qui ont jusqu'à présent un Casino,
ont eu le malheur de discuter du problème, et je dois dire que ça
est arrivé au-delà du système de gestion et du système des rapports
entre les forces de majorité et d'opposition.
J'ai voulu souligner ce fait pour déclarer ouvertement que
depuis toujours est dans l'intention du Gouvernement et des fores
de la majorité de pouvoir être à même de donner des réponses
satisfaisantes aux Conseillers.
Sur le problème qui est lié à cette situation de la Cour aux
Comptes, je dois dire que cette citation est avant tout un acte que
cet organe, comme quelqu'un l'a rappelé, peut faire en force de sa
compétence juridictionnelle. Et là, pour répondre à M. Mafrica qui
a soulevé un problème de compétence, la question a déjà été
discutée et si quelqu'un veut en savoir davantage, on peut faire
une séance à ce sujet; j'avais même donné un rapport assez précis
sur la compétence en cette matière, ce qui ne signifie pas que la
Cour aux Comptes ait le droit de contrôle, qui est autre chose et,
si je me rappelle bien, le même problème avait été soulevé il y a
quelque temps par M. Mafrica justement pour savoir si c'était de
quelque façon une attaque à notre autonomie.
Le fait que nous sommes en train d'évaluer doit être envisagé
sous les aspects technique et politique. Le premier est lié au
rapport de la Finance; l'acte de citation que j'ai envoyé à la
Présidence du Conseil pour que tous les Conseillers aient
connaissance de son contenu, éclaircit certaines données, en
particulier la phrase qui a été lue par M. Aloisi doit être évaluée
suffisamment de la part des Conseillers c'est-à-dire la Cour aux
Comptes a pris acte des documents que la Finance a transmis,
pendant qu'il y a encore une enquête pénale.
En effet ce qu'a lu M. Aloisi dit clairement: "solo a seguito di
sentenza penale definitiva in merito alla denuncia di peculato, si
potrà affermare la sussistenza o meno di comportamenti dolosi da
parte di alcuni Amministratori dipendenti della Regione Valle
d'Aosta",
La première partie de cette période dit clairement que c'est un
acte dû de la part de la Cour aux Comptes, pour sa fonction de
tutelle des différentes Administrations, de prévoir qu'il y ait
cette situation qui n'ajoute rien aux faits que nous connaissons,
et ça c'est un fait important, car le rapport de la Finance avait
été déjà examiné par la Commission.
Donc, du fait qu'il y a une requête de réexaminer l'ensemble,
s'il y avait n'importe quel fait nouveau ou quand même un fait que
les Conseillers ne pouvaient pas connaître au moment où la
Commission avait travaillé, nous serions nous-mêmes à demander que
la Commission puisse se pencher à nouveau sur des nouveaux
documents; au contraire, c'est un rapport qui n'ajoute rien du tout
à la connaissance des Conseillers, mais qui a sans doute une
importance politique. J'avoue très clairement cela et je crois que
c'est sur l'importance politique qu'il faut justement discuter; en
s'agissant encore une fois de la responsabilité des différents
Administrateurs, chacun pendant son mandat doit être à même de
répondre de ce qui se passe à l'intérieur de l'Administration.
A ce sujet je voudrais rappeler que les arguments, dont on a
repris dans cet acte des citations, ne sont absolument pas compris
dans la convention, sauf "biglietti di ingresso", là où à l'article
7 on dit "qualsiasi variazione ai prezzi d'ingresso al Casinò,
anche se giustificata da finalità assistenziali, dovrà essere
preventivamente autorizzata dalla Regione", mais on ne dit rien sur
le pourcentage selon lequel ça devait être partagé entre
l'Administration régionale et la SITAV.
C'est vrai, quelqu'un a lu les lettres que l'Administration
régionale et les responsables de la Maison de Jeux ont échangées,
et c'est d'autant vrai que tout le monde, lorsqu'on a parlé de ce
problème, a pu connaître ce qui s'est passé depuis le début du
Casino jusqu'à nos jours, c'est-à-dire le fait que selon une
tradition il y avait un certain pourcentage qui avait été adopté
pour les"orfanellis", les poussettes, et tout ça.
Moi, je ne veux pas juger le fait qu'au niveau d'Administration
on n'ait jamais eu la nécessité, comme on a fait ensuite avec la
délibération du mars 1984, de prévoir une réglementation écrite,
mais jusqu'au moment où on a connu les faits dont on parle, on
n'avait jamais prévu de faire une réglementation particulière pour
les "orfanellis" et pour les poussettes, là où on disait de
partager l'ensemble d'une certaine façon, ce qui s'est passé, je le
répète, avec cette délibération.
Donc l'attitude de l'Administration régionale et dans le cas
échéant des forces de la majorité, et l'évaluation qu'on fait de
cette situation est à ce niveau; sans doute, si on pouvait démarrer
à nouveau dès le début, dès 1947, je crois qu'on se produirait
d'une autre façon; quand même, au moment où on a pu décider dans
l'ensemble, on a prévu de réglementer autrement.
En ce moment, l'attitude des différents Assesseurs aux Finances,
sans aller distinguer entre eux, ne pouvait qu'être la même pour
tous, car cette matière n'était pas réglementée; alors soit M.
Ramera, que M. Chabod, que M. Martin ne pouvaient que se produire
par rapport à ce problème de la même façon. Par conséquent, vu
qu'il n'y a, à présent, que cet acte de citation, on ne croit pas
qu'il y ait la possibilité de demander aux Administrateurs d'avoir
une attitude d'un certain type, comme pour le cas de M. Martin, de
démission.
Les forces de la majorité ont évalué attentivement ce problème
et je crois qu'elles le feront davantage surtout pour examiner tous
les problèmes que M. Mafrica a porté à l'attention du Conseil et
dont on reconnaît l'importance. M. Mafrica a posé différentes
questions, entre autres celle de dire s'il est nécessaire que
l'Administration régionale puisse faire une action individuelle
vis-à-vis de ce que la Procure de la Cour aux Comptes a déjà
fait.
Nous retenons qu'étant donné l'importance des arguments qui ont
été cités de la part de la Cour aux Comptes, l'attitude de
l'Administration régionale (qui s'est déjà constituée part civile
contre tous les Administrateurs qui, n'importe à quel niveau,
peuvent l'avoir endommagée) ce serait totalement différente si par
hasard il y avait n'importe quelle citation contre ces
Administrateurs, de façon qu'on puisse les condamner.
On l'a fait pour les différents Administrateurs jusqu'à présent
et on le fera encore pour les Administrateurs qui sont chargés de
conduire l'Administration aujourd'hui: cela je le veux déclarer
très clairement.
Les forces de la majorité repoussent les deux motions pour les
raisons que je viens de dire, parce qu'on n'accepte pas de censures
envers les différents Administrateurs; elles s'abstiendront sur la
motion portant la requête de reprendre le discours de la Commission
pour le simple fait que jusqu'à présent on n'a aucun élément qui
puisse s'ajouter à ce que la Commission sait déjà.
Je répète que, si par hasard on devait connaître des éléments
nouveaux à ce sujet, il serait à moi de les transmettre (comme j'ai
toujours fait) à la Présidence du Conseil, afin qu'elle puis se
convoquer la Commission compétente et reprendre ce travail.
Je crois que c'est une attitude tout à fait honnête, et s'il y a
des propositions à faire, on peut très bien se charger comme on a
fait autrefois au niveau soit de Présidence du Conseil que de
Présidence de la Junte, pour avoir des avis légaux.
A ce sujet je veux dire que l'attitude des forces de la majorité
n'est absolument pas celle de faire, comme a dit quelqu'un, "muro
contro muro"; on a accepté l'autre séance une motion qui avait été
présentée par les forces de la minorité. Quelqu'un a regretté qu'il
y ait eu surtout dans le dernier mois toute une série de lois qui
ont été présentées, en demandant l'urgence, Je peux reconnaître que
c'est difficile de travailler de cette façon, malheureusement c'est
aussi difficile de prédisposer un projet de loi, car avant de le
porter à l'attention des Commissions et du Conseil il est
nécessaire avoir l'avis de certaines Associations, des Forces
syndicales, qu'on doit notamment écouter avant de proposer.
Il ne faut pas confondre chaque fois l'attitude des forces de la
majorité vis-à-vis d'un certain argument; je ne peux que confirmer
la volonté de discuter sur le projet de loi, sur les questions qui
sont d'intérêt du Conseil, à un niveau assez clair et honnête. Je
ne peux que dire qu'on maintient pour ce qui est des forces de la
majorité, notre confiance dans l'Assesseur Martin et dans les
Administrateurs pour le cas dont on parle; je suis tout à fait
disponible à reprendre à n'importe quel moment le discours de la
Commission compétente si par hasard il y avait des nouveautés sur
l'affaire Casino.
Comme malheureusement quelqu'un a dit, on parlera encore de
l'affaire Casino, et on en parlera encore en occasions qui,
j'espère, ne soient pas de ce genre.
Je voudrais inviter toutes les forces d'avoir un minimum de
compréhension aussi pour le problème dans son ensemble, car
lorsqu'on parle du Casino, tout le monde reconnaît qu'il représente
sans doute une possibilité en plus d'avoir un certain revenu pour
l'Administration régionale. Il a toute une série d'impacts
vis-à-vis des structures et de l'économie de la Vallée d'Aoste mais
malheureusement il a aussi un impact négatif pour l'image de notre
Région.
PRESIDENTE
: Ha chiesto di parlare il Consigliere Mafrica,
ne ha facoltà.
MAFRICA (P.C.I.):
Non è intervenuto alcun altro
Consigliere della maggioranza, ma solo il Presidente della Giunta e
credo che in questo caso abbia detto l'ultima parola rispetto
all'opinione della maggioranza su queste tre mozioni. Mi rendo
conto che quest'ultima si trova in una situazione non facile
perchè, non accogliendo neppure le posizioni più aperte della
minoranza, rischia di irrigidire i rapporti, mentre accogliendole
può correre il rischio di dare in qualche modo ragione ad alcune
tesi che non condivide; però non ho avuto l'impressione che le
risposte del Presidente della Giunta siano state convincenti.
Il Presidente della Giunta in sostanza ha detto che la
Commissione di indagine sul Casinò aveva già esaminato questi
fatti, che è arrivata adesso una citazione della Corte dei Conti la
quale è conseguenza di un rapporto della Guardia di Finanza, ma che
non essendo emersi fatti nuovi, è inutile convocare nuovamente la
Commissione.
Ora, penso che l'aver ricevuto una citazione della Corte dei
Conti che riguarda anche un Assessore in carica sia un fatto nuovo,
e la nostra proposta non era soltanto quella di esaminare lo
svolgimento dei fatti che sono ancora da approfondire, ma di
verificarli alla luce di questo nuovo atto, perchè avevo posto
alcuni problemi sul comportamento della Regione che credo rimangano
tuttora aperti.
Per esempio, la Regione - ha fatto capire il Presidente della
Giunta - si limita, per ciò che riguarda la tutela dei propri
interessi, ad operare sul piano penale essendosi costituita parte
civile contro tutti gli eventuali amministratori responsabili di
danni alla Regione.
Penso, posso sbagliarmi, che questo tipo di iniziativa sul piano
penale non tolga alla Regione il problema di intervenire o meno nel
procedimento attivato dalla Procura della Corte dei Conti; credo
che quel procedimento abbia caratteristiche differenti da quello
penale.
Comunque abbiamo anche opinioni diverse sulla interpretazione di
questi fatti; il Presidente della Giunta sostiene, avendo letto
l'art. 7, che sui biglietti di ingresso la Regione non doveva
nessuna percentuale, mentre nel mio "testo coordinato" (mi sono
fatto un collage perchè la convenzione è stata modificata come
molti altri atti del Consiglio in adunanze successive) trovo una
modifica che dice che l'art. 4 viene così modificato: "A titolo di
tributo tassa di concessione la SITAV verserà alla Regione sugli
introiti lordi di gioco e proventi degli ingressi alle sale da
gioco le seguenti percentuali...". I proventi degli ingressi per me
sono i biglietti, e poi seguono le percentuali, quindi per me
questo vuole dire che la percentuale spetta alla Regione sia sui
biglietti che sugli introiti.
Come avevo detto prima, non voteremo - anche se non siamo
soddisfatti della risposta della maggioranza oggi - le mozioni di
sfiducia perchè riteniamo di non avere ancora tutti gli elementi
sufficienti, pertanto ci asterremo. Voteremo invece la nostra
mozione e non lasceremo cadere l'argomento, per cui ci troveremo a
discutere in questo Consiglio di mozioni che chiederanno che la
Regione esiga dalla SITAV le somme di cui parla questa citazione;
chiederemo al Consiglio, dopo aver consultato degli esperti per non
fare affermazioni imprecise, di votare la richiesta alla SAISET dei
19 miliardi che sono contenuti nell'altro rapporto della Guardia di
Finanza; chiederemo alla Giunta di pronunciarsi su quei punti che
riguardano il diritto d'azione della Regione in questi procedimenti
che sono stati aperti dalla Corte dei Conti.
Verificheremo in seguito se le risposte di oggi sono da
considerarsi come l'ultima difesa da parte di una maggioranza che
si chiude perchè non vuole confrontarsi, oppure se è una posizione
transitoria, come l'ultima parte del discorso del Presidente della
Giunta lasciava intendere quando diceva che c'è la disponibilità,
rispetto a fatti nuovi, a pareri legali o a questioni specifiche,
ad andare avanti.
Crediamo che la Commissione abbia ancora un compito che non ha
mai portato fino in fondo, cioè quello di stabilire le forme più
idonee per la gestione della Casa da Gioco. Abbiamo ricevuto oggi
dalla Giunta la documentazione che dice che la SAISET aveva torto,
ora questa gestione provvisoria dovrà pur essere trasformata in
qualche modo, dovremo esaminare la questione della SITAV che è
anch'essa, dopo la SAISET, sempre più trascinata in questioni che
possono portare alla decadenza della sua concessione.
Non si vuole farlo oggi perchè ciò potrebbe suonare come una
implicita condanna dell'Assessore Martin? Verifichiamo se fra uno o
due mesi, quando torneremo sull'argomento attraverso mozioni più
specifiche l'atteggiamento della maggioranza sarà differente.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI (M.S.I.):
Ho molto apprezzato il caloroso
intervento del Presidente della Giunta a difesa dell'Assessore
Martin e devo dare atto che ce l'ha messa tutta, cercando di far
valere fino in fondo le sue tesi; ho invece meno apprezzato il
Capogruppo del Partito degli A.D.P., che non è intervenuto in tutta
questa vicenda.
Comunque le argomentazioni poste dal Presidente della Giunta, a
mio modesto avviso, sono inesatte perchè, quando ha parlato della
citazione della Corte dei Conti è vero che ha detto che solo a
seguito di sentenza penale definitiva in merito si potrà affermare
la sussistenza o meno di comportamenti dolosi, ma cosa dice: "solo
a seguito di sentenza penale definitiva"; a me risulta che anche
l'ex Presidente Andrione non sia ancora nella condizione di aver
avuto la sentenza penale definitiva, e quindi ci troviamo in una
identica situazione.
Prima ho letto molto attentamente la parte della citazione in
cui si dice: "....allo stato delle cose è incontrovertibile...."
oppure "....la responsabilità per i danni innanzi quantificati ...
ricade senz'altro ...."; questi sono dei giudizi chiari, che non
lasciano margine di equivoco. Di fronte a ciò, non condivido la
presa di posizione del Presidente della Giunta che tenta,
giustamente, di arrampicarsi sui vetri per giustificare una certa
situazione, però i fatti sono questi e ad essi dobbiamo
attenerci.
Nel mio intervento è stata posta principalmente la questione
morale, e quindi è sulla base di questa che bisogna valutare il
tutto e trarre le conseguenze.
Un altro aspetto del problema è la valutazione che ha dato il
Presidente della Giunta in merito all'art. 7, quando ha citato che
qualsiasi variazione dei biglietti di ingresso deve essere valutata
fra Amministrazione regionale e società; è implicito che qualsiasi
variazione di prezzo deve essere legata alla percentuale della
convenzione, ma non si può lasciare da parte questo discorso,
altrimenti mi si deve giustificare come fa l'Amministrazione
regionale a regalare alla società SITAV due miliardi all'anno senza
intervenire; qui c'è una contraddizione.
Secondo me, la frase va inserita, come giustamente ha fatto
notare anche il Consigliere Mafrica, nel contesto della percentuale
della convenzione, altrimenti la Regione comunque deve intervenire
perchè non può permettere che due miliardi all'anno di denaro
dell'Amministrazione regionale vengano regalati alla società SITAV;
quindi, nei due casi, il discorso non sta in piedi, e non ritengo
questa presa di posizione del Presidente supportata da elementi
validi.
Il Presidente ha detto che i Consiglieri regionali erano già a
conoscenza di tutto; è vero, eravamo a conoscenza dei verbali della
Guardia di Finanza, però c'è una differenza fra il verbale della
Guardia di Finanza, che prende atto di una constatazione, ed una
citazione della Corte dei Conti. Il verbale della Guardia di
Finanza ha riscontrato una illegittimità, una illegalità a livello
amministrativo; la citazione della Corte dei Conti individua in
modo esplicito le persone cui addebitare le responsabilità per i
danni. I due documenti non si possono senz'altro mettere sullo
stesso piano, perchè adesso abbiamo un elemento nuovo che è
costituito dalla citazione della Corte dei Conti.
Ho sentito anche i vari interventi di alcuni esponenti delle
forze politiche di opposizione; non riesco innanzitutto a
comprendere certe posizioni perchè nel momento in cui si fa
opposizione, la si deve fare, non si può stare in una situazione
ambigua di fronte a fatti di questa gravità. Non si può neanche
dire che qualcuno voglia strumentalizzare la situazione o che
voglia cavalcare la cosiddetta tigre, in quanto i mandati di
cattura che sono stati emessi, le comunicazioni giudiziarie, la
citazione della Corte dei Conti sono dei fatti concreti, dei dati
sui cui dare un giudizio politico e un giudizio morale, o perlomeno
chi è citato deve prenderne atto.
Non ci si può dire: chiediamo la riconvocazione della
Commissione di inchiesta; per fare cosa? Per riscontrare quello che
era già stato riscontrato allora, e cioè quello che ho sempre
ripetuto, della famosa legge dei vasi comunicanti sul problema
della società SITAV, che gli stessi azionisti della SAISET erano
azionisti della SITAV, per cui adesso bisogna andare a riscoprire
nuovi elementi per chiedere la revoca della società, quando
l'avevamo già riscontrata e ne avevamo già preso atto. Mi sembra
ambiguo questo discorso di incaricare nuovamente la Commissione di
inchiesta per valutare se ci sono elementi nuovi.
Ho detto più volte che nella relazione della Commissione ci sono
tante inesattezze, anche perchè non si è mai voluto ascoltare il
Commissario regionale che era una delle componenti essenziali: a
questo proposito mi chiedo come mai questa Amministrazione usa due
pesi e due misure? Come mai nei confronti del Commissario regionale
si costituisce parte civile di fronte a sentenze definitive del TAR
che davano ragione al Manganone, mentre non assume lo stesso
atteggiamento in questo caso per difendere i propri legittimi
interessi?
Secondo me ci sono troppe inesattezze, ci sono da parte di
alcune forze politiche dell'opposizione delle prese di posizione,
di fronte a dei dati di fatto, di una certa ambiguità che non
riesco a capire; non è vero quello che dice il Consigliere Tamone
che Aloisi si attacca sui vetri, Aloisi in questa sede ha sempre
dimostrato le sue affermazioni con documenti alla mano ed ha
avallato qualsiasi dichiarazione riscontrabile nei fatti.
È vero, come diceva prima il Consigliere Tamone, che io faccio
parte della III^ Commissione, però egli ha dimenticato di dire che
in quella occasione non ero presente, ma con questo non voglio
giustificarmi perchè sapevo che cosa sono i rabatteurs, anche se
pensavo che la maggior parte dei Consiglieri non lo sapesse.
Comunque, ammesso che tutti ne conoscessero il significato, volevo
anche sapere chi sono i rabatteurs, quanto percepiscono, a quale
titolo, cioè voglio sapere i nomi, perchè me ne risultano alcuni di
cui vorrei conferma, ma questo discorso sarà oggetto di una
interpellanza successiva.
Tengo a precisare che il nostro è un giudizio politico, perchè
sul piano umano abbiamo già detto qual'è la nostra posizione, e
comprendiamo anche sul piano morale la situazione, per cui non
vogliamo criminalizzare l'Assessore Martin. Di fronte a certi fatti
concreti diamo un giudizio prettamente politico: tale giudizio è la
richiesta di dimissioni e questo è incontrovertibile, di fronte a
citazioni della Corte dei Conti che affermano l'esistenza di
responsabilità.
Sta a questa maggioranza prenderne atto, anche se sapevo già che
si sarebbe chiusa a riccio, anche se immaginavo già che nessuno
avrebbe risposto; hanno lasciato tutti il povero Presidente della
Giunta a difendere la situazione, mentre sarebbe stato molto più
corretto, politicamente, intervenire, specialmente da parte di quel
movimento di cui fa parte l'Assessore Martin.
Ribadisco ancora che la nostra è una battaglia politica di
fronte a fatti concreti e documentabili, pertanto il nostro
giudizio resta quello di prima: la richiesta di dimissioni
dell'Assessore Martin ed i vari punti della mozione che avevo
sottolineato nell'intervento precedente.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.):
Più che un intervento, il mio
vuole essere una dichiarazione di voto sulle due mozioni presentate
dai Consiglieri Aloisi e Viberti.
Non no ritenuto opportuno illustrare la mozione presentata
insieme ai Colleghi Mafrica e Torrione, ma è evidente che qui ci
siamo trovati di fronte ad una maggioranza silenziosa e credo che
questo non sia un fatto positivo, così come non è positiva la
debole difesa del Presidente della Giunta, che senz'altro non ha
reso e non renderà un servizio utile all'Assessore Martin.
Nell'ultimo Consiglio, pur senza presentare mozioni, avevo
invitato l'Assessore Martin a rassegnare le dimissioni e avevo
motivato questa richiesta con l'incompatibilità in cui può venirsi
a trovare all'interno della Giunta; molti altri validi motivi li ha
indicati il Consigliere Mafrica, oltre a quelli che avevo già
evidenziato. Ma l'Assessore Martin ha fatto una scelta, e le scelte
vanno rispettate: è per questo che non sono ritornato con una
mozione a chiedere le sue dimissioni.
Però quello che è assolutamente incomprensibile è che da una
parte si chiede un rapporto sempre più aperto e più democratico fra
maggioranza e opposizione, mentre dall'altra nei fatti concreti
troviamo una chiusura, come abbiamo visto stamattina quando siamo
stati costretti a fare dell'ostruzionismo anche stupido, da parte
mia o da parte di altri Consiglieri, ma era l'unica arma che ci
rimaneva. D'altra parte ognuno deve usare i mezzi che ha a
disposizione: la maggioranza usa il mezzo del voto, a noi stamani è
rimasto solo quello dell'ostruzionismo.
Nella nostra mozione chiedevamo di incaricare la Commissione
Affari Generali di esaminare la situazione che si è venuta a creare
in seguito alla citazione all'Assessore Martin; mi chiedo allora il
motivo di questa chiusura che danneggia sia le istituzioni sia
l'Assessore Martin, in quanto bisognerà spiegare agli elettori
perchè non si è voluto aprire una Commissione per chiarire
all'interno della Commissione alcuni aspetti nuovi che sono
emersi.
Cito una sola parte di quel documento, quando dice che la causa
dell'illecito va ricercata in un presunto e tacito accordo
intercorso fra i responsabili della Regione Autonoma Valle d'Aosta
e quelli della Sitav; è questo l'elemento che noi avremmo voluto
accertare in seno alla Commissione, se effettivamente queste
responsabilità o questo presunto tacito accordo fra Amministratori
regionali e SITAV, corrispondeva a verità.
A quel punto avremmo potuto, con gli elementi in nostro possesso
e con la consultazione di legali all'interno della Commissione,
accertare se ci fossero delle responsabilità dell'Assessore Martin
e quindi scaturisse una incompatibilità all'interno della
maggioranza. Questo non si vuole fare, può darsi che altri partiti
ritornino sull'argomento, da mio punto di vista ho fatto quello che
era mio compito fare nella qualità di Consigliere di
opposizione.
Mi asterrò sulle mozioni presentate dai Consiglieri Viberti ed
Aloisi, ma, qualora il Consigliere Aloisi intendesse chiedere la
votazione per singoli punti, sono d'accordo a votare il punto 6
della mozione.
PRESIDENTE
: Ha chiesto di parlare il Consigliere
Torrione, ne ha facoltà.
TORRIONE (P.S.I.):
Brevissimamente, per dichiarazione di
voto e per confutare alcune affermazioni che sono state fatte in
quest'aula e che non mi sembra rispecchino il nostro atteggiamento
o il nostro modo di essere.
Devo dire che non abbiamo avuto atteggiamenti equivoci o
altalenanti, ma abbiamo improntato la nostra azione ad alcuni
principi ed abbiamo cercato di rispettarli in tutte le occasioni.
Ogni forza politica si comporta come ritiene più opportuno; per
quel che ci riguarda, e non dico che l'abbiano fatto altri dal loro
punto di vista, non abbiamo cavalcato delle tigri, soprattutto di
carattere giudiziario, ma abbiamo lasciato che il piano politico
fosse ben distinto dal piano giudiziario.
Non tutte le argomentazioni del Presidente della Giunta mi hanno
convinto; credo che non si sia fatto (in questo ha ragione il
Consigliere Baldassarre) un buon servizio all'Assessore Martin,
anche perchè approvare la mozione non significava solo indagare su
fatti nuovi che il Presidente dice che non ci sono, ma era il modo
per stabilire un rapporto con le forze di opposizione. È qui il
nocciolo, è politico, la maggioranza ha agito come se si volesse
criminalizzare qualcuno; il problema è che in Commissione i
rapporti fra le forze si cambiano, si intersecano. È questo il
dato, al di là dell'accertamento vero e proprio.
Non è vero poi che non ci siano fatti nuovi; eclatanti no,
altrimenti questa Giunta avrebbe già assunto quelli che sono
responsabilmente i suoi atteggiamenti conseguenti, ma in effetti si
tratta di elementi di confusione.
Il Presidente della Giunta ha ragione in un'unica cosa:
amministrare in una situazione come questa, dominata dall'"affaire
Casinò", non è facile. Il che presuppone un giudizio politico su
tutte le Amministrazioni precedenti, cosa che faremo poi a suo
tempo per non confondere, e quando dice che si è peccato di
leggerezza, usa un termine che forse è un po' troppo tenue, perchè
qualche delibera in più e qualche presa d'atto in meno sarebbero
servite ad evitare qualche guaio. Un eccesso di sicurezza, così
come questo mi sembra un eccesso di debolezza; questa è una squadra
(ed uso un paragone che il Presidente un giorno aveva fatto con il
mondo calcistico) che gioca in un contesto difficile, ma non per
questo deve giocare in difesa costantemente, ogni tanto deve
lanciarsi all'attacco. Mi sembra che in questa vicenda, siccome un
suo giocatore è stato ammonito, l'arbitro ha tirato fuori il
cartellino giallo ed allora all'attacco non si va più, si gioca di
nuovo in difesa. È un atteggiamento che crea confusione ed
incertezza nell'opinione pubblica; è sul piano politico che questa
soluzione è debole così come lo è anche l'atteggiamento di una
Giunta che si trincera dietro argomentazioni un po' labili per
evitare un confronto di tipo amministrativo e politico con la
minoranza.
Dobbiamo dare atto al Presidente della Giunta che la sua difesa,
anche se non eccessivamente argomentata, è stata appassionata, però
mi sarei aspettato un minimo di partecipazione in più a questo
dibattito. È vero che il silenzio è d'oro, ma qui il delegare
limita poi il confronto, limita quel dibattito dal quale nascono le
convergenze o le divergenze, ma fa sì che la vita politica lieviti.
Se invece la risposta deve essere data solo dal Presidente della
Giunta, anzitutto perchè capo dell'esecutivo e poi anche perchè le
altre forze politiche non hanno assolutamente niente da dire, ne
prendiamo atto, so che c'è questo tentativo ogni tanto di
comprimere il dibattito, e quello di non parlare è uno dei mezzi
più idonei. Però il nostro giudizio politico su questa maggioranza
non può essere che estremamente negativo ed è frutto anche della
valutazione di questi atteggiamenti in sede consiliare.
È con questo rammarico, perchè il dibattito non ha potuto
esplicitarsi attraverso una dialettica più serrata, che ci
asterremo sulle mozioni dei Consiglieri Aloisi e Viberti e voteremo
a favore della mozione che abbiamo presentato con il PCI ed il PSDI
che, nonostante l'astensione preannunciata dal Presidente della
Giunta, avrà lo stesso triste destino delle altre due.
PRESIDENTE
: Ha chiesto di parlare il Consigliere Viberti,
ne ha facoltà.
VIBERTI (N.S.):
Che ci sarebbe stato un atteggiamento
negativo, che ci sarebbe stato un no come risposta alla mozione del
Consigliere Aloisi e alla mozione da me presentata, era già
scontato, almeno per me, nel momento stesso in cui presentavo alla
Presidenza del Consiglio la mia mozione e nel momento in cui potevo
leggere quella del Consigliere Aloisi. Quello che mi pare, come
giustamente sottolineava il Consigliere Torrione, un sintomo di
grave debolezza che non avevo avvertito in altri momenti rispetto
alla vicenda Casinò, dal mio ingresso in questo Consiglio, è
evidenziato dalla solo formale distinzione che questa maggioranza,
attraverso le parole del Presidente della Giunta, fa rispetto alle
tre mozioni presentate.
Secondo me qualche motivo nuovo, anche se non apparente, c'è,
perchè questa debolezza si concretizza in questo atteggiamento che
non ho notato solo io, ma che ha notato anche il Consigliere
Torrione, e non solo nel silenzio che, per esempio, per il
Consigliere Maquignaz era evidentemente necessario; come poteva
infatti, Consigliere Aloisi, intervenire il collega Maquignaz,
essendo l'unico rappresentante del gruppo cui appartiene che non si
è mai seduto in Giunta e sarebbe l'evidente destinatario di quel
posto, secondo quelli che sono gli equilibri di maggioranza, nel
caso in cui l'Assessore Martin dovesse dare le dimissioni? In
questo caso mi sembra che andare a chiedere proprio al collega
Maquignaz, che è uno dei pochi che in molte occasioni si esprime
all'interno di questo Consiglio spesso lasciando da parte gli
ordini di scuderia, di pronunciarsi, non voglio dire che sia di
cattivo gusto, ma quanto meno è imbarazzante.
Dicevo che la debolezza di questa maggioranza traspare solo
dalla formale differenziazione, perchè nei fatti vengono respinte
tutte e tre le mozioni, anche quella che chiede soltanto l'esame in
Commissione alla luce di un elemento nuovo. Al contrario di quello
che dice il Presidente della Giunta (che sostiene non esserci
elementi nuovi), secondo noi questo elemento nuovo c'è, ed è
costituito da una nuova chiave di lettura che viene fornita dalla
citazione che permette di leggere in modo nuovo tutta la
documentazione che la Commissione aveva a suo tempo già
esaminato.
Da questa citazione traspare evidente, ed è l'elemento più
grave, la responsabilità delittuosa della Sitav nei confronti
dell'Amministrazione: si dice chiaramente che sono stati sottratti
da parte della Sitav più di 10 miliardi attraverso la questione dei
biglietti di ingresso.
Il Presidente della Giunta potrà argomentare quanto vuole
rispetto alle percentuali, possiamo ridurle fin che si vuole, ma
non si potrà far scomparire il reato, che mi sembra venga
ipotizzato, di sottrazione di una parte di emolumenti destinati
all'Amministrazione regionale, e qui non posso che concordare con
tutte le richieste fatte dal Consigliere Mafrica in modo così
chiaro, rispetto a quelli che devono essere gli adempimenti
dell'Amministrazione regionale. Non siamo degli esperti di diritto,
per cui sentiamo la necessità (che mi pare avvertano anche altri
colleghi) di avere una parola chiara rispetto alle adempienze che
l'esecutivo, così come questo Consiglio, devono fare o non fare nei
confronti di questo atto di citazione.
Non sono stato affatto tranquillizzato dall'intervento del
Presidente della Giunta, che giustamente, sotto un certo profilo,
prende le difese dell'Assessore Martin, ma che nei fatti, rispetto
alle responsabilità che emergono chiaramente da parte della società
SITAV, non ha detto una parola. Dobbiamo comunque dare atto che in
un momento difficilissimo ha avuto il coraggio di assumersi delle
responsabilità, che non so quanti altri avrebbero avuto il coraggio
di prendere, e l'ha fatto in modo cosciente.
Con la nostra mozione facevamo un invito che chiedevamo al
Consiglio di estendere all'Assessore Martin, di un invito si
trattava e un invito resta; non si tratta, come qualcuno ha detto
erroneamente, di mozione di sfiducia, tra l'altro non abbiamo
neanche la possibilità regolamentare di presentare delle mozioni di
sfiducia e sarebbe stata tutta un'altra questione, è invece una
richiesta fatta alla luce di quelle considerazioni che facevo nel
primo intervento.
Solo una debolezza e un evidente timore possono aver indotto a
non voler votare la molto tranquilla mozione dei colleghi Mafrica,
Torrione e Baldassarre, in cui si chiedeva solo di permettere alla
Commissione di inchiesta di riprendere i suoi lavori, alla luce di
quella novità interpretativa introdotta dalla citazione della
Procura della Corte dei Conti.
Chiederò ai colleghi del Partito comunista di mantenere gli
opportuni collegamenti su questo punto perchè non abbiamo mai
condiviso, a livello di votazioni, scelte e responsabilità; ho
delle serie preoccupazioni rispetto al fatto che questa citazione
apra nuove implicazioni e coinvolga direttamente questo Consiglio,
quindi ritorneremo su questo argomento e chiederemo, anche se non
attraverso la Commissione, di avere una spiegazione precisa a
livello giuridico della situazione, di quali sono gli adempimenti
che si devono svolgere.
Solo due parole rispetto alla mia posizione di voto nei
confronti delle altre mozioni: la mozione del Consigliere Aloisi è
pericolosa nella sua votazione rispetto soprattutto alla questione
revoca della SITAV. Siamo dell'idea che si debba arrivare alla
revoca della SITAV, però riteniamo che la procedura seguita a suo
tempo per la revoca della SAISET, anche se eccessivamente lunga ed
all'inizio decisamente frenata, ha sortito un effetto valido;
infatti, di fronte a ricorsi al TAR, l'Amministrazione regionale ha
visto confermate le proprie decisioni ed i ricorsi sono stati
rigettati. Di conseguenza passare immediatamente all'atto di
revoca, come chiede la mozione, è impossibile, perchè ci vuole un
attento esame ed una predisposizione dell'atto da votare da parte
del Consiglio che deve essere nei limiti del possibile
inoppugnabile, per cui dichiaro che mi asterrò su questa mozione
del Consigliere Aloisi.
Non ho invece difficoltà a votare una mozione, che chiede quello
che anche io nella mia mozione fra le altre cose avevo richiesto, e
cioè che la Commissione di inchiesta, a suo tempo presieduta dal
Consigliere Beneforti, possa riprendere i suoi lavori alla luce di
questa nuova chiave interpretativa fornita dalla citazione della
Procura della Corte dei Conti.
PRESIDENTE
: Ha chiesto di parlare il Consigliere Tonino,
ne ha facoltà.
TONINO (P.C.I.):
Voglio fare un breve intervento per
affermare che, a nostro avviso, l'atteggiamento della Giunta e
della maggioranza, così come si è espresso nell'intervento del
Presidente della Giunta, che respinge una mozione caratterizzata da
serietà, dalla richiesta di conoscere, di capire, di agire
correttamente, sia un errore politico, perchè interrompe in un
certo senso una affermazione, una volontà del passato di agire su
questa complessa questione in spirito unitario di tutto il
Consiglio, fornendo risposte alla complessità delle questioni
emerse con la vicenda del Casinò, ricercando il massimo di unità e
di coinvolgimento delle forze politiche.
A me pare che, invece, il non voler questo confronto e questo
approfondimento, tenda a riprodurre delle cristallizzazioni tra
maggioranza ed opposizione su una vicenda che richiederebbe ben
altra attitudine da parte di questo consesso. Sostengo, l'hanno
detto altri e lo condivido, che occorra per tutta la vicenda della
Casa da Gioco distinguere le azioni della Magistratura sia sul
piano amministrativo che sul piano penale, dalla risposta che dà
questo Consiglio regionale. Viviamo in momenti in cui, anche sul
rapporto fra Magistratura e Assemblee elettive, è aperta in Italia
una discussione molto ampia: noi sosteniamo che, senza toccare i
principi dell'indipendenza dei due poteri della vita democratica
del nostro ordinamento, sia necessario che il potere politico ed
amministrativo esponga sempre con chiarezza e senza complessi di
inferiorità le sue posizioni e le sue argomentazioni.
In questo fatto della citazione della Procura della Corte dei
Conti, come ha rilevato prima il Consigliere Mafrica, sono emersi
nuovi problemi, ci sono anche affermazioni e dati che possono
essere discussi e su cui, al limite, questo Consiglio regionale può
avere posizioni diverse.
Si parla di dati inesatti: se sono inesatti, occorre che lo
diciamo. Si aprono questioni delicate relative al diritto di azione
della Regione, all'atteggiamento che la Regione deve tenere
rispetto a questa vicenda sul piano amministrativo, non mi pare
siano questioni che riguardano solo la maggioranza o solo
l'opposizione, mi pare invece che richiedano atteggiamenti il più
possibile univoci da parte del Consiglio regionale.
Ecco perchè riteniamo che sia necessario uscire anche da
discussioni in questo Consiglio che abbiano alla base la
preoccupazione (o la prevenzione) che da una parte ci sono quelli
che attaccano e dall'altra quelli che si difendono; è un
atteggiamento che dovremmo tutti cercare di superare, tralasciando
alcune diffidenze che nei fatti, come il dibattito di oggi
dimostra, penalizzano il pieno dispiegamento della democrazia e del
confronto sulle questioni. Mettere al centro i fatti, questo è
l'atteggiamento politico che abbiamo sempre seguito su questa
vicenda e che, per quanto ci sarà possibile, faremo oggetto anche
della nostra iniziativa su tutte le questioni che riguardano la
Valle d'Aosta.
Se sentissimo questa necessità di partire soprattutto dalla
risposta che dobbiamo dare ai contenuti, ai fatti nuovi che sono
emersi nel momento in cui discutiamo, dovremmo sentire tutti,
l'esigenza di un approfondimento che dovrebbe sfociare
nell'approvazione della mozione che abbiamo proposto insieme ad
altri gruppi.
Vorrei sottolineare una affermazione che ha fatto il Consigliere
Torrione, secondo il quale non c'è niente di più deleterio di un
confronto in questa aula che non è confronto, ma che è una
contrapposizione schematica fra chi attacca e chi si difende. In
effetti, le intese, le affinità politiche, le piattaforme comuni
non possono che nascere da un confronto ampio, da una discussione
libera, da un confronto di idee effettivo; se così non è, le
alleanze e le aggregazioni si costituiscono sulla base di patti di
potere o di accordi silenziosi che sono negativi per l'immagine e
la democrazia stessa di questo Consiglio.
Concludo affermando che non abbiamo voluto condividere nessun
giudizio affrettato, nè sull'Assessore Martin, nè sugli altri
Amministratori citati in questo atto della Procura della Corte dei
Conti; non vogliamo sentenze affrettate, nè vogliamo apparire come
coloro che cavalcano strumentalmente questa vicenda, e credo che lo
abbiamo dimostrato.
Del resto, sono passati due anni e mezzo da quando è scoppiata
la vicenda della Casa da Gioco di Saint-Vincent, per cui non
sarebbe inutile per tutti noi, al di là della sentenza penale,
andare ad un approfondimento e ad una ulteriore riflessione sui
fatti che sono avvenuti nella nostra Regione; non mi sembra si
possa dire che tutto è chiaro, che questo Consiglio abbia poi
sempre agito correttamente e con ragione di causa. Da questo punto
di vista, una sede che riprenda la discussione e la riflessione non
danneggerebbe la Valle d'Aosta, anzi potrebbe dare a tutti noi
qualche argomento in più; ma tutto ciò non si vuole, e non è una
posizione forte quella che si assume questa maggioranza, anzi è il
segno di una debolezza che oggi si è manifestata in modo evidente,
per cui, anche se bocciata, in sostanza la mozione è rafforzata nei
contenuti e dire anche nella serietà di intenti di chi l'ha
sottoscritta.
Per queste ragioni ritorneremo sulla questione; il nostro
atteggiamento è quello che abbiamo evidenziato oggi: chiediamo che
sia diverso anche l'atteggiamento della maggioranza.
PRESIDENTE
: Prima di passare alla votazione, ha chiesto
di parlare il Presidente della Giunta, ne ha facoltà.
ROLLANDIN (U.V.):
Si vous permettez, vu qu'on a trouvé
des exemples pour chercher de définir le rapport entre les forces
de la majorité et les forces de la minorité, je crois que, si on
était à la mer, personne n'aurait titre comme M. Torrione et Tonino
d'être des sirènes. En effet, ils ont tenté d'une façon douce,
notamment comme il est dans leur attitude, de convaincre les autres
forces de la majorité qu'il fallait à tout prix prendre la parole.
Je crois que c'est un droit des forces de la majorité de trouver
sur certains arguments une position claire qui peut être exprimée
par une seule voix.
Tout ce qu'ont dit les Conseillers qui ont pris la parole, ce
serait sans doute plus que juste s'il y avait un fait, c'est-à-dire
que la citation puisse être considérée, du point de vue technique
et non politique, un fait nouveau. En effet, plusieurs ont tenté de
démontrer que cette citation est quand même quelque chose que les
Conseillers ne connaissaient pas. Mais si, je le répète, au point
de vue politique est une nouveauté par rapport à ce qui s'est passé
jusqu'à présent - et c'est comme jugement politique que les forces
de la majorité se sont exprimées - au point de vue technique il n'y
a rien dans le contenu de cette citation qui n'était pas à la
connaissance des Conseillers. C'est là le sophisme qui est assez
délicat mais qui a été à la base de tout le débat.
Si par hasard il y aura un procès, je crois qu'on doit permettre
aux personnes intéressées de se défendre et de dire ce qui s'est
passé; au contraire, ici on veut déjà décider, et alors les forces
de la majorité ont dit qu'on veut attendre, vu que les faits qui
sont à la base de cette citation étaient déjà connus il y a une
année.
Pour reprendre le discours du match, je n'accepte aucune
considération de faiblesse faite à l'égard des forces de la
majorité; à mon avis le thermomètre pour juger l'action politique
de la majorité ne sera pas uniquement le Casino, mais ce sera, à un
moment donné, la possibilité de donner des réponses sérieuses aux
problèmes de notre Région; je crois que là il faudra examiner
l'attitude des forces politiques et alors j'espère qu'il n'y ait
pas un match entre les uns et les autres, mais au contraire que
tous les Conseillers soient disponibles à faire la même bataille
pour faire gagner quand même la Vallée d'Aoste.
Je répète que les forces de la majorité ont donné et donneront
des réponses sur les suggestions que M. Mafrica a faites, dont j'ai
pris bonne note; par exemple, pour le problème des sommes, c'est
tout à fait normal qu'on devra prétendre certaines sommes, mais on
ne peut pas les demander aujourd'hui, lorsqu'il n'y a pas encore
une sentence. S'il y aura une certaine attitude, alors ce sera la
Cour même qui prendra les décisions, mais on ne peut pas se
substituer à cet organe qui a son pouvoir juridictionnel au niveau
administratif, ainsi que dans d'autres domaines.
Donc je ne crois pas d'avoir peur qu'il y ait une attitude de
faiblesse ou bien qu'il y ait à la fin le vainqueur et le vaincu;
ici il s'agit d'une question beaucoup plus compliquée, il s'agit
d'un fait qui a troublé, sans doute, du point de vue politique et
nous sommes toujours disponibles à reprendre la discussion en
Commission au moment où il y aura des éléments nouveaux.
PRESIDENTE
: Ha chiesto di parlare il Consigliere Aloisi
per dichiarazione di voto, ne ha facoltà.
ALOISI (M.S.I.):
Innanzitutto chiedo che la mia mozione
venga votata per punti. Chiedo inoltre, in analogia ai regolamenti
parlamentari, la votazione a scrutinio segreto. Il regolamento
parlamentare prevede che, quando c'è una mozione di richiesta di
dimissioni di un componente dell'esecutivo, non è necessaria la
richiesta di cinque Consiglieri per la votazione segreta, ma basta
la richiesta di un singolo proponente.
Per quanto riguarda il punto 6 della mia mozione, in cui invito
il Presidente della Giunta nella sua qualità di legale
rappresentante della Regione Autonoma Valle d'Aosta a voler
tutelare in tutte le sedi competenti gli interessi legittimi della
Regione respingendo con forza morale e rigore adamantino qualsiasi
interferenza, sia di Amministratori regionali che di Amministratori
di altre società, mi auguro che da parte di tutto il Consiglio ci
sia un consenso unanime, perchè la mia richiesta penso che sia
anche la vostra richiesta.
Sulle due mozioni presentate dal Consigliere Viberti ed,
insieme, dai Partiti comunista, socialista e socialdemocratico, al
di là delle differenziazioni ideologiche, che ritengo su questi
temi non debbano esistere, dichiaro di votare a favore.
PRESIDENTE
: Metto in approvazione la mozione del
Consigliere Aloisi per alzata di mano, perchè è il regolamento del
Consiglio regionale della Valle d'Aosta che ha competenza in questa
sede, non quello parlamentare. Peraltro posso mettere in
approvazione punto per punto il deliberato.
Metto in approvazione il punto 1) della parte dispositiva che
recita:
1)
di censurare il ridicolo comunicato di autodifesa
diramato dall'Assessore regionale alle Finanze Sig. Maurizio MARTIN
che contrasta con le risultanze dei verbali della Guardia di
Finanza di Torino e con gli accertamenti posti in essere dalla
Corte dei Conti prima di fissare l'udienza del 19 settembre
p.v.;
ESITO DELLA VOTAZIONE
Presenti 27
Votanti 17
Favorevoli 1
Contrari 16
Astenuti 10 (Bajocco, Baldassarre, Cout, Dolchi, Mafrica,
Millet, Pascale, Tonino, Torrione, Viberti)
Il Consiglio non approva
PRESIDENTE
: Metto in approvazione il punto 2) della parte
dispositiva che recita:
2)
di invitare il soprannominato Amministratore
regionale a rassegnare le dimissioni, come ha fatto - per molto
meno - l'ex Assessore regionale al Turismo geom. Angelo Pollicini,
seguito - seppure con tentennamenti - dal Sig. Guido
Chabod;
ESITO DELLA VOTAZIONE
Presenti 27
Votanti 17
Favorevoli 1
Contrari 16
Astenuti 10 (Bajocco, Baldassarre, Cout, Dolchi, Mafrica,
Millet, Pascale, Tonino, Torrione, Viberti)
Il Consiglio non approva
PRESIDENTE
: Metto in approvazione il punto 3) della parte
dispositiva che recita:
3)
di richiedere all'Ufficio di Presidenza del
Consiglio regionale la sospensione cautelativa ed il congelamento
della pensione percepita dall'ex-Assessore regionale sig. Sergio
Ramera, non essendo giusto che alcuni controllori regionali in
pensione si vedano effettuate trattenute mensili, mentre gli
ex-Amministratori riscuotono regolarmente la piena indennità di
pensione quali ex-Consiglieri regionali;
ESITO DELLA VOTAZIONE
Presenti 27
Votanti 17
Favorevoli 1
Contrari 16
Astenuti 10 (Bajocco, Baldassarre, Cout, Dolchi, Mafrica,
Millet, Pascale, Tonino, Torrione, Viberti)
Il Consiglio non approva
PRESIDENTE
: Metto in approvazione il punto 4) della parte
dispositiva che recita:
4)
di estendere all'Assessore regionale alle Finanze
Maurizio Martin e all'ex-Assessore regionale sig. Guido Chabod, il
provvedimento di congelamento dell'indennità di Consiglieri
regionali come già accadde per l'ex-Presidente della Giunta Dottor
Mario Andrione;
ESITO DELLA VOTAZIONE
Presenti 27
Votanti 17
Favorevoli 1
Contrari 16
Astenuti 10 (Bajocco, Baldassarre, Cout, Dolchi, Mafrica,
Millet, Pascale, Tonino, Torrione, Viberti)
Il Consiglio non approva
PRESIDENTE
: Metto in approvazione il punto 5) della parte
dispositiva:
5)
di revocare la concessione in atto con la società
SITAV di Saint-Vincent per la gestione appaltata della Casa da
Gioco, come già avvenuto nei confronti della società
SAISET;
ESITO DELLA VOTAZIONE
Presenti 27
Votanti 17
Favorevoli l
Contrari 16
Astenuti 10 (Bajocco, Baldassarre, Cout, Dolchi, Mafrica,
Millet, Pascale, Tonino Torrione e Viberti)
Il Consiglio non approva
PRESIDENTE
: Do lettura del punto 6) della parte
dispositiva:
6) di invitare il Presidente della Giunta regionale, nella
sua qualità di legale rappresentante della Regione Autonoma della
Valle d'Aosta, a voler tutelare in tutte le sedi competenti gli
interessi legittimi della Regione, respingendo con forza morale e
rigore adamantino qualsivoglia interferenza sia di Amministratori
regionali che di Amministratori della Società SITAV.
PRESIDENTE
: Ha chiesto di parlare il Presidente della
Giunta per dichiarazione di voto, ne ha facoltà.
ROLLANDIN (U.V.):
On s'abstiendra sur ce point, qui ne
pourrait pas être détaché des prémisses de la motion, en
garantissant à M. Aloisi que depuis toujours on a pris cette
attitude et donc ce n'est pas une nouveauté.
PRESIDENTE
: Metto in approvazione il punto 6) testè
letto:
ESITO DELLA VOTAZIONE
Presenti 27
Votanti 4
Favorevoli 4
Astenuti 23 (Bajocco, Beneforti, Bondaz, Borbey, Chabod, Cout,
De Grandis, Dolchi, Faval, Fosson, Lanivi, Mafrica, Maquignaz,
Marcoz, Martin, Millet, Perrin, Pollicini, Ricco, Rollandin,
Tamone, Tonino, Viberti)
Il Consiglio non approva
PRESIDENTE
: Metto in approvazione la mozione presentata
dal Consigliere Viberti:
ESITO DELLA VOTAZIONE
Presenti 27
Votanti 18
Favorevoli 2
Contrari 16
Astenuti 9 (Bajocco, Baldassarre, Cout, Dolchi, Mafrica, Millet,
Pascale, Tonino e Torrione)
Il Consiglio non approva
PRESIDENTE
: Metto in approvazione la mozione presentata
dai Consiglieri Mafrica, Torrione e Baldassarre:
ESITO DELLA VOTAZIONE
Presenti 27
Votanti 11
Favorevoli 11
Astenuti 16 (Beneforti, Bondaz, Borbey, Chabod, De Grandis,
Faval, Fosson, Lanivi, Maquignaz, Marcoz, Martin, Perrin,
Pollicini, Ricco, Rollandin, Tamone)
Il Consiglio non approva
PRESIDENTE
: Signori Consiglieri, il Consiglio ha termine
e sarà riconvocato a domicilio.
La seduta è tolta.
L'adunanza termina alle ore 19,07.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK