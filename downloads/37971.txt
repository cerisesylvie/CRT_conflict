Consiglio Regionale della Valle d'Aosta - Oggetto del Consiglio n. 1599 del 19 novembre 2015 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
FINANZA REGIONALE E LOCALE
Partecipazioni azionarie regionali
OPERE PUBBLICHE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1599 del 19 novembre 2015 - Resoconto
OGGETTO N. 1599/XIV - Reiezione di Mozione: "Impegno per la
messa in liquidazione della società COUP s.r.l.".
Presidente -
Punto 30 all'ordine del giorno. La parole au
collègue Gerandin.
Gerandin (UVP)
- Merci Président.
Il senso di questa mozione è legato al momento particolarmente
difficile che stiamo vivendo.
Presidente
- Colleghi, un po' di silenzio per cortesia.
Assessore, Presidente, colleghi: c'è un Consigliere che sta
illustrando la mozione e si rivolge a voi. Prego collega
Gerandin.
Gerandin (UVP)
- Grazie.
Dicevo che la nostra mozione è prende spunto dal momento
difficile che economicamente stiamo vivendo e che ci vedrà nel
prossimo Consiglio approvare un bilancio lacrime e sangue, come è
stato definito anche dai colleghi della maggioranza. Questa
iniziativa per noi è fondamentale, per un aspetto molto semplice.
Noi vogliamo capire quale sarà l'orientamento del governo e della
maggioranza. Vogliamo capire se su temi così importanti e in un
momento di grandi criticità e difficoltà, la politica - o meglio,
io la chiamerei la buona amministrazione - può trovare dei punti di
sintesi che derivano esclusivamente da scelte consapevoli e
amministrativamente corrette, che vadano nel senso di far capire
che è finito il momento delle scelte che produttivamente non
portano nulla, delle scelte che continuano a mantenere in piedi dei
contenitori che si sono svuotati o che lo saranno, non per scelta
politica ma perché ci saranno a monte delle decisioni obbligatorie
dettate da leggi.
Per quello che riguarda il discorso della COUP, teniamo conto
che è stata manifestata l'intenzione da parte del governo di non
proseguire sul discorso degli appalti. Soprattutto teniamo conto
che nel frattempo sono emersi anche dal punto di vista
amministrativo dei passaggi che noi riteniamo assolutamente
importanti e determinanti.
Faccio una breve ricostruzione. Questa società di scopo era nata
per cercare in parte di aggirare delle norme particolarmente severe
legate al patto di stabilità, perché sappiamo che queste risorse
erano gestite extra patto di stabilità. Erano gestite al di fuori
dei conteggi che riguardavano il patto di stabilità, seppur con
scelte dal punto di vista organizzativo non sempre condivise, però
c'era uno scopo dettato dal particolare momento e dalle particolari
norme restrittive che ci venivano imposte dallo Stato, per quello
che riguarda il bilancio regionale. Ma ora le scelte che hanno
portato a questa società di scopo non hanno più senso di esistere,
per due motivi. Il primo: questa società, essendoci un fermo dal
punto di vista degli investimenti non avrebbe più senso di
esistere. Il secondo perché, come tutti ben sappiamo, pur essendosi
la Regione Valle d'Aosta presa un anno di aspettativa (chiamiamola
così) per quello che riguarda il bilancio consolidato con l'accordo
siglato a giugno nel patto di stabilità, di fatto queste società
saranno comunque obbligate a tenere una contabilità che possa
essere inserita a tutti gli effetti nel bilancio regionale, come
tutte le partecipate, a partire dal 2017. Pertanto, noi crediamo
che sia assolutamente opportuno dare un segnale diverso. Perché
aspettare di arrivare alla scadenza per dare un segnale di un
cambiamento di rotta? Di un cambiamento di volontà sul tenere in
piedi queste strutture?
C'è un altro aspetto che noi riteniamo assolutamente importante.
Con il progressivo diminuire delle risorse disponibili in conto
investimenti da parte della Regione, abbiamo tecnici, uffici e
soprattutto professionalità disponibili per gestire questi tipi di
appalto e di società. Se un domani, per qualunque motivo o
eventualmente per una scelta del governo, dovessimo riprendere
un'attività di investimento, noi avremmo strutture, dirigenti e
personale assolutamente disponibili a livello di dipendenti
regionali per gestire questa fetta di bilancio della Regione.
C'è un ulteriore aspetto che è stato rimarcato e che ci tengo a
sottolineare: non è la prima volta che questo tipo di società di
scopo viene messo in discussione. Noi abbiamo presentato
interpellanze nel passato e c'è sempre stato risposto che non
c'erano le strutture disponibili, mentre ora ci sono, perché
abbiamo risorse ridotte e soprattutto siamo in un momento di
assoluta difficoltà. Come avremo modo di spiegare meglio nella
discussione del bilancio regionale, non si può pretendere o avere
la necessità di sacrificare una parte del sociale e nello stesso
tempo mantenere in piedi queste strutture che non hanno più senso
di esistere.
Cosa ha fatto questa società COUP. I dati sugli ultimi due tre
anni penso che saranno oggetto dell'intervento del collega Fabbri,
il quale vi dirà esattamente cosa ha fatto di concreto questa
società, quali capitali ha mosso.
Noi crediamo che in questo momento un costo che supera i 300
mila euro, solo per mantenere in piedi questa società, sia un lusso
che non possiamo più permetterci, Presidente. Non possiamo più
permettercelo per vari motivi. Non avrebbe senso nel futuro
mantenere in piedi una società che dal 2017 entrerà a tutti gli
effetti nel bilancio consolidato della Regione. Non ha più senso,
perché la scelta del governo è stata molto chiara. Non ha più senso
perché, al di là dei proclami che noi sentiamo, anche da parte di
alcune forze che in questo momento compongono la maggioranza -
proclami di cambiamento, di volontà di portare quella sensibilità
particolare che in passato abbiamo condiviso - noi pensiamo che sia
giunto il momento di passare dai proclami ai fatti. Se no è troppo
facile continuare a ripetersi e a parlarsi sopra, dicendo che i
lussi sono finiti, che bisogna avere una sensibilità di
amministrazione diversa, che abbiamo la necessità di razionalizzare
e di evitare gli sprechi, ma poi si continua come se nulla
fosse.
Abbiamo un bilancio che ci penalizzerà dal punto di vista degli
investimenti e delle risorse per la fasce deboli, per il sociale.
Abbiamo ritenuto opportuno aumentare la quota minima che le
famiglie dovranno pagare con seimila euro di ISEE, per mandare i
bambini agli asili nido. Questi sono segnali che preoccupano,
perché sono il segno di un momento di grande difficoltà, in cui
bisognerebbe avere - torno a ribadirlo - la capacità di passare dai
proclami ai fatti. E i fatti sono questi: evitare gli sprechi,
chiudere le società che non hanno più senso di esistere, avere il
coraggio di farlo prima che ci siano leggi dello Stato che ce lo
impongono.
Attenzione, c'è un altro aspetto che noi riteniamo assolutamente
importante. Le direttive per il programma di razionalizzazione
delle partecipate locali saranno un altro passaggio fondamentale.
Noi non sappiamo ancora quali saranno i contenuti e in questo
momento abbiamo null'altro che un programma di razionalizzazione,
per cui vedremo in primavera che cosa comporterà quella che viene
chiamata direttiva Madia o programma di razionalizzazione della
Madia. Ma perché non dare un segnale immediato?
Concludo dicendo che noi sappiamo le difficoltà che ci possono
essere dal punto di vista operativo nel mettere in liquidazione
delle società. Pertanto noi non abbiamo chiesto che venga messa in
liquidazione dal primo di gennaio. Noi abbiamo chiesto e chiediamo
con forza che ci sia l'impegno soprattutto per questa società, che
è stata già dichiarata non più utile per quello che riguarda il
proseguo degli investimenti, affinché avvenga nei primi mesi del
2016. Non c'è una data fissa, vedete voi i tempi, però il segnale è
che non si può prescindere da questo momento di grande difficoltà.
Grazie.
Presidente
- Grazie collega Gerandin. La parola al
collega Chatrian.
Chatrian (UVP)
- Sì, grazie Presidente. Buongiorno a
tutti.
Indubbiamente questa mozione è propedeutica alla discussione che
faremo tra qualche giorno, quando andremo a dibattere il bilancio
triennale 2016-2018, non tanto dal punto di vista amministrativo ma
da quello politico, delle scelte che intendiamo modificare e di
quelle che sono le regole del gioco. È una mozione che con i
colleghi non solo abbiamo condiviso, ma che da diversi anni
affrontiamo in quest'aula. In questi due anni e mezzo diverse volte
abbiamo fatto non solo delle interpellanze o interrogazioni per
conoscere cosa si sta facendo, ma più volte siamo entrati nel
merito con delle mozioni con cui si impegnava il Consiglio tutto e
il governo regionale a prendere strade chiare.
Il collega ha già illustrato nelle premesse la cornice
importante di questa scelta. Non dando delle date fisse (entro 90,
60 o 30 giorni) per mettere in liquidazione questa società
indiretta, però c'è un impegno di natura molto politica, dal nostro
punto di vista. Conoscete la posizione del nostro gruppo, legata
non tanto alle partecipate dirette o indirette, ma alla difficoltà
di avere la possibilità di una casa di vetro. Quindi conoscere
perfettamente cosa si sta facendo e come vengono utilizzati i soldi
di una partecipata. Ma il passo in più che vorrei fare è che non ci
siano dei doppioni. Assessore Fosson, lei sa che numerose strutture
dell'Assessore Baccega in questo momento hanno meno lavoro, perché
ci sono meno risorse, meno appalti e ci sono meno procedure, ma
abbiamo tutta una serie di professionalità all'interno
dell'amministrazione (ingegneri, architetti, avvocati, giuristi)
che tranquillamente potrebbero dare gambe e corso a quello che è
l'indirizzo di natura politica.
Cerco di spiegarmi un po' meglio. Questa società è costata per
la sola gestione più di 700 mila euro all'anno, tra compensi
dell'amministratore unico, struttura, ottavi, settimi, ragionieri,
professionisti interni. Era una piccola o grande sede, di cui più
volte si è già dibattuto in quest'aula, che è costata al sistema
pubblico diversi milioni: 700 mila euro per diversi anni; non
facciamo i conti, ma li potremmo fare tranquillamente. Quello che è
andato è andato e le battaglie che sono state fatte negli ultimi
due anni di questa legislatura sono molto puntuali. Diverse volte
vi abbiamo chiesto di mettere in liquidazione questa società perché
non è più utile, perché non ha più senso.
Questa volta però c'è un elemento in più che dobbiamo
analizzare. Nella finanziaria che ci avete presentato qualche
settimana fa c'è una virata di 180 gradi, che è quella di
riallocare e azzerare i 118 milioni di euro per l'ampliamento
dell'ospedale, cosa per cui questa società è nata, cioè per
ampliare il nuovo ospedale. La scelta politica di questa
maggioranza è di azzerare completamente quell'impegno, riallocando
i 118 milioni di euro. Oltretutto c'è stato fornito, dopo nostra
richiesta, un prospetto abbastanza chiaro che dice dove sono stati
riallocati i 118 milioni che dovevano invece essere impegnati per
l'ampliamento dell'ospedale. Quindi la COUP tre settimane fa è
stata svuotata dal punto di vista finanziario, è stata proprio
prosciugata. È stata una scelta di natura politica.
Col collega Guichardaz molte volte abbiamo affrontato questo
tema nei due anni e mezzo di legislatura, proprio per dire se
questa società ha ancora senso di esistere. La risposta della
maggioranza, fino a qualche mese fa, è sempre stata che la
connotazione, la
mission
, di questa società è l'ampliamento
dell'ospedale. Invece, mi sembra che la scelta della politica di
tre settimane fa sia stata chiara: svuotiamo i soldini che erano
stati caricati nel calderone per l'ampliamento dell'ospedale e
facciamo invece un investimento sul piano cultura, sulla
valorizzazione e riqualificazione del patrimonio, sulla finanza
locale, sul piano scuola, sui miglioramenti fondiari e sui riordini
fondiari. Questi soldi sono stati traslati completamente su altri
investimenti, quindi a maggior ragione vi poniamo il quesito, per
una soluzione, per una seconda via che è quella di dire: vista la
legge finanziaria del 2016, cerchiamo insieme se c'è la volontà di
un percorso di messa in liquidazione della società COUP, per i
motivi che ho cercato di elencarvi. Una ragione è di natura
economico-finanziaria, perché questo giocattolino costa alle casse
regionali 700 mila euro all'anno solo di spese di gestione.
Il secondo motivo è il più importante. Nella vostra finanziaria,
che la Giunta regionale ha approvato qualche settimana fa,
all'articolo 11 comma 3 c'è la rideterminazione in riduzione di
euro 118 milioni, a copertura degli oneri derivati
dall'applicazione del comma 2, per altri sette tipi di investimento
che vi leggevo poc'anzi. Quindi cade completamente la mission di
questa società s.r.l.
Un elemento in più che vi dicevo poc'anzi: abbiamo le
professionalità interne che hanno meno lavoro. Magari il collega
Assessore Baccega ci aiuterà in questo e metterà qualche elemento
in più. Forse è il momento di traslare tranquillamente queste
piccole incombenze e competenze all'interno del suo dicastero, in
modo da risparmiare e riallocare questi risparmi già subito nella
legge finanziaria. Sicuramente l'Assessore Baccega ci darà qualche
elemento in più, ma anche l'Assessore Fosson cercherà di spiegarci
se la messa in liquidazione potrà avvenire nei primi mesi o se
magari ci andranno i primi sei otto mesi del 2016.
Dico questo perché adesso gli elementi sono nuovi. Il prospetto
che gentilmente l'Assessore Perron ci ha fornito è molto chiaro.
Queste erano le risorse che fino a tre settimane fa aveva a
disposizione la COUP s.r.l. Se la finanziaria sarà approvata nella
prima settimana di dicembre così come è stata presentata dal
governo regionale, la COUP non avrà praticamente più un euro a
disposizione.
Forse è il momento propedeutico ad affrontare politicamente
questo dossier. Mi fanno segno gli assessori competenti che ne
parlerà il Presidente della Regione, ma non sarebbe male sentire
anche i dicasteri toccati sul vivo, quello dei lavori pubblici e
quello della sanità. Oltretutto mi sembra che la mission di questa
società fosse molto chiara, quindi viene a cadere un po' la sua
natura.
Non aggiungo altro. Ascolteremo con molta attenzione
l'intervento di chi, del governo, interverrà su questa nostra
proposta. Ripeto che non abbiamo apposta voluto mettere dei limiti,
ma dal nostro punto di vista questo un impegno politico forte. I
doppioni non devono più esistere e gli sprechi nemmeno. Se si
cambia idea - si dice:
ma le s-ôno i tzandzon po le s-idé
[traduzione letterale dal patois: ma gli asini non cambiano idea] -
e se si decide di riallocare queste importanti risorse su altri
investimenti, forse è il momento buono per mettere in liquidazione
tale società e di conseguenza utilizzare anche quelle risorse per
qualcos'altro.
Ascolteremo attentamente le parole del Presidente e speriamo che
ci sia da parte della maggioranza e del governo una particolare
attenzione. Con serenità, con voglia di essere propositivi, di
incidere e di incalzare su temi importanti, riteniamo che ci sia la
possibilità di accompagnare questa società nella chiusura del
cerchio e quindi in un vero risparmio per la collettività
valdostana. Grazie.
Presidente
- La parola al collega Fabbri.
Fabbri (UVP) -
Sì, grazie Presidente.
Mi unisco anch'io a quanto hanno detto i miei colleghi e vorrei
sottolineare come sia giunto il momento di pensare che questa
società è arrivata ormai al capolinea, perché è chiaro che il suo
scopo è finito. Con un gioco di parole si potrebbe dire che la
società di scopo ha perso, ha smarrito lo scopo.
Dando un'occhiata alle attività svolte negli ultimi anni, sono
andato a guardare i vari affidamenti fatti negli ultimi tre anni.
Se nel 2012 sono stati fatti 20 affidamenti per il prosieguo dei
lavori istituzionalmente di competenza della società, nel 2013 e
nel 2014 i lavori affidati sono calati drasticamente. Tant'è che
nel 2014 ne sono stati affidati solo tre, a dimostrazione del
rallentamento progressivo e drammatico dell'attività di questa
società, il cui motivo lo conosciamo tutti.
Adesso è arrivato - l'ha sottolineato bene il collega Chatrian -
il momento in cui la società ha veramente perso il suo motivo di
essere. È stata ritirata la volontà da parte del governo di andare
avanti sulla costruzione del nuovo ospedale e si sono liberate
queste risorse, giustamente, per altri tipi di iniziative. E allora
ci stiamo chiedendo che cosa ci sta a fare questa società. Senza
contare, poi, che tutti gli affidamenti, soprattutto dal 2012, sono
stati fatti con poca chiarezza; tutti! La trasparenza lasciamola
perdere, ma c'era allora la necessità impellente di procedere
velocemente, che era nello scopo di costituzione di questa
società.
È stato detto e abbiamo già fatto parecchie interpellanze o
azioni sull'argomento. Io vorrei ricordare che questa società, che
è stata creata praticamente in
duplex
con la NUV, aveva la
sua ragion d'essere in quanto citato nella delibera di
costituzione: il personale tecnico dipendente, cioè regionale, in
possesso delle necessarie qualifiche professionali risultava
interamente assorbito in altri compiti e pertanto occorreva
ricorrere a soggetti esterni per poter procedere all'esecuzione dei
suddetti interventi
.
Ora, è stato già detto, ma lo voglio
ripetere e l'avevo già chiesto: visto e considerato che sono
cambiate drasticamente le situazioni, noi siamo convinti che a
livello del personale regionale ci sia tutta la competenza -
l'incontrovertibile competenza, direi - del personale degli uffici
regionali a sostenere il lavoro che sta facendo questa società.
Detto questo, vorrei anche riportare l'attenzione anche sul
fatto che il nuovo bilancio prevede la dismissione e la
valorizzazione degli immobili regionali. Sarebbe anche opportuno
mettere in valorizzazione e in dismissione la sede di questa
società, che era stata acquistata precipitosamente negli anni
passati. A questo punto, se la nostra mozione venisse accolta, si
libererebbe uno dei pezzi importanti della valorizzazione di questi
beni immobili.
È arrivato il momento in cui è estremamente necessario dare un
segnale forte - anche nelle piccole cifre, nelle piccole cose - che
veramente nulla sarà mai più come prima, come è stato detto molte
volte, e che la volontà del Consiglio tutto insieme è quella di
cambiare modo di gestire le cose. Affinché quello
slogan -
anzi, non voglio dire slogan - quella convinzione che nulla sarà
come prima non si risolva poi in un'azione da Gattopardo,
incominciamo a rivedere il corollario di società che abbiamo creato
in tutti questi anni e che ora come ora non hanno più ragione di
essere e sono fonte di sprechi. Soprattutto sono fonte di
possibilità di recupero di bilancio da parte della Regione, che può
essere utilizzato là dove dobbiamo purtroppo tagliare pesantemente,
come diceva prima il collega Rollandin, specialmente nel sociale,
dove si incide direttamente nella carne viva dei nostri
concittadini. Grazie.
Presidente -
Grazie. Siamo sempre in discussione
generale. Non vedo altre richieste.
Chiudo la discussione generale. Per la replica la parola al
Presidente della Regione.
Rollandin (UV) -
Oui, merci Président.
Je crois que le débat sur ce thème a en principe repris le
discours qu'on a fait dans ce Conseil, en signalant le fait que
pour ce qui est du projet et du programme de l'hôpital il y a eu
des variations, qui ne sont pas liés à un changement d'avis par
rapport à ce qui est l'exigence d'avoir un hôpital unique. Ça on
veut le rappeler: il faut que les trois sièges actuels de l'hôpital
soient compris dans un siège unique. Dans ce sens, on veut
réaffirmer que l'objectif est quand même maintenu.
Les fouilles archéologiques de la zone qui était concernée par
l'hôpital ont permis de découvrir un aspect important, qui est
encore soumis à l'attention d'une commission spécifique qu'a été
créée de la part de la Surintendance, avec une série d'experts au
niveau national et international qui sont en train de travailler.
Cette commission s'est déjà réunie il y a quelque temps et se
réunira encore dans ces mois, ayant l'objectif de faire le point,
important pour savoir ce qu'il faut encore faire au niveau des
fouilles et pour être conscient de ce qui est le système pour la
mise en valeur de cette découverte du personnage qui, comme vous
savez, a été repéré. Ils ont parlé d'un
condottiero
, mais on
ne sait pas encore quel est le rôle de ce personnage. Quand même,
il est en train d'être examiné, justement pour en savoir plus.
Étant donné qu'il est l'unique repère de l'âge du Fer en Europe, il
a une importance particulière, ainsi que l'ensemble des pierres qui
sont mises dans la zone où il devait être prévu le projet de
l'hôpital. Comme je disais, l'examen c'est pour savoir s'il faut
encore davantage faire des fouilles et pour être conscient de ce
qu'on peut faire dans cette zone, c'est-à-dire de maintenir cet
aspect et le protéger, ou bien prévoir un déplacement. Selon ce qui
se passera, on pourra avoir l'idée s'il y a encore une possibilité
de revoir le projet qu'on avait pris en charge et qu'on avait
discuté même dans la Commission compétente.
Par conséquent on pourra savoir si on doit en quelque sorte
réduire le projet originel et prévoir des changements par rapport à
ce projet. Ça c'est l'engagement qui est encore en charge de la
COUP, qui maintenant est en train de suivre la partie liée à cet
aspect des fouilles, qui n'est pas encore terminé, et suite aux
décisions on pourra savoir si elle devra avoir encore un rôle, dans
le sens qu'elle devra reprendre la possibilité ou non de revoir le
projet et de réaménager l'ensemble.
Dans ce sens, je veux seulement rappeler que le coût du
personnel pour 2016 - ils ont été réduits - se chiffre plus ou
moins à 80 milles euros, par rapport aux 700 milles prévus, car il
n'y a plus une série de personnes qui étaient engagées auparavant.
Il y a encore un emprunt de 118 millions d'euros, que vous avez
dit, par rapport à l'emprunt initial qui était de 124 millions, qui
permet d'aller de l'avant pour ce qui est des démarches qui sont en
train de se passer aujourd'hui.
L'azione che si sta portando avanti con la COUP evidentemente è
sub iudice
, nel senso che se ci saranno sviluppi di un certo
tipo, la conseguenza di questa misura porterà a valutare se sarà
ancora necessario avere una società di scopo con queste
caratteristiche - era impegnata e ha fatto un lavoro importante per
arrivare alla determinazione del progetto e per seguire tutte le
procedure - oppure se, a seguito delle indicazioni della
commissione competente, si dirà che quest'area dovrà essere
mantenuta integra o comunque protetta, per cui il progetto verrà
completamente stravolto, visto in modo diverso e chiaramente dovrà
essere riprogettato. Si prenderanno le misure che saranno
necessarie per ridurre comunque l'impegno che oggi c'è dalla parte
della COUP, che ridotto a tali termini continua proprio per
mantenere questo raccordo che è necessario per la questione degli
approfondimenti sulla zona archeologica.
Per quanto ci riguarda, noi siamo dell'idea che quando saranno
finiti questi accertamenti faremo la valutazione definitiva su
questo tema. Sicuramente, se non sarà più necessario saremo i primi
a dirlo, come abbiamo fatto per quanto riguarda l'università.
Quando sarà finito questo primo lotto, siccome sul secondo la
progettazione c'è già, non ci sarà bisogno di fare altre procedure
e altre pratiche, quindi andrà a termine. Questa soluzione verrà
vista nel momento in cui ci saranno queste determinazioni, che a
oggi non so darvi, perché non ci sono ancora indicazioni da parte
della commissione competente.
Quando sarà finito questo, noi siamo dell'idea di fare una
relazione al Consiglio e alla Commissione competente, in modo da
fare insieme le valutazioni su quello che sarà il futuro di questa
società. A oggi - si chiede nei primi mesi 2016 praticamente di
disattivare la società e di chiuderla - non riteniamo che ci siano
gli argomenti per accettarla così com'è. Quindi noi ci asteniamo
sulla mozione, ma ribadiamo che siamo disponibili a dare conto
delle determinazioni della commissione, che saranno determinanti
per il futuro della possibile azione della società. Se sarà
necessario verrà presa in considerazione, se non sarà necessario
saremo i primi a prenderne atto e quindi a trarre le conclusioni
conseguenti. Grazie.
Presidente
- La parola al collega Gerandin.
Gerandin (UVP)
- Merci Président.
Ho ascoltato attentamente quanto ci ha detto, Presidente. La
nostra mozione vuole essere ben lungi dal mettere in discussione
l'ospedale unico: non era questo il senso e se questo è stato
inteso, non era il nostro volere. Non era neanche nostra intenzione
mettere in dubbio la valorizzazione della scoperta archeologica,
perché proprio. Evitiamo malintesi, Presidente. Lei ci ha risposto
per un lungo momento su questi due aspetti, ma non era quello che
noi volevamo mettere in discussione. Se c'è qualche dubbio, se c'è
da correggere qualcosa sulla mozione in questo senso, noi siamo
disposti a correggerlo. Penso che sia necessario essere coscienti
di cosa si possa fare per valorizzare la zona, ci mancherebbe! Il
senso della nostra mozione non era proprio questo. Non so se il
progetto andrà cambiato o comunque rivisto, ma torno a dire che la
nostra mozione non dice nulla a riguardo di questo.
La nostra mozione va oltre, verso un ragionamento che, io penso,
anche nell'ottica della predisposizione del bilancio, quest'aula
dovrà condividere. La società di scopo era un
escamotage
,
Presidente, anche in parte giustificato, perché obiettivamente è
stato utile per riuscire a superare il cappio del patto di
stabilità o dell'obiettivo eurocompatibile, chiamiamolo come
vogliamo. Però lo sappiamo perché è nata questa società. Poi magari
abbiamo delle visioni diverse su come è stata gestita e su come è
stata affidata, ma sulla necessità, torno a dire, è anche un
obiettivo condivisibile, Presidente. Però, se prima era un
escamotage, ora è un lusso che non possiamo più permetterci.
Lei ha detto che saranno solo più 80 mila euro. Presidente, io
penso che su un bilancio, come quello che voi come governo ci avete
presentato e che andremo a discutere, se riusciremo a reperire
qualche risorsa per garantire il futuro del sociale, dovremo farlo
raccogliendo 100 mila euro per ogni capitolo. Se lei mi dicesse
"trovami 15 milioni per togliere il discorso dell'utilizzo
dell'avanzo sugli Enti locali" le dico adesso che non saprei dove
dirle di prenderli. Per cui, io penso di essere corretto su questo
aspetto. Sono gli 80 mila e i 100 mila euro che possono fare la
differenza: tale è la nostra visione in questo momento. Non so se
saranno solo 80 mila euro - non ho motivo per non crederci - ma
sono comunque un segnale in questo momento.
Noi crediamo veramente, Presidente, che se in futuro ci sarà la
necessità di rivedere un progetto, noi abbiamo professionalità che
in questo momento chiedono di poter lavorare - mi rivolgo
all'Assessore Baccega, perché ci parliamo tutti con il personale,
con i dirigenti e con chi opera all'interno della sua struttura -
chiedono di poter lavorare! Chiedono che le direzioni dei lavori
non siano affidate all'esterno e che quei pochi cantieri in
economia siano affidati alle strutture, perché si sentono inutili.
Questa è la verità con cui dialoghiamo quotidianamente anche noi.
Non pensiamo di essere qualcosa fuori da quelli che sono i
parametri. Noi parliamo con la gente, ma ci parlerete anche voi,
visto che le avete negli uffici queste persone!
La differenza è nel dire che, se un domani ci sarà la necessità
di modificare, di rivedere o di valorizzare quest'area, abbiamo le
capacità interne per farlo. Come il collega ha detto bene prima, la
maggior parte dei lavori sono fatti in economia diretta, salvo rari
appalti. Tenere in piedi una struttura per fare affidamenti in
economia diretta: non ha nessun senso di esistere in una cosa del
genere!
Siamo alla vigilia di un bilancio. Questo è un segnale, anche se
sono solo 80 o 100 mila euro, per vedere se c'è la volontà di
cambiare strada, di cambiare rotta. Io ho seguito attentamente
quello che ha detto qualche Assessore che è seduto accanto a lei,
Presidente, quando è stato detto - anch'io condivido - che "l'unica
risposta possibile è aumentare la produttività. Inutile per noi
avere una miriade di dipendenti pubblici che non generano alcuna
ricchezza". Come non condividere una cosa del genere! E allora
diamogli la possibilità di farla! Questa è la nostra differenza:
saranno 80, 100, 200 mila euro? Faranno la differenza sul nostro
atteggiamento in vista del bilancio. Perché se su queste cose non
c'è coerenza, non c'è volontà, non c'è intendimento comune di
andare a rivedere, allora siamo su due pianeti diversi!
Non si può da una parte chiedere collaborazione, idee ed
eventualmente proposte, se poi ci troviamo arroccati a difendere
qualcosa che è indifendibile. Perché dobbiamo aspettare che sia il
decreto Madia a dirci che dobbiamo mettere in liquidazione queste
società? Perché questo avverrà! Quelle che non sono società
attinenti e obbligatoriamente create per certi scopi, non hanno più
senso di esistere. Questo ormai è un principio che a livello di
Stato è condiviso e si aspettano solo i decreti attuativi. Noi
dobbiamo aspettare i decreti attuativi per muoverci in questa
direzione, quando abbiamo deciso che era un investimento che in
questo momento è fermo in attesa di approfondimenti? Semmai un
domani dovessimo continuare a investire, non avremmo più la
possibilità di mantenere in piedi questa società. Perché arrivare
sempre ultimi, quando lo Stato ci impone qualcosa?
Lo dico amaramente: noi abbiamo condiviso queste battaglie. Le
abbiamo condivise con qualcuno e non possono tacere su queste cose;
non si può tacere! È troppo facile fare proclami e poi alla fine la
sostanza non cambia. Lo dissi all'atto dell'insediamento del nuovo
governo: io schiaccerò il pulsante e dirò bravi se saranno riusciti
a far cambiare idea su qualcosa a questa maggioranza. È il momento
di dimostrarlo, poi io lo schiaccio il pulsante! Io lo schiaccio il
pulsante per dirlo, non c'è assolutamente problema. Sulla legge
Fontana, caro Assessore Donzel - se vuole poi schiacci pure il
pulsante, sarei curioso di sentirla - ...
(Voci fuori microfono)
Presidente
- Ritorniamo al dibattito. Assessore,
colleghi!
Gerandin (UVP)
- Beh, visto che l'Assessore ha
commentato, io replico.
Al tavolo sulla legge Fontana io ho cercato non solo di essere
propositivo, ma di portare la nostra sensibilità. Sulla legge
Fontana le ho detto e ripetuto di non metterci mai nella difficoltà
di dire: va bene la legge, ma tagliamo su altre parti del sociale.
Questa è la verità! Abbiamo visto cos'è successo sugli asili nido e
vedremo col bilancio cosa succederà sugli anziani. Questa è la
differenza.
Sollecitiamo e proviamo a chiedere che ci sia coerenza. Ognuno
di noi è stato eletto sulla base di quello che personalmente può
portare e io non credo che i movimenti e i partiti possano in
qualunque maniera influire sulle convinzioni personali. Lo dico
sinceramente, perché lo penso. Ripeto che non ho nessun problema a
dire che, se riuscirete a far cambiare idea alla maggioranza su
questa cosa, io vi dirò: complimenti, la vostra è stata una
scelta
.
Sennò, a di là dei proclami e della sensibilità di
sinistra o di chi altro, non c'è nulla! Continuiamo a fare
proclami, senza portare nessun tipo di valore aggiunto. È stato
dimostrato che non sta più in piedi, né come scelta, né come
futuro. Ma allora, dov'è la difficoltà a dare
un segnale in
questa direzione, quando parliamo di bilanci lacrime e sangue? Si
chiede coerenza, si chiede un segnale politico diverso, alla
vigilia di un bilancio dove - attenzione! - con questo
atteggiamento potremmo farci del male.
Si dà atti che dalle ore 9.52 la Presidenza è assunta dal
Vicepresidente David Follien.
Presidente
(Follien)
- La parola al Consigliere
Chatrian.
Chatrian (ALPE)
- Grazie Presidente.
Noi saremo lieti - spero ancora nelle dichiarazioni di voto -
che anche gli altri gruppi partecipino alla discussione: Stella
Alpina, PD, i colleghi dell'Union, oltre all'intervento che ha
fatto il Presidente della Regione.
A proposito del polo unico, più volte ci siamo confrontati sul
come e in che maniera, anche a seguito delle novità che ci sono
state negli ultimi due anni, si dovrà comunque rivedere la
programmazione e la pianificazione ospedaliera. Però, colleghi, c'è
un secondo elemento. Ci saranno sicuramente delle modifiche del
progetto, lo diceva bene il Presidente Rollandin. La COUP in questo
momento si avvale di professionisti esterni, per cose che si
potrebbero fare tranquillamente nel dicastero dell'Assessore
Baccega, utilizzando le professionalità interne per la direzione
lavori e la sicurezza. Ma per quanto riguarda la modifica
progettuale, la COUP si avvale di professionisti esterni. A noi
sembra che la proposta che fa il Presidente della Regione sia una
posizione di retroguardia e rinunciataria. Ecco perché mi
piacerebbe sentire anche gli altri gruppi in questo Consiglio,
perché - scusate colleghi se a qualcuno interessa - ma la vera
novità della finanziaria 2016, dal nostro punto di vista e con
tutta umiltà, è l'articolo 11, mentre tutto il resto è abbastanza
una fotocopia della precedente.
L'articolo 11 della finanziaria modifica completamente gli
interventi a sostegno della crescita della legge regionale n. 40
del 2010, cioè va a riallocare quei 118 milioni di euro che erano
destinati all'ampliamento dell'ospedale. Poi giustamente il
Presidente Rollandin ha detto: no, Chatrian, hai sbagliato i conti,
perché cinque milioni di euro rimangono alla COUP. Ho sbagliato:
cinque milioni restano, ma 118 vengono riallocati su altro.
Lasciamo perdere le miserie o le modifiche piccole, ma guardiamo
dove c'è la trippa. Ho sentito prima dei colleghi che volevano
intervenire. Lasciamo da parte le cosette piccole e parliamo invece
di quelle grandi, dove ci sono delle modifiche importanti. Però, ci
sarebbe piaciuto sentire le parole dell'Assessore Fosson e
dell'Assessore Baccega su questo tema, perché la questione è molto
importante. A seguito delle riflessioni su cosa è stato fatto negli
ultimi anni, dei costi di gestione, delle risorse che si potevano
utilizzare meglio, dei doppioni che sono stati messi in campo, la
proposta che il Presidente ci fa è che per il 2016 ci costerà solo
80 mila euro. Ma devi costarci zero, perché non ha nessun senso! E
se ci sarà una rivisitazione del progetto, sarà fatto all'interno
dell'Amministrazione regionale, avvalendosi di professionalità
esterne così come fa la COUP; nulla cambia!
Lo dico per chi ci ascolta e per i colleghi di maggioranza, se a
qualcuno interessa: qualsiasi decina di migliaia di euro, ma in
questo caso parliamo di più di 100 milioni di euro riallocati, sono
troppo basilari, troppo importanti! Perché non fate una scelta che
vada nella direzione da noi auspicata, senza mettervi dei paletti
classici: "entro 30 giorni, entro...". È un'altra partita che si
gioca malamente e che non accettate dai banchi delle opposizioni,
dato che vi proponiamo una via di uscita. Non abbiamo voluto
specificatamente, coi colleghi Gerandin e Fabbri, di nuovo
rilanciare sulla non trasparenza di questa società, perché le cose
che sono state fatte ormai sono andate. Ma riusciamo a mettere un
punto a capo, dato che lo Stato fra un anno ci obbligherà a fare
certe scelte?
Con il Presidente La Torre, qualche giorno fa, durante l'ultimo
dibattito in II Commissione, ci siamo chiesti se prima della
votazione sulla finanziaria saremo capaci di anticipare lo Stato.
Sapremo anticipare lo Stato, prima che ci imponga certe cose sulle
società di scopo, sulle società
in
house
, sulle
società indirette e su quelle dirette? Sapremo anticipare e
scegliere noi cosa fare del nostro destino e delle nostre
società?
Questa è una proposta che vi dà, dal nostro punto di vista, una
via d'uscita. Da una parte si risparmia, dall'altra c'è una
possibilità di utilizzare al meglio le risorse interne, però
solletichiamo, incalziamo e stimoliamo l'Assessore Baccega perché
ci dica qualcosa! Magari possiamo ridare un po' di dignità
all'interno del suo assessorato, che è passato da un piano lavori
da 80 milioni di euro all'anno a 10 milioni. Un assessorato
strutturato con dirigenti, architetti, ingegneri, ottavi livelli,
settimi livelli, capiservizio, direttori e tutte queste cose
possiamo farle al nostro interno.
Non penso che siamo andati fuori strada nel presentare questa
nostra iniziativa, che vi dà la possibilità di mettere in
liquidazione una società che non ha più nessun senso di esistere.
Riusciamo, riuscite a dare un segnale allo Stato che siamo capaci a
organizzarci da soli? Che riusciamo a non farci imporre dallo Stato
le cose e che riusciamo anche a risparmiare qualche soldo. O invece
dobbiamo aprire dibattiti su delle cose magari molto più piccole,
che alla fine non incidono né sul bilancio né sulla collettività
valdostana. Vi diamo veramente una possibilità per uscirne, non
dignitosamente, perché forse è l'unica cosa che si può fare in
questo momento.
Mi sembra veramente una posizione non solo di retroguardia. C'è
qualcosa che sicuramente volete nascondere? Ci sono delle cose che
non potete fare? C'è un'imposizione all'interno di questa nuova
maggioranza? Oltre alle piccole marchettine che leggiamo nella
finanziaria (ci sono scritti i nomi e i cognomi) possiamo parlare
di cose serie?
Presidente
- Grazie, la parola al Consigliere
Ferrero.
Ferrero (M5S)
- Grazie Presidente.
Per noi l'argomento che è stato correttamente sollevato dai
colleghi non è nuovo. È dal 2010, quando non eravamo ancora in
Consiglio, che noi ci stiamo occupando della questione dei lavori
di ristrutturazione e di ampliamento dell'ospedale. Sentire il
governo regionale che parla di lavoro importante fatto dalla COUP e
di verificare se è ancora necessaria l'opera di questa società, fa
sinceramente ridere.
Se andiamo a vedere quello che ha fatto la COUP, a noi fa
sinceramente venire i brividi. Ha iniziato non con un appalto, ma
con l'affido diretto della costruzione del parcheggio
dell'ospedale, per una cifra spropositata. È arrivata la Direzione
distrettuale antimafia e ha constatato che la 'ndrangheta stava
taglieggiando l'imprenditore che si occupava della questione. È
venuta fuori una storia veramente losca che tutti già sanno ed è
inutile ricordarla. Il secondo grosso appalto - che non è un
appalto neanche quello, ma un affido diretto - è stato dato alla
stessa ditta per la costruzione del cunicolo. E anche lì milioni di
euro dati così, direttamente. Improvvisamente ci si accorge, dopo
aver fatto tutti questi lavori, che, guarda caso, ci sono dei
ritrovamenti archeologici.
Deve essere chiaro: avevate costituito questa specie di società
- non so come chiamarla; questa specie di mostro amministrativo -
che doveva sovrintendere il tutto, ma ha sbagliato tutto
dall'inizio alla fine. Questi dovevano coordinare, fare una specie
di calendario dei lavori e cosa fanno? Fanno prima il parcheggio,
fanno prima il cunicolo e non vanno a guardare se ci sono dei
reperti archeologici, là dove doveva essere poi realizzata la nuova
ala dell'ospedale.
Qui ci troviamo di fronte a una serie di atti di
approssimazione, disinvoltura e incompetenza che già da soli dicono
che questa società non solo non ha fatto il suo dovere, ma ha
cagionato dei danni alla Regione. Quindi, dal nostro punto di vista
era semplicemente prendere atto di una situazione che è davanti
agli occhi di tutti. Dire che la società non ha funzionato e
abbiamo buttato via dei soldi. Stoppiamo questa emorragia di
denaro, in un momento in cui i soldi non ci sono e i pochi che ci
sono dobbiamo cercare di investirli per qualcosa di produttivo.
Vogliamo ostinarci a tenere in piedi questo carrozzone, dicendo
che forse vogliamo continuare con il progetto dell'ospedale unico.
Va bene, ma ci rendiamo conto che le persone a cui è stata affidata
la gestione di questa società si sono dimostrate non all'altezza
del compito, per non dire altro, per essere proprio dei
signori?
Lasciamo perdere e chiudiamo questa società. Vendiamo l'alloggio
che era stato acquistato per dare la sede alla società e con quei
quattro soldi facciamo qualcosa di utile. Soprattutto, andiamo a
vedere una volta per tutte le responsabilità. Perché qui c'è gente
che si è presa 90 o 100 mila euro lordi all'anno per fare
l'amministratore di questa società, ma per ottenere che cosa? Per
ottenere la 'ndrangheta che si occupa di un cantiere, con il becco
dentro? Per fare un lavoro che poi viene stoppato, perché ci sono
dei reperti archeologici? Ci arrivava un bambino: i sondaggi
archeologici in maniera adeguata dovevano essere fatti prima. Io
non vado a comprare i mobili prima di aver costruito la casa in un
terreno paludoso, se non so se l'edificio sta in piedi. Non sono
arrivati neanche a quello. Ci poteva arrivare veramente chiunque,
ma non questi signori super pagati: ingegneri, super ingegneri, ex
dirigenti regionali, perché poi la pensione non basta mai, si sa.
Arriviamo qui e ci dite che la società ha svolto un lavoro
importante. Benissimo, prendiamo atto che ha svolto un lavoro
importante. Ovviamente ha svolto un lavoro importante anche per i
nuovi colleghi del PD che sono entrati in maggioranza e che alcuni
mesi or sono, se andiamo a vedere le interpellanze e le
interrogazioni, la pensavano diversamente.
Presidente
- La parola al Consigliere Fabbri.
Fabbri (UVP)
- Grazie Presidente.
Intervengo brevemente soprattutto per fare una puntualizzazione
per la chiarezza del discorso e anche verso i colleghi della
maggioranza. Il Presidente ci ha detto che sono 80 mila euro i
fondi destinati al personale della ditta. Io vorrei precisare che,
oltre quegli 80 mila euro, ci sono tante altre spese che questa
ditta sostiene: dagli affidamenti fatti negli anni precedenti vedo
commercialisti, pulizia della ditta, varie assicurazioni, avvocati.
Fossero anche 80 mila euro, come diceva prima il Consigliere
Gerandin, ma raddoppiamo pure tranquillamente, sono cifre
importanti in un bilancio ridotto all'osso come il nostro.
Attenzione a volere minimizzare e mantenere in piedi questa
struttura che, come abbiamo detto, non ha più ragione di essere
oggi come oggi, perché queste cifre hanno e avranno la loro
importanza nel bilancio che andremo a discutere fra un po'.
Vorrei, poi, di nuovo sottolineare quel famoso "nulla sarà come
prima", questo adagio che sta venendo fuori ripetutamente nei
nostri discorsi. Vediamo proprio di dare un significato a questa
frase. Cerchiamo veramente, anche con questa piccola azione, con
questa piccola cosa, di dare inizio a una nuova visione
dell'amministrazione pubblica. Cerchiamo di vedere, come dicevo
prima, il corollario di queste società, perché effettivamente - mi
piacerebbe sentirlo dire dal Presidente o da qualcun altro - le
risorse interne ce le abbiamo, per cui cerchiamo di usarle.
Cerchiamo di far cambiare quella mentalità che vede la Regione come
il motore dell'economia valdostana. Non è più così. Lo diceva,
l'Assessore: non è più così, non deve essere più così. Cominciamo
anche da queste piccole cose. Grazie.
Presidente
- Grazie. Ci sono altri interventi in
dichiarazione di voto? La parola al Consigliere Guichardaz.
Guichardaz (PD-SIN.VDA)
- Grazie Presidente.
Non è in cinque minuti che si può fare un ragionamento, però
siamo stati nuovamente tirati per la giacchetta, perché ormai lo
sport nazionale è di tirare per la giacchetta il PD, ricordandogli
quello che era e quello che è diventato.
Leggo qualche giorno fa, in prossimità degli eventi tragici di
Parigi, che un genio, ex candidato al Comune di Aosta di una forza
qui presente, scrive su internet: "E avanti con il reddito di
cittadinanza. Altro regalo a chi poi in nome di Dio ci ammazza.
Viva il PD valdostano". Il PD valdostano oggi, per colpa della
legge Fontana, è diventato responsabile dei fatti di Parigi; poi ne
discuteremo nella risoluzione. Per fortuna che questo signore non è
stato eletto, ma pare sia addirittura caposezione qui ad Aosta e ha
tentato varie volte di farsi eleggere. Evidentemente è talmente
imbecille, e lo dico perché uno che scrive che la colpa dei fatti
dell'ISIS è della legge Fontana non può che essere definito così.
Forse non potevo usare questo termine - chiedo scusa Presidente
Viérin, lei ha ragione - ma quando si leggono delle cose del
genere, io spero che la dissociazione sia da parte di tutti.
Ci tiriamo per la giacchetta e noi siamo qua a cercare di dare
il nostro contributo...
Presidente
- Consigliere continui il suo intervento. Per
cortesia, ci sia un po' meno di brusio, perché non riusciamo a
seguire l'intervento. Grazie.
Guichardaz (PD-SIN.VDA)
- Dicevo che il problema è che
noi oggi siamo qua, non a rinnegare un'azione che abbiamo fatto nei
due anni precedenti. Noi siamo ancora convinti che quella società
di scopo è stata attivata spendendo sicuramente troppo. Noi
contestammo le centinaia di migliaia di euro per l'acquisto di
quegli uffici e non ci rimangiamo assolutamente ciò che dicemmo.
Contestammo gli oltre 90 mila euro di compenso per l'amministratore
unico, contestammo le scelte sul personale e noi oggi non siamo qua
a dire che è cambiata radicalmente la nostra opinione rispetto a
questo. Siamo qui a dire che, rispetto ad un progetto iniziale, si
attende una decisione.
Fosse stato per noi quel progetto non avrebbe mai dovuto
partire. Lo sapete, io sono stato uno dei promotori del referendum
sul nuovo ospedale. Probabilmente se nelle legislature precedenti
non si fosse deciso di andare avanti con l'ampliamento -nelle
legislature precedenti, non in questa in corso; è un peccato
originale che risale ad anni fa - probabilmente non si sarebbe
dovuto costruire il parcheggio. I colleghi del Movimento Cinque
Stelle hanno ragione e hanno addirittura fatto dei dossier che io
ho letto con molta attenzione. Non si sarebbe dovuto costruire il
parcheggio e non si sarebbe fatto probabilmente lo scavo
archeologicamente assistito, quindi oggi avremmo ancora una
situazione
ex ante
, probabilmente con un ospedale nuovo
fatto altrove.
Si è deciso - non per responsabilità del PD, questo lo voglio
dire - di andare avanti con questi lavori e di istituire una
società di scopo. L'impegno nostro, lo ripeto ancora, è quello di
andare verso una razionalizzazione dei costi. È un impegno che noi
ci assumiamo ufficialmente e la maggioranza lo sa, verso una
eradicazione progressiva di tutte quelle società ed entità che non
sono utili o necessarie. Quindi, nel momento in cui si definirà la
situazione dell'ospedale e si saprà a quel punto quale sarà il
destino del progetto - ricordo che è da quasi quarant'anni che
cambia. Si parla di ampliamenti e di ristrutturazioni da tempi
immemorabili, dagli anni Settanta - quando si deciderà, il nostro
gruppo sarà sicuramente interessato, per quanto nelle sue
possibilità, a cercare di razionalizzare il più possibile i costi e
le risorse. Se sarà necessario o utile reinternalizzare le risorse,
noi saremo in prima linea. Grazie.
Presidente -
La parola al Consigliere Viérin.
Viérin L. (UVP) -
Merci Président.
Non era mia intenzione intervenire, ma non ci sottraiamo mai al
dibattito politico quando questo è tale. Intanto per dire che ci
dispiace che questa società di scopo non venga in qualche modo
chiusa, perché effettivamente, con la revisione dell'idea che si ha
sull'ospedale, non ha più senso di esistere. Il collega Guichardaz,
diceva qualche mese fa che le società di scopo non hanno senso di
esistere. Forse sull'idea di creare delle società di scopo si
poteva avere anche opinioni diverse e la maggioranza riteneva che
potessero avere delle funzioni interessanti, ma oggi, a maggior
ragione visto che il progetto è stato rivisto, secondo noi - siamo
dell'idea del collega Guichardaz - queste società di scopo non
hanno più senso di esistere.
Noi non siamo qui in aula per tirare per la giacchetta nessuno,
anzi ci dispiace se qualcuno si è sentito tirare per la giacchetta,
ma le provocazioni (i borbottii, le sollecitazioni) dell'Assessore
Donzel, durante l'intervento del collega Gerandin, non sono,
secondo noi, all'altezza di un ruolo che si ricopre quando si è
seduti sul banco di un governo. Noi crediamo che i colleghi che
sono seduti sui banchi in qualità di consiglieri non hanno bisogno
degli avvocati, non hanno bisogno di essere solleticati,
sollecitati o stuzzicati da chi, ventriloquo, vorrebbe che poi
intervenissero per mettere zizzania.
Noi oggi stiamo cercando, anche in Commissione, di fare dei
ragionamenti politici. Noi non ci occupiamo direttamente qui in
aula di ciò che viene scritto sul
web
. Se andassimo dietro a
quello che si scrive sul web, abbiamo letto di tutto. Il collega
Donzel ha scritto, preso dall'entusiasmo, del taglio che avete
annunciato del 10 per cento, dicendo questo come una grande
vittoria o un grande segnale, ma è stato sommerso dai commenti. Noi
non andiamo a rispondere per i commenti di chi scrive sul web. Noi
sappiamo chi non è stato eletto ad Aosta e sappiamo anche che ad
Aosta è stato eletto Centoz. Parliamo di questo: di chi è stato
eletto, dei problemi che sta creando alla comunità e soprattutto al
Comune di Aosta. Questo per dire che se ci cercate ci trovate, nel
senso che noi sul dibattito politico non ci sottraiamo. Lo diciamo
in senso positivo, collega Guichardaz, perché lei sa che anche in
Commissione in questo periodo abbiamo, da un punto di vista
politico, fatto dei ragionamenti interessanti.
A noi interessa il cambiamento. Il collega Gerandin e altri
colleghi dicono di essere dispiaciuti che certe posizioni oggi
siano cambiate. Lei, collega Guichardaz, ha spiegato che non ha
cambiato idea su questa cosa, ma è stato lei che ha proposto per
primo di chiudere questa società di scopo, mentre invece oggi è qui
a difendere la non chiusura. Quello che vogliamo dire è che noi
speriamo nel cambiamento, anche se è qualcun altro a portarlo
avanti, anche se lo portiamo avanti assieme su sponde opposte.
Questo è il ragionamento che noi stiamo facendo e ci dispiace,
perché oggi ci sembrava ancora più sensato di poter chiudere questa
società di scopo, a maggior ragione perché gli obiettivi
dell'ospedale sono stati rivisti e perché siete entrati in
maggioranza.
Siamo contenti che la collega Fontana vi abbia tirato un po' per
le orecchie, dicendo che in maggioranza non avevate tanto voglia di
lavorare, perché è vero: non avete voglia di lavorare! Se la
collega Fontana vi sollecita in questo senso, anche su questo noi
speravamo che in qualche modo il PD potesse portare questo
cambiamento. E noi siamo per questo cambiamento e vi sosterremo
sempre per questo cambiamento.
Noi crediamo che il dibattito politico si debba fare in questa
aula, quindi noi lo accettiamo volentieri. Io credo che se oggi
abbiamo voglia di fare un po' di politica, sarà molto interessante.
Abbiamo un sacco di iniziative, siamo qui per questo, sappiamo che
tanti colleghi hanno voglia di fare politica o di farla di nuovo,
di creare un po' di idee per il futuro. Però è certo che noi non
stiamo qui a subire un non cambiamento e ancora a essere
rimproverati, perché qualcuno magari ci dice che non lo portiamo.
Ecco il senso dell'intervento di alcuni colleghi, ecco perché noi
non facciamo polemica e non veniamo qui in aula a dare dei titoli
su persone che non sono presenti. Ci dispiace - il Presidente
Viérin si agitava e aveva ragione - e chiediamo anche a lei,
Presidente Follien, che i toni in questa aula siano garbati e
soprattutto che non si utilizzino epiteti, né su colleghi né su
persone che neppure sono presenti qui, prendendosela con i deboli e
con chi oggi non può replicare. Dico questo in generale e concludo
sull'argomento - scusate la divagazione - perché effettivamente
anche la questione dei dipendenti... Scusi Presidente, se può
riferire a chi è stato muto fino adesso che ci sono ancora degli
interventi!
Presidente -
Cerchiamo, al di là dell'invito alla
moderazione dei toni e all'utilizzo di eventuali termini che non
sono appropriati all'aula del Consiglio, di ridurre gli interventi
fuori microfono, perché comunque non aiutano a seguire il
dibattito. Consigliere Viérin, credo che il suo tempo fosse quasi
terminato: se vuole concludere.
Viérin L. (UVP) -
Effettivamente diventa difficile
parlare quando tutti intervengono, soprattutto quelli che di solito
stanno zitti.
Concludo, Presidente, dicendo che sulla questione dei dipendenti
nessuno vuole mandarli a casa, ma se poi nelle interviste sull'idea
che abbiamo dell'Amministrazione andiamo sui giornali, come ha
fatto l'Assessore Donzel, dicendo che abbiamo troppo dipendenti
pubblici e che è inutile per noi averne una miriade che non
generano alcuna ricchezza! Cerchiamo di essere coerenti nelle cose
e nelle considerazioni, perché noi non vogliamo creare né
allarmismo né mandare a casa nessuno. Però vorremmo una certa
dignità nelle cose in cui crediamo e soprattutto nelle idee che
proponiamo. Grazie
Presidente -
La parola alla collega Fontana
Fontana (PD-SIN.VDA) -
Grazie Presidente.
Ringrazio il Consigliere Laurent Viérin, che ha tirato fuori la
questione venuta fuori sul giornale, perché volevo chiarire questa
situazione e approfitto di farlo in quest'aula. Io non ho detto
assolutamente quelle parole, ho già chiamato il giornalista, il
quale si è scusato e mi ha detto che farà la rettifica sul prossimo
numero del giornale. Io non so come siano venute fuori e non mi
sarei mai potuta permettere di dire quelle cose. Non sono
l'assessore, non sono un presidente e non vedo come avrei potuto
fare tutto questo lavoro da sola. Chiedo scusa ai colleghi per
quello che è stato scritto, ma non è stata una volontà mia e io non
ho detto quelle cose; l'ho già chiarito e ho già disposto affinché
sia detto pubblicamente.
Comunque, voglio dire due parole. Io non so se vi rendete conto
di quello che sta avvenendo fuori da quest'aula. Non si stanno
trattando problemi veramente seri, ma si sta giocando a chi la
spara più grossa, perché non si possono tirar fuori tutti questi
pettegolezzi, invece di occuparsi di cose serie. Anche lei,
Consigliere Viérin, ci gioca abbastanza, perché dopo aver letto
quella parola poteva anche chiedermi.
Anche la storia ieri dei gruppi: qui vogliamo collaborare, ma
alla fine ognuno mette la sua bandierina. Volete continuare così?
Va bene, ma a me interessa lavorare, risolvere i problemi e cercare
di dare risposte alla gente. Poi ognuno risponde delle proprie
azioni. Grazie.
Si dà atto che dalle ore 10.19 la Presidenza è assunta dal
Presidente Marco Viérin.
Presidente (Viérin M.)
-
Grazie. Colleghi, vi
ricordo che siamo in dichiarazioni di voto, quindi invito negli
interventi a esprimersi su questo atto. La parola al collega
Bertschy.
Bertschy (UVP) -
Grazie Presidente.
Qui ognuno che interviene cerca di dare la colpa all'altro e
probabilmente chi parlerà per ultimo riuscirà a dire che era colpa
di tutti. Noi stavamo parlando tranquillamente della COUP, ma si
sono inserite voci fuori microfono, poi altri interventi, poi siamo
andati su
Facebook
. Nessuno ha mai, in termini ufficiali,
parlato né male né fatto dichiarazioni rispetto ai movimenti che
qui sono presenti, soprattutto in quei termini. Direi che in quel
mondo lì, l'ha già detto il collega Laurent Viérin, si legge di
tutto e di più dal mattino alla sera, ma se vogliamo andare dietro
a quel tipo di osservazioni, lasciamo perdere.
Noi stiamo parlando della COUP, stiamo parlando di battaglie che
abbiamo fatto insieme, stiamo dicendo che ogni mille euro di questo
bilancio hanno la loro importanza e stiamo soprattutto dicendo che
in termini politici è opportuno rilanciare un modello. E il modello
lo si rilancia non a colpi di milionate di euro, perché non ci sono
più, ma con delle scelte, con un'idea di gestione differente e con
dei risparmi, che possono avvenire in ogni maniera, ma soprattutto
devono avvenire in ogni capitolo di bilancio. In questo senso
l'iniziativa ha dato continuità a quello che abbiamo detto in
questi anni.
Capisco le difficoltà di incidere, essendo tre consiglieri che
hanno sicuramente questa idea -anche dalle parole del collega
Guichardaz questo è emerso - rispetto a chi questa idea non ce
l'ha. Capisco l'iniziativa, per carità. Però noi oggi possiamo solo
riportare in aula questo tema, per vedere se c'è ancora la
possibilità di produrre un cambiamento, rispetto a un modello nel
quale non crediamo più.
Si parlava e si parlerà, tra quindici giorni, di ogni piccola
cifra. Ricordo che, oltre agli asili nido, l'anno scorso abbiamo
tolto anche l'assegno post natale, che non erano grandi cifre e con
qualche soldino in più lì si poteva continuare. I temi della
famiglia sappiamo a chi sono cari, oltre che a tutti noi, però
quando si parla di cose che si scollegano da un contesto generale,
da un piano di lavoro e da un bilancio, diventa facile dire: ma
tanto questo non costa molto. Sì, ma questo, più quest'altro, più
quest'altro ancora, ci permette forse di inseguire e ridare vigore
a politiche che nel corso di questi due o tre anni abbiamo
abbandonato.
Se poi dire queste cose significa offendere politicamente chi
non riesce a sostenerle, perché ha fatto degli altri accordi, beh,
non è...
(Voci fuori microfono)
Non è questo il tema. La risposta l'avete tirata fuori voi,
collega.
Presidente -
Colleghi, collega Guichardaz, vi prego di
rimanere sull'argomento per cortesia. Prego collega Bertschy, può
proseguire.
Bertschy (UVP) -
Si fa fatica da parte di tutti a fare
politica, perché altrimenti diventiamo tutti uguali. Ma il bello è
che, di qui a due anni, le persone saranno votate per le cose che
si saranno fatte e per le cose che magari non saranno più state
fatte. Se qui tutte le volte che si fa una discussione si ritorna
indietro nel tempo per dire chi c'era e di chi non c'era, ce ne è
per tutti! Mi pare che di maggioranze in questi venti anni ne sono
cambiate: siamo passati dagli ambientalisti dei fine anni Novanta,
a un po' di sinistre, alle destre. L'Amministrazione non riesce in
un giorno a decidere, fare, costruire e assumersi la
responsabilità. Ci sono dei progetti - chi ha amministrato lo sa
bene - che vanno avanti negli anni e ci sono certe scelte che forse
hanno fatto le sinistre che poi sono cadute sulle destre, certe
scelte che hanno fatto le destre che sono cadute sulle sinistre,
altre scelte che hanno fatto i movimenti autonomisti e che altri
hanno raccolto. La politica è così da sempre! Non credo che ci sia
un movimento o un partito perfetto che non abbia mai sbagliato
niente e un altro che sia entrato sempre al momento giusto.
Alcune considerazioni fanno anche specie, perché probabilmente
certe scelte in determinati contesti avevano un senso, ma oggi non
ce l'hanno più. È in questo momento che noi diciamo che la COUP non
serve, in questo momento storico, particolare, economico,
finanziario. Poi voi potete dirci che ci sono dei problemi a
chiuderla nei sei mesi che verranno o nell'anno che verrà, però
oggi ci dovete dire se è questa la scelta. Perché se la scelta è
invece di tenerla aperta il tempo necessario per rimettere da parte
i soldini per ripartire, una volta che abbiamo ben sistemato quello
che abbiamo trovato, allora è una altra cosa, al di là ancora del
decreto Madia. È su questo che vorremmo una definitiva risposta,
perché non siamo noi che possiamo chiuderla.
Presidente -
Grazie, per dichiarazioni di voto la parola
al collega Chatrian.
Chatrian (ALPE) -
Sì, grazie Presidente.
Noi pensiamo che il dato sia moto politico su questa mozione che
abbiamo scritto a più mani e presentato insieme ai colleghi
dell'UVP. La risposta della maggioranza è che questa società non si
chiude e non si mette in liquidazione. Quindi la maggioranza
ritiene utile questa società di scopo, la svuota di 118 milioni di
euro, ma è ancora utile.
Il secondo dato politico, al di là delle scaramucce, sul quale
avremmo gradito avere delle risposte da parte della maggioranza, è
se questo strumento è trasparente. Al di là dei costi, questo
strumento è trasparente? Le procedure che ha messo e che sta
mettendo in campo, che noi abbiamo contestato, sono
trasparenti?
Terzo elemento. Questo contenitore garantisce le pari
opportunità, dato che avete deciso di non metterlo in liquidazione,
dato che avete deciso che è ancora utile, dato che avete deciso di
non chiuderlo?
Queste erano le premesse, le domande e le questioni che vi
abbiamo posto dal punto di vista politico. Il resto è fuffa e non
serve a nulla, è tempo perso anche per la politica valdostana e per
questo Consiglio. Queste erano le tre domande che vi abbiamo posto,
al di là del prosieguo. Ci spiace non aver sentito le parole
dell'Assessore Baccega, ci spiace non aver sentito le parole
dell'Assessore Fosson, ci spiace non aver sentito cosa pensa la
Stella Alpina su questo.
La questione era tutta politica, il dato è politico. Questa
società di scopo sembra che non sia più utile, ma la mantenete in
vita. Non siete d'accordo a una parte e non è trasparente, ma la si
tiene in vita. Le procedure non sono trasparenti o, anzi, sono per
gli amici o per chi detiene eventualmente il cerchio magico -
perché esiste un cerchio magico e probabilmente è stato ampliato,
ma non celo dite - e in terza battuta non sono garantite le pari
opportunità.
Des deux l'une
! Ci spiace veramente che su un
tema così importante e in presenza di una svolta epocale, a seguito
della finanziaria che avete presentato tre settimane fa la quale va
a svuotare questo contenitore, qualcuno sia venuto a dire che
stiamo razionalizzando. Ma andiamo al cuore del dibattito e
prendiamo il toro per le corna, altrimenti anche chi ci ascolta
dice che forse stiamo giocando. Il mio è un invito ai colleghi
della maggioranza che oggi non hanno delle responsabilità di
governo, di valutare attentamente questa nostra proposta che va in
quella direzione. Grazie.
Presidente -
Grazie collega, altri per dichiarazione di
voto? La parola al collega Rosset.
Rosset (UVP) -
Grazie Presidente.
Solo per due considerazioni. Io credo che questa mozione vada
nell'ottica di una proposta nella prospettiva che era stata
enunciata anche in fase di discussione sul bilancio, di un
cambiamento necessario in funzione di una carenza di disponibilità.
Si tratta di trovare delle formule per dove recepire denaro e fondi
per le prospettive future, e questa poteva essere una
soluzione.
È una proposta e non è una mozione contro il PD che oggi,
capisco perfettamente, ha una posizione diversa da quella che
poteva essere un anno fa. È comprensibile, è politica; la politica
fa parte anche di questo.
Assessore Donzel, io quando lei ha parlato non l'ho mai
interrotto, non sono mai intervenuto nel merito, ho sempre
schiacciato questo tasto e dico quello che penso, che possa piacere
o non piacere. Non voglio neanche polemizzare ma, con la mia poca
esperienza, faccio molta attenzione sulle dichiarazioni e
oltretutto leggo quelle dichiarazioni che vengono fatte. Ovviamente
oggi mi preoccupo non tanto di chi non è stato eletto al Comune di
Aosta; io sono preoccupato per chi è stato eletto. È questo che mi
fa pensare se effettivamente è giusto o non è giusto.
Ritorno al problema della mozione, la quale non aveva
l'intendimento di creare questa suscettibilità politica, ma vuole
soltanto essere una proposta per guardare in prospettiva se
ritroviamo o possiamo trovare delle risorse per poter affrontare il
futuro con più tranquillità. Hanno ragione i colleghi, Assessore
Baccega noi abbiamo delle riduzioni di bilancio nei vari
assessorati che implicano una seria riflessione sul personale che
abbiamo a disposizione. Che ne facciamo? Facciamolo lavorare e
diamogli le possibilità per poter usare le loro professionalità.
L'ottica è questa, non contro qualcuno e nessuno vuole fare questa
mozione con quell'intendimento, ma proprio per le difficoltà che
stiamo affrontando.
Io chiederei di fare una seria riflessione. Il Presidente ha
annunciato l'astensione: vedremo in futuro, vedremo a breve se ci
saranno le possibilità. Prendiamo atto di questa dichiarazione.
Quindi può essere che in prospettiva si possa anche trovare, ma la
finanziaria è lì, è domani e oggi è necessario trovare al più
presto queste possibilità, queste risorse. La mozione aveva solo
questa funzione. Grazie.
Presidente -
Grazie Vicepresidente Rosset. Altri chiedono
la parola per dichiarazioni di voto? Non vedo altre richieste. La
parola al Presidente della Regione.
Rollandin (UV) -
Sì, grazie Presidente.
Brevemente per ricordare alcuni aspetti, che sono stati
interpretati liberamente. In particolare, vorrei ricordare che la
società si è sicuramente occupata durante questo periodo di
provvedere alla prima parte, legata alla realizzazione
dell'ospedale, cioè del parcheggio. Quando se ne discusse, uno dei
punti sostanziali presi in considerazione dal Comune di Aosta fu
quello di dire: se si toglie il parcheggio, dove si portano le
macchine? Quindi, non si poteva togliere il parcheggio senza avere
una alternativa. È proprio per questo che si è dovuto studiare una
alternativa e realizzarla, prima di togliere il parcheggio e di
fare gli scavi che hanno permesso di mettere in evidenza le
scoperte di cui abbiamo parlato. Non si poteva tranquillamente
dire: benissimo, togliamo il parcheggio, senza avere una
alternativa; questo non era possibile. Non è che ce lo siamo
sognati, ci siamo alzati una mattina e abbiamo cominciato
tranquillamente a tirar giù tutto e a fare l'ospedale. Credo sia
meglio non banalizzare alcune scelte che sono state fatte e sono
state portate avanti, come il progetto che è stato previsto.
Nella mozione si chiede di chiudere la COUP. Noi abbiamo detto
che per fare una valutazione che potrà portare anche alla chiusura
- l'ho detto e lo ribadisco - aspettiamo di avere le risposte dai
commissari che fanno parte di questa commissione sull'utilizzo
dell'area attuale di ricerca degli scavi archeologici. Mi sembra
che sia una risposta che non dice che non vogliamo chiudere, ma che
vogliamo aspettare questi esiti. Nella mozione si chiede di
impegnarci nei primi mesi del 2016 e così via. Ho detto che, se si
finisce prima, sono disponibile ad andare in Commissione per
portare i risultati e quindi trovare le conclusioni che sono
necessarie. Non ho assolutamente detto che siamo contro la chiusura
della COUP. Anzi, l'abbiamo già ridimensionata in questo periodo:
sul totale per funzionamento che è tra gli 80 e gli 85 mila euro,
la spesa per il personale è di 45 mila euro. Ma non è questo il
risultato, perché, come voi avete giustamente detto, si tratta di
una discussione politica e come tale va fatta.
Noi non abbiamo svuotato quello che era l'appannaggio della
società. La COUP non aveva a disposizione quei 118 milioni, che
sarebbero stati messi nel momento in cui fosse stato necessario. Ma
la società non aveva in pancia i 118 milioni, che invece sono
legati - mi fa piacere che si riconosca a questo - a una volontà
che è stata messa nell'articolo 11 della legge finanziaria che
discuteremo, la quale è sicuramente una delle novità, perché va
verso investimenti forti in tutte le direzioni che il collega
Chatrian giustamente ha ricordato.
Credo che su questo noi non possiamo, a oggi, dire di più. La
COUP sta gestendo i lavori che devono essere fatti, che vengono
fatti continuamente nel momento in cui si interviene ancora
nell'area archeologica, nell'attesa di sapere se e come dovranno
essere fatti questi lavori.
Sull'utilizzo del personale della Regione, abbiamo già
specificato che sicuramente, quando ci sarà l'esigenza di rivedere,
si terrà nella dovuta considerazione la disponibilità di personale
presente nell'Amministrazione regionale; non c'è alcun dubbio su
questo. Poi, evidentemente, un conto è avere la disponibilità per
fare alcuni progetti di massima, un altro conto è per fare un
progetto specialistico come magari per un ospedale, dove si devono
fare delle valutazioni che credo siano note e possono essere fatte
da tutti.
Credo che ci siano gli elementi per dire che la nostra
astensione non è per andare contro. Abbiamo capito qual è la
volontà, però stiamo dicendo che è collegata a un episodio che non
avverrà tra anni, ma tra qualche mese, speriamo il più presto
possibile, in modo da poter prendere questa decisione, che andrà a
seguito delle valutazioni che ho appena detto. Quindi, non credo
che ci sia bisogno di aspettare la legge Madia per chiudere o non
chiudere: questo non è assolutamente un nostro problema. Crediamo
che le valutazioni giustamente dovranno essere fatte in conseguenza
del risultato conseguente a questi profili. Noi a suo tempo abbiamo
scelto la linea dell'ospedale in quella zona e si è fatto un
referendum: questa è la storia. Nessuno dice che ci sono posizioni
univoche e unanimi: si è fatta una scelta e c'è stato un risultato.
Come per i rifiuti, la maggioranza si è adeguata al responso del
referendum, anche se non avevamo quell'idea, ma abbiamo tenuto
conto del processo che era andato avanti. Quindi, non riteniamo che
con questa posizione di astensione ci siano delle condizioni per
dire che non vogliamo andare in una certa direzione. Chiediamo solo
di poterlo fare a ragion veduta, dopo questo termine. Grazie.
Presidente -
Grazie, la parola al Consigliere Gerandin
per dichiarazioni di voto, in quanto prima era intervenuto in
qualità di proponente, ne ha facoltà.
Gerandin (UVP) -
Merci Président.
Ho ascoltato attentamente quanto lei ci ha detto, Presidente, ma
la mia prima considerazione è che vorrei togliere ogni dubbio sul
fatto che la nostra mozione avesse come scopo di fare una
provocazione politica. La nostra mozione va nel senso di quanto
avevamo già proposto un po' di tempo fa e su questo noi
semplicemente vogliamo dire che non abbiamo cambiato idea.
Io ho citato la legge Madia per fare un esempio, così come ho
citato il bilancio consolidato, ma la questione è che, rispetto ai
presupposti della scelta che non condividevamo neanche tempo fa,
adesso ci sono ulteriori elementi. Io sono felice che lei ci dica
che non aspetterà la Madia per intervenire, però detto questo manca
il segnale, il segnale vero, il segnale di cambiamento, perché noi
stiamo andando incontro a una discussione sul bilancio, in cui
taglieremo anche dei settori che noi riteniamo fondamentali. Allora
io dico e noi siamo convinti che non possiamo più permetterci il
lusso di avere delle società di scopo, che non hanno più senso di
esistere, indipendentemente da quella che sarà la verifica o, come
dicevate, per aspettare di capire cosa c'è.
Non importa cosa succederà, non importa assolutamente, perché
qualsiasi cosa succeda, per mettere in campo degli appalti, avete
le strutture per farlo! Se lei mi dice che certe cose vanno fatte
ed è possibile farle all'interno, questo è quello che diciamo anche
noi. Se volete fare degli appalti, c'è la Centrale unica degli
appalti, per cui è inutile mantenere in piedi una scatola, per
tenere in piedi, non so, qualche amico? Probabilmente è questo
l'unico senso di esistere!
Io ho ascoltato attentamente anche quello che ha detto il
collega Guichardaz. Io mi scuso se magari noi abbiamo, come diceva
il collega, tirato per la giacchetta il PD. È che con il PD noi
eravamo e siamo ancora convinti di avere delle assonanze, di avere
comunità d'intenti, però è inaccettabile quello che lei mi viene a
dire, nel senso che noi dobbiamo attendere il progetto iniziale e
un'eradicazione progressiva delle società non utili e non
necessarie. Questa è una società non utile e non necessaria: se lei
è coerente, questo è il primo passo! Non è che noi vogliamo
tirarvi, ma è perché avete delle sensibilità che abbiamo condiviso
e che siamo ancora convinti condividiate. Ma allora dimostratelo!
Non cade il governo per una espressione che chiede di chiudere una
società che è finita, che è matematicamente finita, come ha detto
il Presidente sotto mentite spoglie, perché ha detto che non
possiamo chiuderla subito, ma che la volontà sarà quella.
Chiudiamola, diamo un segnale diverso, diamo un segnale di
cambiamento! Se per caso emergeranno delle possibilità di
proseguire, la manterremo in piedi? Allora significa che ha
cambiato idea, rispetto a quello che ha detto prima, perché noi
l'abbiamo sempre ritenuta inutile, al di là di quello che andava a
fare. Questa è la differenza. Noi non vogliamo tirare nessuno per
la giacchetta, ci mancherebbe, però avete un ruolo diverso adesso:
esercitatelo, chiedete che almeno su questo ci sia una visione
comune. Probabilmente sarà propedeutica anche a un atteggiamento
diverso, quando andremo a discutere di bilancio, perché
probabilmente la strada da percorrere è obbligatoriamente questa.
Poi, è vero, magari sarebbe molto bello anticipare le imposizioni
della legge Madia o della necessità di avere un bilancio
consolidato, ma questi erano dettagli. È la scelta che non ci
convince: come non ci convinceva prima, non ci convince nemmeno
adesso. Questa è la differenza.
Noi chiediamo ancora che questo non sia un voto politico, non
sia un voto per mettere in discussione il futuro della maggioranza
o metterla in difficoltà. È un voto di buon senso. Io concordo con
lei, collega, quando diceva che i cittadini hanno deciso di votare
le persone e hanno fatto una scommessa su di loro. È la verità, è
l'assoluta verità e probabilmente qualcuno che ha una visione
diversa, non è stato eletto per questo motivo. Se siamo coerenti,
siamolo fino in fondo. Non cambierà niente in base a cosa verrà
eventualmente trovato o valorizzato. Se ci sarà qualcosa da
valorizzare, da rivedere o da riprogettare, potrà essere fatto con
le strutture che abbiamo. Grazie.
Presidente -
La parola al collega Grosjean per
dichiarazione di voto.
Grosjean (UVP) -
Grazie Presidente.
A nome del gruppo, sicuramente avete capito quale intenzione di
voto abbiamo, ma volevo semplicemente ringraziare i colleghi del
gruppo del PD, i quali almeno hanno espresso il loro parere. Mi
dispiace e ci dispiace, come al solito, di non sentire altre voci
in questo Consiglio.
Presidente -
Non vedo altre richieste, quindi apriamo la
votazione. La votazione è aperta.
Votazione chiusa.
Esito della votazione:
Presenti: 35
Votanti: 14
Favorevoli: 14
Astenuti: 21 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péaquin, Perron, Restano, Rini, Rollandin,
Testolin e Marco Viérin)
Il Consiglio non approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK