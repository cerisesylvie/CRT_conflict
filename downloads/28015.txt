Consiglio Regionale della Valle d'Aosta - Oggetto del Consiglio n. 231 del 30 ottobre 1970 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 231 del 30 ottobre 1970 - Resoconto
OGGETTO N. 231/70 - Subconcessione alla Città di Aosta di
derivazione di acqua delle sorgenti Freboudze-Tronchey e Peuterey,
in Comune di Courmayeur, per gli usi potabili ed igienici della
Città di Aosta e dei Comuni limitrofi. (Rinvio)
Rollandoz
(D.P.)
- Con domanda in data 4
aprile 1969, il Sindaco della Città di Aosta ha chiesto
all'Amministrazione regionale la sub-concessione di derivare ai
Comuni di Courmayeur moduli 3 di acqua così ripartiti: un modulo
dalla sorgente Freboudze, moduli 0,55 dalla sorgente Tronchey,
moduli 1,45 dalla sorgente Peuterey da servire
all'approvvigionamento idrico della Città di Aosta e dei Comuni
limitrofi di Saint Christophe, Pollein, Quart, Charvensod, Sarre,
Saint Pierre, Gressan e Jovençan.
Nella relazione allegata vi è completa l'istruttoria con tutte
le relative autorizzazioni.
In sede di istruttoria della domanda della Città di Aosta, è
stata presentata opposizione da parte del Sindaco del Comune di
Courmayeur, tendente a tutelare gli usi potabili e igienici,
antincendio e di forza motrice nel Comune, nonché tendente a
tutelare il patrimonio turistico e paesaggistico della zona,
compreso il patrimonio ittico delle Dore Val Ferret e Val Veny.
Tale richieste sono state richieste con le clausole inserite nel
disciplinare di concessione.
Per quanto si riferisce alla conservazione del patrimonio ittico
delle Dore di Val Veny e Val Ferret, nonché per quanto si riferisce
allo smaltimento e alla diluizione delle acque di fognatura che
scaricano nella Dora, la derivazione richiesta di litri 200 dalle
sorgenti Freboudze, Tronchey e Peuterey non può arrecare danni
determinanti, in quanto i deflussi propri dei bacini imbriferi,
residui a monte e a valle delle derivazione e prima degli scarichi
delle fognature, sono sufficienti alle necessità ittiche delle Dore
di Val Veny e Val Ferret e alle necessità igieniche e sanitarie del
Comune di Courmayeur.
L'articolo 5 del disciplinare fa anche obbligo al Comune di
Aosta di esplicare ogni amichevole sforzo per giungere ad accordi
con i proprietari, prima di ricorrere alle leggi vigenti sulle
espropriazioni e, in modo particolare, dà la possibilità alle parti
di adire a una apposita Commissione arbitrale in funzione di
amichevoli compositori.
La quantità di acqua misurata in Regione Freboudze dall'ufficio
Idrografico del Po di Torino, al di fuori dell'opera di presa del
Comune di Courmayeur, si riferisce al troppo pieno del Comune
stesso e, quindi, al netto dei consumi dei Comuni di Courmayeur e
di Prè-Saint-Didier.
Si tenga altresì presente che il miglioramento e ampliamento
delle opere di presa consentirà una maggiore e più integrale
raccolta delle acque sorgive, in quanto l'attuale galleria
filtrante è sottodimensionata rispetto alla potenzialità della
falda.
È da tenere inoltre presente che il Comune di Courmayeur ha
attualmente una vasca di carico in località Plan des Fontaines e
dispone, quindi, oltre che delle acque di Freboudze, in base al
decreto del Presidente della Giunta regionale n. 362 in data 7
novembre 1967, anche delle sorgenti del Meyen. Il Comune di
Courmayeur è, pertanto, in grado di sopperire attualmente alle
necessità di circa trentamila persone.
Quaizier
(D.C.)
- Il Consiglio regionale sulle
preoccupazioni in cui si trovano le Amministrazioni comunali di
Courmayeur e di Pré-Saint-Didier per la proposta di sub-concessione
delle acque sorgive di Courmayeur, e precisamente Freboudze,
Tronchey, Peuterey, Val Veny che oggi alimentano il Comune di
Courmayeur e la frazione Verrand di Pré-Saint-Didier, sono in corso
i lavori per portare l'acqua di Freboudze anche alle frazioni di
Palleusieux, Champex e Capoluogo di Pré-Saint-Didier,
preoccupazioni più che giustificate per la non sufficiente
assegnazione di acqua per l'immediato futuro dei due Comuni.
Si deve tener conto dello sviluppo notevole del Capoluogo e di
tutte le frazioni di Courmayeur, nonché delle due vallate di Veny e
di Ferret e dello sviluppo che sta prendendo e che prenderà
maggiormente, fra pochi anni, il magnifico, esteso comprensorio di
Palleusieux, ove stanno già sorgendo numerose ville e piccoli
condomini, nonché del Capoluogo di Pré-Saint-Didier che, con lo
sfruttamento delle acque termali, grazie alle centinaia di milioni
che sta spendendo la Regione, replicherà in breve tempo la sua
capacità ricettiva.
Attualmente, la popolazione estiva dei due Comuni, nel periodo
di punta, si aggira sulle 30.000 persone e, tra pochi anni,
raggiungerà certamente le cinquantamila unità, superiore quindi
alla popolazione della Valle d'Aosta; lungo la Val Ferret sono
sorti diversi esercizi pubblici e si sono effettuate numerosissime
vendite di case rurali e baite in pessimo stato di manutenzione,
che vengono trasformate in abitazioni estive, senza cambiare le
caratteristiche ambientali attuali. Questi nuovi inserimenti
dovranno usufruire delle acque delle sorgenti di Freboudze.
Numerose attività, quali segherie, artigianato per la
lavorazione del ferro battuto, piccozze dei fratelli Grivel,
conosciuti dagli alpinisti non solo italiani ma usati in tutte le
spedizioni mondiali, dovranno chiudere i battenti.
La società idroelettrica Bareux e C., creata 70 anni fa da un
gruppo di Courmayeurins e che ha alcune centinaia di utenti, non
avrà più, nell'inverno, acqua sufficiente per il suo funzionamento,
le fognature di Courmayeur e Pré-Saint-Didier si immettono nella
Dora, per cui si corre il rischio che il liquame, proveniente dalle
medesime, non potrà più essere smaltito nella poca acqua
residua.
Le Amministrazioni comunali dei due Comuni della Valdigne e gli
acquedotti frazionali hanno, a loro tempo, presentato opposizione
in merito, facendo presente l'assoluta necessità di lasciare a
disposizione dei Comuni di Courmayeur e Pré-Saint-Didier le acque
delle sorgenti Freboudze e parte della sorgente Peuterey,
assegnando almeno 200 litri al m/s anziché i 100 concessi con
decreto del Presidente della Giunta regionale n. 362 del 7 novembre
1967.
Nessuna comunicazione è pervenuta agli oppositori, mentre oggi
viene sottoposta al Consiglio l'approvazione della sub-concessione
alla Città di Aosta.
Per tutte queste ragioni, la popolazione dei due Comuni
maggiormente interessati è dolorosamente stupita che la Città di
Aosta debba depauperare totalmente le acque di Courmayeur, mentre
anche l'Istituto di Geologia di Torino ha indicato la possibilità
di reperire altre sorgenti che certamente esistono da Courmayeur ad
Aosta.
Ciò stante, mi permetto di pregare il Presidente del Consiglio
di voler proporre il rinvio ad altra seduta dell'oggetto all'ordine
del giorno, pregando la Giunta regionale di voler approfondire
l'esame con i rappresentanti dei Comuni di Courmayeur e
Pré-Saint-Didier e della Città di Aosta, onde salvaguardare gli
interessi dei Comuni interessati, pur favorendo, nel limite del
possibile, le necessità della Città di Aosta.
Montesano (P.S.D.I.)
- Allora, prima di mettere ai voti,
oppure andare... io do la parola ai Consiglieri che l'hanno
chiesta, in ordine Savioz e Fosson. Prima il Consigliere
Savioz.
Savioz
(P.C.I.)
- Io volevo chiedere
un'informazione all'Assessore ai Lavori Pubblici. Di questo
problema ne avevamo parlato in Consiglio molto tempo fa, quando era
abbinato ancora a tutta la situazione di reperimento delle acque
necessarie per la Città di Aosta.
In quella sede, mi ricordo, erano state sollevate diverse e
svariate osservazioni, per esempio il fatto di spendere tre
miliardi e il fatto di non aver forse sufficientemente esaminato la
situazione idrica intorno alla Città di Aosta; non so se poi,
successivamente, sono state viste ed esaminate le sorgive che ci
sono per esempio sopra il Comune di Charvensod dove, così a lume di
naso, direi, tenuto conto degli esami fatti 15 o 20 anni fa, sempre
per il Comune di Aosta, si sarebbe potuto formare una riserva e
poter mettere in grado la Città di Aosta di avere l'acqua
sufficiente e necessaria, tenuto conto che quella che veniva dalla
Pierre tramite la galleria che viene dalle Acque Fredde non era
potabile perché conteneva una certa quantità di solfati, non so di
che genere.
E, quindi, si era rivolta l'attenzione verso l'altra parte e
dove sembrava che si potesse risolvere il problema con un costo di
gran lunga inferiore, tenuto conto della vicinanza.
Comunque io volevo sapere se queste informazioni erano state
tenute in conto.
Fosson
(U.V.)
- Io vorrei ribadire qualche cosa
che ha già sollevato anche il Consigliere Savioz e, a questo
proposito, non vorrei entrare nei dettagli in cui è già entrato il
Consigliere Quaizier in difesa dei Comuni di Courmayeur,
Pré-Saint-Didier e via dicendo, ma vorrei richiamarmi a un qualche
cosa di generale, che abbiamo parlato in questa sede.
A un certo momento si era accennato al problema dell'acquedotto
di Aosta, anche in sede di Consiglio regionale, perché noi dovevamo
fare dei finanziamenti al Comune di Aosta proprio in merito
all'acquedotto comunale.
E, in quella sede, il Presidente del Consiglio aveva detto al
Consiglio regionale che era stata nominata una Commissione per gli
acquedotti e aveva anche promesso, perché su nostra richiesta, che
avrebbe dato una relazione conclusiva di questa Commissione, che ha
tenuto alcune riunioni e questa Commissione doveva prendere in
esame la situazione idrica, specialmente per l'acqua potabile dei
nostri diversi Comuni e, quindi, della Regione nel suo
complesso.
Ora, se noi passiamo oggi alla concessione, così, di questo
acquedotto, per le acque della Val Ferret, della Val Veny, per
l'acquedotto di Aosta, evidentemente noi facciamo un passo
ignorando tutto il resto perché si è parlato, abbiamo letto sui
giornali che... si è parlato nel Consiglio comunale ma, a un certo
momento, si è parlato di acquedotto regionale e noi, sulla
questione dell'acquedotto regionale, avevamo fatto molte riserve
perché dicevamo che, se si prende quella quantità d'acqua in Val
Ferret e in Val Veny, praticamente si deve portare solo nel
comprensorio di Aosta e, quindi, non si può parlare di acquedotto
regionale perché noi dovremmo, nel suo percorso, perché non si
potrà certamente dare lungo il suo percorso, quella stessa acqua a
tutti i Comuni che ci sono prima di arrivare ad Aosta.
Questa: prima osservazione.
Seconda osservazione: è una spesa enorme e anche negli allegati
e in questo allegato, dove si parla di concessione, si parla di
dare l'acqua ai Comuni, al comprensorio di Aosta e, cito solo un
caso, si dice il Comune di Pollein. Il Comune di Pollein ha speso,
se non sbaglio, più di cento milioni e abbiamo dato anche noi una
parte del contributo dello Stato, ha preso una grossa sorgente ad
Arpisson, sta completando il suo acquedotto per tutto il Comune di
Pollein, quindi quanto meno il Comune di Pollein dovrebbe essere
servito perché è un acquedotto già in prospettiva per almeno
trent'anni, cioè per il futuro, quello che si può prevedere quando
si fa un acquedotto.
Quindi io dico: tutto l'acquedotto del comprensorio di Aosta va
visto non così, alla leggera, dicendo: "c'è da spendere tre
miliardi, prendiamo quelle sorgenti"; noi avevamo fatto certe
osservazioni prima, perché le discussioni sono state fatte in
Consiglio comunale e noi, per nostro conto, quando abbiamo
partecipato alla Conferenza nazionale, regionale dell'Enel,
presente l'Onorevole Di Cagno, Presidente dell'Enel, abbiamo detto,
almeno per nostro conto, abbiamo detto e allora non era ancora
fatto il canale di gronda per le acque di Montagnayes, avevamo
insistito come voto finale, che quelle acque fossero destinate agli
usi potabili, come aveva chiesto in passato la Città di Aosta. Di
tutto questo non si è tenuto conto ma, in quell'occasione, c'era
anche il Presidente della Giunta, l'allora Presidente Bionaz, che
aveva condiviso questa richiesta fatta proprio dal sottoscritto in
questa Conferenza e basterebbe vedere gli atti di questa Conferenza
dell'Enel, però di tutto quello non si è tenuto conto e l'Enel è
andata avanti perché c'era la concessione del canale di gronda e
buona notte, però, anche se aveva la concessione del canale di
gronda, a un certo momento, l'Amministrazione regionale, i poteri
pubblici, quando c'è la necessità di reperire acqua potabile per le
popolazioni, devono superare questa questione di concessione fatta
all'Enel perché ci sono, anche nei disciplinari di concessione, c'è
sempre una riserva in questo senso, questo per la parte che
concerne, e io non voglio entrare nei dettagli e dire che è meglio
questo o è meglio quest'altro, ma faccio degli esempi in appoggio a
quello che sto dicendo. La spesa di tre miliardi per un acquedotto
che venga dal Monte Bianco va benissimo; quell'acqua lì è
buonissima, noi dovremmo essere felici di poter bere quell'acqua ad
Aosta, però c'è un'altra soluzione di ricambio, si è vista un'altra
soluzione di ricambio che costi meno e che dia le stesse
garanzie.
A un certo momento c'è la questione di Laures, le acque di
Laures, a un certo momento, sono acque pubbliche che, prima la SIP
pensava di fare qualche cosa, pensava di fare un qualche cosa,
adesso l'ha abbandonato, per il momento, perché penso che non sia
più redditizio e non potrebbe essere una soluzione di provare di
fare un bacino per dare l'acqua potabile ad Aosta, con una condotta
molto più corta e quindi con minore spesa di manutenzione e
tutto.
Qui siamo in mezzo a delle montagne, il reperimento di acqua
potabile non è sempre facile ma, se si va in alto, c'è una certa
disponibilità, senza andare a fare degli acquedotti lunghi più di
trenta chilometri o quaranta chilometri che, si sa, con qualche
interruzione, con tutti gli accessori di saracinesche e tutto, fare
una grande manutenzione... qui non siamo in Puglia, quindi non
dobbiamo fare un confronto con l'acquedotto pugliese.
Quindi, io voglio dire che si debba scartare, sia ben chiaro,
che si debba scartare a priori la soluzione dell'acquedotto del
Monte Bianco però, prima di imbarcarci in un modo o nell'altro,
bisogna vedere tutte le soluzioni.
Io mi permetto di dire che questo studio approfondito di tutte
le soluzioni non è stato fatto, è stato fatto un po'
superficialmente posso anche dire, perché ho letto, a suo tempo,
una relazione degli stessi... gli stessi ingegneri che sono stati
incaricati dopo di fare il progetto di massima dell'acquedotto del
Monte Bianco, loro, come soluzione ottimale, avevano indicato
un'altra soluzione e non quella del Monte Bianco. Siccome poi si è
fatta in un'altra sede, non nella sede del Consiglio regionale ma
nella sede del Consiglio comunale, si è fatta una scelta in questo
senso e mi permetto di dire che ho il dubbio che si sia
approfondito molto il problema, e allora, praticamente, ci si è
imbarcati in questo senso. Ora, io mi associo alla richiesta che ha
fatto il Consigliere Quaizier di rinviare, eventualmente, la
concessione, non pregiudichiamo niente perché, praticamente, se si
deve incominciare l'acquedotto del Comune di Aosta partendo dal
Monte Bianco, non sarà una questione che si risolve così, dall'oggi
al domani, perché, a parte i primi finanziamenti che possono essere
garantiti, ma c'è una tale e tante questioni da vedere, che un
ritardo in questo senso, non pregiudica niente e, dall'altra parte,
darebbe la tranquillità, senza escludere quella soluzione, ma di
vedere e di fare un confronto di tutte le soluzioni possibili, e
penso che un problema di questo genere, che interessa il Comune di
Aosta, il comprensorio di Aosta, interessi in modo particolare la
Regione perché, in definitiva, ci saranno dei finanziamenti dello
Stato ma, una gran parte di questi finanziamenti, devono essere
finanziamenti regionali e non dovremmo poi, a un certo momento,
pentirci di avere seguito un dato indirizzo alla leggera e poi
doverci pentire.
Quindi, in questo senso, se c'è un leggero, se c'è un rinvio di
poco tempo per permettere l'approfondimento di questi studi e per
arrivare a una decisione ponderata, penso che sia nell'interesse
anche delle finanze regionali e di interesse della nostra
popolazione.
Montesano (P.S.D.I.)
- La parola al Consigliere
Manganoni.
Manganoni
(P.C.I.)
- Anni fa era stato concesso ai
due Comuni di Courmayeur e di Pré-Saint-Didier, un quantitativo
d'acqua per i loro usi igienici.
Già allora i Comuni ne richiedevano un quantitativo maggiore, al
che noi abbiamo detto: va beh, adesso vi concediamo questo, siamo
sempre in tempo ad aumentare il quantitativo. Le obiezioni che
sollevava il Comune di Pré-Saint-Didier erano queste: nel periodo
estivo non ci preoccupa, però ci preoccupa nel periodo invernale,
nel periodo di magra, quando i quantitativi d'acqua di quelle
sorgenti sono, specialmente quando si arriva in gennaio, in quel
periodo, le sorgenti sono in periodo di magra e dicevano: nel
periodo invernale vi è un forte turismo a Courmayeur e, quindi, un
forte consumo di acqua e noi temiamo di trovarci nella condizione
di non poter fornire l'acqua a tutti gli alberghi e a tutte le
ville.
Ed era un'obiezione abbastanza fondata.
Ora, per le piccole sorgenti, normalmente l'Assessorato ai
Lavori Pubblici li passa in Giunta, però per le concessioni che
sollevano dei conflitti fra i Comuni, come nel caso specifico, si
sentiva la Commissione.
Ora, io non voglio entrare in tutti gli argomenti ma, per
brevità e per non prolungare le discussioni in Consiglio, io farei
questa proposta: di seguire la prassi che si era seguita nel
passato, che queste concessioni passino alla Commissione dei Lavori
Pubblici, la quale avrà tempo per esaminare documenti, esprimere
dei pareri non vincolanti, comunque dei pareri, in modo che, quando
si ritorna in Consiglio, non si debba incominciare dall'inizio,
cioè ci siano già dei chiarimenti, che ci siano già degli studi,
degli esami che la Commissione ha fatto.
Naturalmente, il rinvio alla Commissione non deve significare
andare alle calende greche, quindi io direi che un Consiglio può
anche stabilire un limite, un termine alla Commissione, non che io,
con questo, voglia menomare questa Commissione ma, comunque, la mia
proposta sarebbe questa ossia di rinviare alla Commissione,
stabilendo un termine entro il quale la Commissione deve riferire
al Consiglio.
Montesano (P.S.D.I.)
- La parola all'Assessore
Milanesio.
Milanesio
(P.S.I.)
- Io conosco l'argomento come
ex-Assessore comunale ai Lavori Pubblici, quindi penso di avere
qualche cosa da dire; proprio perché il problema era stato
sviscerato dal sottoscritto e poi ancora dagli amministratori che
l'hanno succeduto. Innanzitutto, bisognerebbe risalire, per quanto
riguarda l'approvvigionamento idrico della Città di Aosta, al primo
progetto cioè a quello che prevedeva la captazione delle acque di
Montagnayes.
Si articolarono degli studi in quella direzione per un po' di
tempo, poi ci si accorse, dopo tre o quattro anni di letture agli
stramazzi costruiti su quelle sorgenti, che Montagnayes aveva dei
periodi di abbondanza che corrispondevano grosso modo all'estate e
si trasformava in un torrente addirittura e, d'inverno, vi era un
filo di acqua, per cui non si poteva nel modo più assoluto
garantire l'approvvigionamento idrico alla Città di Aosta;
addirittura in un momento di massima magra, se non vado errato, si
arrivò a 35-40 litri come portata massima di quel periodo
invernale.
Quindi, evidentemente, si trattava, da parte
dell'Amministrazione comunale, di cercare di risolvere questo
problema indirizzandosi verso altre soluzioni. Si prospettarono
allora tre tipi di soluzioni: una era quella di continuare a fare
dei pozzi nel sottosuolo della Città di Aosta, voi sapete benissimo
che il livello delle falde idriche si è abbassato e continua ad
abbassarsi per le perforazioni che la Nazionale Cogne ha fatto per
l'acqua di raffreddamento degli alti forni; l'altra soluzione era
la derivazione delle acque superficiali del torrente Buthier perché
la quantità d'acqua che era necessaria all'approvvigionamento
idrico della Città di Aosta, tenuto conto anche dell'aumento del
consumo pro-capite che bisogna ipotizzare e tenuto conto della
popolazione che si potrà insediare nella piana di Aosta, io dico
piana di Aosta impropriamente ma s'intendeva anche approvvigionare
i Comuni della cintura, perché sono senza acqua anche questi
Comuni. Ebbene, si ritenne che ci si poteva rivolgere solo a grossi
quantitativi d'acqua che potevano essere rappresentati o da acque
superficiali o da acque di sorgenti, ma sorgenti massicce e
cospicue non c'erano, altre soluzioni non ci sono, allo stato
attuale, o fare dei pozzi, il che, in linea di principio, il Comune
lo ha escluso e lo ha escluso in quanto l'abbassamento delle falde
del sottosuolo è sempre più marcato e, in certi mesi dell'anno,
questi pozzi entrano in crisi, oppure derivazione di acque
superficiali. L'idraulica moderna si è indirizzata verso questa
soluzione ma qui abbiamo sentito, da un po' tutte le parti
politiche del Consiglio regionale: "Ma come, noi che siamo nel
cuore delle Alpi, dobbiamo bere l'acqua dei fiumi", tutti
scandalizzati non so se anche giustamente direi, allora cosa
abbiamo cercato? Abbiamo cercato l'acqua di roccia e abbiamo
individuato le sole sorgenti in grado di dare quell'acqua, nella
quantità richiesta, che sono quelle del Monte Bianco.
Quindi, per quello che mi riguarda e per quello che riguarda il
Consiglio regionale all'unanimità, sottolineo questo aspetto, la
soluzione era quella. Non ce n'erano altre e non potevano essercene
altre, comunque, io mi rendo conto che questo problema non è stato
sufficientemente sviscerato in Consiglio regionale, io non so,
perché non faccio parte né della Commissione dei Lavori Pubblici né
di commissioni che hanno trattato questo argomento; io riporto solo
l'esperienza fatta a livello comunale dal sottoscritto e
dall'intero Consiglio comunale; questa soluzione venne approvata
all'unanimità perché ritenuta la più idonea.
In tal senso sono state avviate delle richieste di finanziamento
che sono state parzialmente accolte e, in tal senso, si stanno
redigendo i progetti esecutivi.
Ora, ciò non toglie che forse sia necessaria una maggior
istruttoria a livello regionale. Io, cosa hanno compiuto gli organi
competenti, non so, non faccio parte di quella Commissione e quindi
non posso dire nient'altro, voglio solo ricordare che questa
soluzione è stata meditata, è il frutto di una lunga discussione,
anche aspra, polemica, che è avvenuta in Consiglio comunale e che
ha interessato tutte le parti politiche, per cui, alla fine, questa
fu la risultante unanime del Consiglio comunale.
Io posso dire che acqua, almeno per quello che mi ricordo,
almeno allora, circa quattro anni fa, di acqua ce n'era e ce n'era
molta per il Comune di Courmayeur, che aveva un troppo pieno, per
cui molta di quest'acqua se ne andava e veniva riversata nelle
fognature e non veniva utilizzata nel modo più assoluto.
Questo succedeva alcuni anni fa. Evidentemente, bisogna
commisurare questa richiesta di subconcessione di derivazione, la
dobbiamo commisurare anche alle necessità del Comune di Courmayeur
e del Comune di Pré-Saint-Didier, però questi studi in allora erano
stati fatti; in allora si era ritenuto che la cosa fosse pacifica e
che questa soluzione fosse la sola soluzione possibile.
Ecco, non vorrei che ci fosse l'impressione che, di questo
problema, non se ne sia discusso.
Se ne è discusso in modo approfondito, a livello comunale, a
livello regionale, forse è la prima volta che capita qui, in
Consiglio, e quindi è possibile ed è legittimo che vi siano molti
dubbi, però io voglio solo ricordare che la grossa quantità di
acqua necessaria non solo per Aosta ma per i Comuni limitrofi
perché ci fu una specie di Consorzio che si costituì.
Cioè si è costituito praticamente un Consorzio fra
Saint-Christophe, Pollein, Quart, Charvensod, Saint-Pierre, Gressan
e Jovençan, oltre che Aosta. Questa acqua era necessaria ed era
stata prevista nella quantità necessaria per servire questo
Consorzio dei Comuni, questo bacino di Comuni. Nient'altro.
Comunque, non so a livello regionale come l'istruttoria sia
stata fatta, io ho solo riferito quelle poche esperienze che avevo
a livello comunale.
Montesano (P.S.D.I.)
- La parola al Consigliere
Caveri.
(Voce in aula)
Caveri
(U.V.)
- Pendant des mois et des années au
Conseil communal d'Aoste on a discuté de la source de Montagnayes
mais il ne me résulte pas qu'on ait jamais eu le courage de dire
une chose très simple et c'est que le Président Bondaz avait fait
la grande imprudence, dans sa politique de faiblesse, vis-à-vis des
sociétés hydoélectriques, il avait concédé les eaux de Montagnayes
avec les eaux du Lac de Place Moulin, de manière que ni
l'Administration régionale ni l'Administration communale auraient
pu prendre un seul verre d'eau de la source de Montagnayes,
celle-ci est la première chose dont il faut tenir compte. N'est-ce
pas?
Et alors, quand on disait que nous avions des manies contre les
sociétés hydroélectriques, maintenant on voit et on touche avec le
doigt parce que, avec le système des "canali di gronda", les
sociétés hydroélectriques portaient loin des vallées toute l'eau
possible et imaginable, et par bonheur qu'on a passé l'installation
des eaux du Mont Blanc, parce que, autrement, il serait arrivé la
même chose et par bonheur qu'on a passé la concession des eaux du
Grand Paradis, parce que, autrement, serait succédée la même chose
avec les "canali di gronda" qui auraient porté toute l'eau d'une
Vallée à une autre et les habitants seraient restés sans un verre
d'eau. Voilà.
Ceci en thème de défense des droits des habitants de la Vallée
d'Aoste. Première question.
Deuxième question: je ne veux pas parler longuement de
l'argument; je veux me limiter à remarquer que l'enquête en rapport
aux oppositions, je ne m'occupe pas de ces oppositions des privés
mais je m'occupe seulement des oppositions des Communes,
c'est-à-dire Pré-Saint-Didier et Courmayeur, mais les réponses à
ces remarques des Communes sont tout à fait insuffisantes, en effet
nous lisons à page 15 de l'annexe, on répond à l'opposition du
Syndic de la Commune de Courmayeur avec trois lignes, on dit
seulement: "le richieste di cui sopra saranno soddisfatte..." en
trois lignes on liquide l'opposition de la Commune de Courmayeur
sans dire rien, moi je ne sais pas quel fondement a l'opposition de
la Commune de Courmayeur et c'est aux techniciens et à la
Commission aux Travaux Publics à approfondir cette question et il
me semble que la requête qui a été faite par d'autres Conseillers
et par les Conseillers Quaizier, Fosson, il me semble aussi Savioz
et d'autres, de renvoyer cette... en court détail de la renvoyer à
la Commission des Travaux Publics pour une instruction plus
approfondie, c'est une requête plus que légitime et fondée.
Montesano (P.S.D.I.)
- Nessun altro chiede la parola?
Allora bisogna che io dia qualche ragguaglio al Vice Presidente
Fosson per la domanda che ha fatto e della quale io lo ringrazio
perché ha richiamato appunto un organismo che è stato nominato a
suo tempo e che ha lavorato notevolmente, per quello... dirò dopo,
i Consiglieri saranno messi al corrente esplicitamente del lavoro
fatto.
Io voglio dire che, secondo l'Assessore Milanesio, non è la
prima volta che il Consiglio si interessa di questo argomento ma se
n'è dibattuto a proposito di una mozione che è stata presentata a
suo tempo.
Io voglio richiamare i dati precisi, perciò io vi leggo delle
lettere che sono state scritte e delle lettere che sono state
inviate per risposta.
Il 1° febbraio 1967 il sottoscritto scriveva al Presidente della
Giunta e all'Assessore alla Sanità una lettera che aveva per
oggetto: "Approvvigionamento idrico dei Comuni della Valle
d'Aosta". In data 12 settembre 1966, i Consiglieri regionali
Berthet Prof. Amato e Cusumano Dr. Epifanio presentavano a questa
Presidenza una mozione con la quale, dopo aver sottolineato la
deficienza del rifornimento idrico dei Comuni di fondo valle e di
collina, specie in quelli che, per motivi industriali e turistici,
subiscono un continuo incremento di popolazione, proponevano che il
Consiglio desse mandato ai competenti Assessorati di studiare la
messa in opera di un acquedotto regionale per un razionale
approvvigionamento idrico di tutti i Comuni di fondo valle e
collina, in cui si prevedeva un maggior fabbisogno idrico in un
prossimo futuro. La mozione veniva discussa nell'adunanza
consiliare del 7 ottobre 1966, con l'intervento di vari Consiglieri
che si trovarono d'accordo sulla necessità che venisse affrontato
con urgenza il problema dell'approvvigionamento idrico nei Comuni
di fondo valle e di collina o mediante la costruzione di più
acquedotti a carattere regionale.
A termine della discussione, il Consiglio unanime concordava
sulla proposta, fatta dallo scrivente, che venisse dato mandato
alla Giunta regionale di nominare al più presto una Commissione
incaricata dello studio di questo importante problema.
Risulta a questa Presidenza che la Commissione di cui si tratta
è stata nominata dalla Giunta nella seduta del 14 ottobre 1966 come
da delibera, quindi esiste una delibera precisa per la nomina di
questa Commissione; è una Commissione nominata dalla Giunta: la
Giunta, con delibera del 14 ottobre 1966, ha nominato questa
Commissione, perciò mi permettevo di rilevare questo, che ci sono
problemi nella Commissione perché mancano i nominativi dei
Consiglieri Berthet, Cusumano e dei proponenti la mozione, oltre ad
esponenti tecnici, i quali potrebbero dare il loro valido
contributo allo studio del problema, per esempio, il titolare del
reparto medico e il titolare del reparto chimico del Laboratorio
regionale di igiene, un geologo, un rappresentante dell'ordine dei
medici, o meglio, del suo Presidente e mi spiace che non ci sia il
Dottor Chantel che faceva parte di questa Commissione.
Sarei grato al Signor Presidente della Giunta e al Signor
Assessore alla Sanità se volessero rivedere la composizione della
citata Commissione, previo contatto con il sottoscritto e con il
medico regionale.
La Commissione fu integrata e fu composta da questi
nominativi:
Montesano - Presidente della Commissione;
Mappelli - Assessore alla Sanità;
Colombo - Assessore ai Lavori Pubblici;
Benzo - Assessore all'Industria;
Maquignaz - Assessore all'Agricoltura e Foreste;
Chanoux - Sindaco della Città di Aosta;
Berthet - Consigliere regionale;
Chamonin - Consigliere regionale;
Cusumano - Consigliere regionale;
Barbero - Medico regionale;
Luria - Direttore Laboratorio di igiene;
Canuti - Direttore Laboratorio di igiene - Sezione Chimica;
Ferrarotti - Ingegnere capo dei Lavori Pubblici;
Gonrad - Funzionario regionale;
Prola - Sovraintendente ai Monumenti, Antichità e Belle
arti;
Maione - Ingegnere Capo del Genio civile;
Chantel - Presidente dell'Ordine dei medici;
Rossi - Geologo, dipendente della Cogne;
Vincent-Campane - Ingegnere della Etvia (?);
Giovanni Cmabosi - Direttore degli studi di Igiene
dell'Università di Torino;
Prof. De Benedetti - Geologo;
Rigollet - Funzionario dell'Assessorato alla Sanità.
Ebbene, questa Commissione così formata ha fatto un lavoro che
si è svolto nelle riunioni del 31 luglio 1967, del gennaio 1968,
dell'11 luglio 1968, del 29 ottobre 1968, quindi ci furono quattro
riunioni. Di queste quattro riunioni vi sono quattro voluminosi
verbali che, se sarà utile e se i Consiglieri lo desiderano, li
possiamo trasmettere ai Consiglieri per...
(Voci)
Cosa?
Germano devi avere la pazienza di ascoltare quello che io poi
continuerò a dire, richiamandomi al fatto che la Commissione è
stata una Commissione consiliare, è stata una Commissione di
Giunta, ecco.
(Voce di Bordon)
Va bene, ma io devo spiegare queste cose, caro Bordon. Se mi si
viene interrogato su che cosa ha fatto questa Commissione, ci sono
di quelli che vogliono sentire e di quelli che non vogliono sentire
ma io ho il dovere di dire che la Commissione ha lavorato, ci sono
tre verbali che - vero Benzo? - mi dispiace, Bordon, se a qualcuno
non piace questa mia esposizione, mi spiace anche a me che mi si
venga a dire: il Presidente del Consiglio, taglia corto per mettere
al corrente il Consiglio, io desidero che il Consiglio...
(Voci in lontananza)
Eh? Questo anche per la responsabilità della Commissione, nel 19
novembre, io scrivevo una lettera richiamando il lavoro della
Commissione fatto in quelle quattro sedute e inviavo al Presidente
della Giunta i verbali relativi, però io desidero far rilevare
questo: che il problema è stato ampliamente discusso, con apporti
di contributi concreti da parte dei vari componenti ed è stato
analizzato sia sulle prospettive future, sia sulle necessarie
articolazioni con le attuali condizioni settoriali, derivanti da
iniziative comunali, già adottate in via di attuazione; uno dei
punti - ecco, è qui che voglio richiamare uno dei punti a questo
riguardo - che maggiormente è stato esaminato, è quello relativo
all'acquedotto di Aosta, per il quale la Commissione ha ritenuto di
non dovere in alcun modo intralciare la pronta attuazione
dell'opera, anche se attuata a sé stante, e qui fu il punto che fu
molto discusso e sul quale si raggiunse questa conclusione; possa
essere idoneamente inserita nel futuro e auspicato piano
regionale  degli acquedotti per eventuali disponibilità a fare
dei Comuni della cintura e di quelli toccati nella sua
percorrenza.
E un'altra lettera: io proporrei che si facesse un Comitato
ristretto per studiare meglio questo problema, il Comitato composto
dal Dottor Arturo Debenedetti, geologo; Dottor Massimo Ferrante,
geologo; Dottor Franco Rossi, geologo e Ingegnere Campane; dopo di
che, dal 5 marzo, non ho saputo più nulla fino al marzo 1969, di
modo che, essendo ritornato alla discussione del Consiglio, un
argomento di tale importanza che investe un problema vitale, non
sente il bisogno per la situazione in cui si trova. Io desidero
richiamare il Consiglio che la soluzione dell'approvvigionamento
idrico della Valle deve essere su un piano organico regionale degli
acquedotti, di modo che, se questo discorso può essere ripreso o
attraverso questa Commissione, che fu a suo tempo nominata, o
attraverso altri organismi che il Consiglio riterrà idonei, io
credo che si possa fare cosa utile. Comunque, io desidero inviare
ai Consiglieri tutti almeno i verbali che contengono i resoconti
fatti nella seduta, questo è quello che io volevo dire al
Vice-Presidente Fosson, come risposta e, con la sua richiesta,
metto al corrente il Consiglio del lavoro fatto da questa
Commissione nominata nel 1967.
Fosson
(U.V.)
- Io non voglio più entrare in
merito perché quello che avevamo da dire l'abbiamo detto prima, e
ringrazio il Presidente. Io ho fatto questa richiesta perché
proprio il Presidente aveva già accennato una volta a questa
Commissione, siccome non era una Commissione consiliare, non
avevamo nessuna possibilità di prendere in esame questo e lei aveva
già detto allora che ci avrebbe dato i verbali e, quindi, noi
potremo discutere con maggior cognizione di causa dopo che avremo
letto tutti questi verbali.
Io non ho da aggiungere altro e credo che anche quello che ha
detto Milanesio io non escludo che in altre sedi si sia discusso.
Qui si è discusso in generale ma non abbiamo mai approfondito il
problema e penso che un problema di questo genere, specialmente se
vogliamo inquadrarlo in una questione regionale, dobbiamo
approfondirlo e non andare avanti.
Manganoni
(P.C.I.)
- Secondo me, noi qui ci
troviamo di fronte a due problemi, connessi, legati, però i
problemi sono due. Il Presidente ci ha parlato della Commissione
che deve studiare il problema degli acquedotti regionali, quindi è
un problema enorme che richiederà del tempo, dei lunghi studi. Noi,
oggi, ci dobbiamo pronunciare invece sulla concessione delle acque
al Comune di Aosta, di fronte alle obiezioni o alle opposizioni
sollevate dai due Comuni.
Pertanto, la mia proposta è questa. Io potrei per mezz'ora
sollevarvi obiezioni, argomentazioni, ecc. che ho già detto a suo
tempo, sollevavo... mettevo in dubbio la portata della sorgente, i
litri, sulla portata della sorgente, che a mio parere e anche con
gli studi che sono stati fatti a suo tempo, l'Assessorato ai Lavori
Pubblici, che aveva mandato dei tecnici al mese di gennaio a
misurare la portata, non era... comunque prescindiamo da questo, se
noi vogliamo uscirne e il problema degli acquedotti vederlo in un
secondo tempo, cioè quando questa Commissione avrà portato a
termine i suoi lavori e questi lavori non si portano a termine in
alcuni mesi. Il problema della concessione è quello che interessa
oggi il Consiglio, io ribadisco la proposta fatta prima, cioè che
venga demandato alla Commissione dei Lavori Pubblici che ha sempre
esaminato la concessione delle acque, dandogli un termine limitato
entro il quale deve riferire al Consiglio.
Bordon (D.C.)
- Non è che io voglia chiedere scusa al
Presidente di quanto ho detto prima, perché non ritengo di aver
detto niente di male.
Io mi sono permesso di intervenire perché mi sembrava che
fossimo un po' tutti d'accordo, qui, su una certa linea di condotta
e la linea di condotta era semplicemente questa: abbiamo sentito la
relazione di Quaizier e penso che non possiamo mettere in dubbio
quanto ha detto perché l'esperienza di Quaizier per i Comuni di
Coumayeur e Pré-Saint-Didier è certamente ben fondata; ha
amministrato il Comune per tanti anni, conosce il posto, sa tutto
quanto, quindi è a conoscenza certamente del problema.
Ho sentito l'affermazione di Milanesio, quando dice: "Io sono a
conoscenza del problema" - noi non lo mettiamo in dubbio -
naturalmente detto con tanta autorità ci lascia un po' perplessi,
mette in difficoltà nel prendere la parola perché noi, invece, il
problema non lo conosciamo nei suoi particolari, va bene, ne
abbiamo sentito parlare qui in Consiglio, però a me sembra che
l'impostazione che hanno dato tutti quelli che mi hanno preceduto,
quindi mi sembrava quasi inutile questo mio intervento, era un
ragionamento più che logico; abbiamo sentito Manganoni, abbiamo
sentito tutti quanti cosa hanno detto in conclusione, fra le altre
cose che ha detto Quaizier, abbiamo sentito che gli esposti del
Comune di Pré-Saint-Didier e Coumayeur non sono neanche stati
accolti, non hanno avuto, diceva il Consigliere Caveri, la risposta
in tre righe, qui Quaizier addirittura ci dice che non ha avuto
nessuna risposta.
Non so perché non gliel'hanno data, comunque non andiamo a
rivangare questo però, secondo il mio modesto parere, ancora
l'ultima affermazione di Manganoni, che è quella che mi ha fatto
intervenire, è proprio questa: ma questo problema, la Commissione
che ha citato Montesano e che, da buon Presidente, ha voluto
difendere l'operato che noi non mettevamo in discussione, a me pare
che non sia questa l'impostazione da... siamo tutti d'accordo per
un rinvio per esaminare a fondo questo problema, perché?
Perché arrivati a un certo momento, ci potrebbero essere delle
perplessità sulla portata di questa fontana o di queste fontane di
Courmayeur.
Mi diceva prima il Consigliere Quaizier che, durante l'estate,
noi possiamo avere tutta l'acqua che vogliamo avere ma siamo a
conoscenza che, durante il periodo invernale, potrebbe mancare
addirittura l'acqua nella Dora perché una buona parte della Dora
non avrebbe più acqua, quindi che cosa ne verrebbe fuori come
fognature, ecc.? E non dimentichiamo che sono due località di
villeggiatura, Courmayeur e Pré-Saint-Didier, che io mi auguro
abbiano ad avere non solo una stazione estiva, passando da 3.000
abitanti a 10 o 15 o 30.000, ma che ce l'abbiano anche per la
stagione invernale.
Ora, che cosa diciamo, la nostra perplessità è questa: sarebbe
doloroso non voler esaminare di nuovo tutto il problema sulla
necessità di avere l'acquedotto di Aosta, perché quella è l'unica
soluzione come ci ha detto Milanesio, ma la nostra perplessità è
questa: sarebbe poi il colmo togliere l'acqua a Courmayeur e
Pré-Saint-Didier per portarla via e poi, a un certo momento,
l'acqua non fosse necessaria, quindi solo un ragionamento in questo
senso che noi vi abbiamo voluto fare. Quindi, mi dice Manganoni:
"Noi riteniamo che sarebbe bene che questo studio fosse dato di
nuovo alla Commissione dei Lavori Pubblici". Io, per quello che ne
posso capire, sono d'accordo con lui, la Commissione che ha
studiato fino adesso, passi tutto il malloppo alla Commissione dei
Lavori Pubblici che è quella che si è sempre interessata alle acque
fin dall'inizio e continui ad andare avanti.
Naturalmente non aggiungo nient'altro perché ha già detto tutto
Manganoni ma questo non vuol dire mettere magari un termine,
portare avanti il problema al più presto possibile.
Noi insistiamo su questo rinvio per questi motivi e questo
rinvio venga pure accelerato al massimo perché noi pensiamo che
possa essere fatto questo studio nella parte finale, nel minor
tempo possibile, ma in modo particolare che... i Sindaci vengano a
dire quali sono le loro perplessità e i loro desideri.
Montesano (P.S.D.I.)
- Chi chiede la parola? Chantel. No,
prima c'è il Consigliere Pollicini.
Pollicini (D.P.)
- Poiché il problema è di urgente
soluzione, mi pare che su questo siamo tutti d'accordo, anche per i
tempi tecnici necessari per la realizzazione dell'opera, io
propongo che questo punto all'ordine del giorno venga rinviato,
però entro il mese di novembre, sia riproposto al Consiglio, però
entro novembre.
I tempi sono piuttosto brevi, però teniamo conto che poi si
portano sempre più avanti, mi pare che per quelle osservazioni che
sono state fatte sia sufficiente un mese, con un mese si possono
fare parecchie cose, si possono consultare i Sindaci, si possono
vedere queste cose, quindi mi pare che, sostanzialmente, entro un
mese ci sia il tempo tecnico per poter risolvere i dubbi che ci
sono ancora.
Vorrà dire che, se in un mese non si risolveranno, evidentemente
lo discuteremo però impegnandoci a riportarli in Consiglio entro
l'ultima seduta di novembre, in modo da non portare le cose alle
calende greche.
Chantel
(P.S.I.)
- Ricordatevi che il problema
dell'acqua nel Comune di Aosta è un problema urgente, è un problema
urgente che riguarda non solo i lavoratori ma riguarda tutti quei
membri di frazioni in cui noi continuiamo a fare pressione perché
si costruisca meglio, perché ci siano i mezzi igienici, perché sia
riportato a maggior livello quello che è costruzione, abitabilità,
ecc. ecc.. Parliamo tutti i giorni della casa, discutiamo sul
centro storico però dimentichiamo che le stesse pressioni, se non
hanno la possibilità di avere un'acqua potabile, un acquedotto, si
trovano nelle stesse condizioni, almeno dal lato sanitario,
igienico-sanitario, del centro storico.
Ora, mi ha preceduto Pollicini e quello che volevo dire è
questo: non trasciniamo le cose ancora ulteriormente, mi sembra che
sono esattamente dieci anni che si parla di acquedotto di Aosta,
dieci anni in cui si sono fatti 1001 progetti e in cui non se n'è
varato uno solo.
Ora, ritengo che, siccome l'inchiesta è stata fatta, siccome
ritengo che in quell'inchiesta a suo tempo nella Commissione era
presente e il Sindaco e gli Assessori di Courmayeur e il Presidente
dell'acquedotto di Courmayeur e di Pré-Saint-Didier e i diversi
responsabili, sia delle acque, sia della Commissione delle acque,
non è che la cosa non è stata fatta, perciò una parte dei dati li
abbiamo, cerchiamo di accelerare ed, entro novembre, la questione
deve essere definita una volta per sempre, continuerò ad andare
avanti, a chiacchierare, perderemo anche i contributi o bene o male
che ci ha dato lo Stato e Aosta e la periferia nel modo
particolare, e rimarremo nella situazione attuale.
Questa è l'unica verità.
Si discute e non si va a vedere quali sono le necessità
assolute, il modo più assoluto della popolazione, in quanto poi al
resto di parlare di sufficienza di acqua io mi auguro una cosa:
che, finito il problema dell'acquedotto di Aosta, si studi pure la
captazione di nuove acque perché, quando si parla di zone
industriali, quando si parla di aumento di popolazione, allora vi
dirò che anche l'aumento dell'acqua potabile oggi è ben lungi da
quello che era 50 anni fa.
Siamo arrivati a delle cifre oramai che devono superare i
300-400 litri pro-capite al giorno, perciò, e non solo, la
questione delle acque non riguarda solo Aosta ma riguarda tutta la
Valle perché molti sono...  sarà bene dare impulso a uno e
all'altra questione, non solo per Aosta ma per tutta la Valle.
Fosson
(U.V.)
- Ma io non vorrei che si
fraintendesse quello che è stato detto, siamo d'accordo per tempi
brevi e tempi lunghi, non siamo per i tempi lunghi, però credo che
la Commissione dei Lavori Pubblici potrà vedere la questione anche
della concessione, ma il problema della concessione è l'atto
finale.
Il problema che si deve vedere e che il Consiglio deve poter
esaminare a fondo, e a fondo non l'ha mai potuto analizzare fino
adesso, è quello dell'impostazione di questi acquedotti regionali o
dell'acquedotto di Aosta, in questo senso o quell'altro.
Quindi, il problema, noi... ecco...
(Voci) ...
Ma noi, si
viene a dire quasi, non trasciniamo le cose ma, da quanto abbiamo
sentito dal Presidente Montesano, sappiamo che è dal 19...
(Interruzione)
....io dico fin da adesso che la Commissione dei Lavori
Pubblici, nella sua composizione consiliare, non potrà, senza
sentire anche il parere di esperti, prendere una decisione, io dico
questo anche per una questione di obiettività.
Quindi, d'accordo tempi brevi ma, quando si dice, oggi siamo il
30 ottobre, dobbiamo portarlo per la fine novembre, io dico,
cerchiamo di fare il più presto possibile, ma che non è la scadenza
del 30 novembre o del 15 dicembre che fa, la questione è di non
trascinare la cosa. D'accordissimo però di vedere un po' a fondo la
questione.
Io mi sono permesso di dire prima, scusate se lo ripeto, si
parla, la Commissione ha esaminato il problema regionale,
attualmente noi esaminiamo un problema particolare, perché questo
problema dell'acquedotto di Aosta, se si vuol fare della
programmazione il contrario di quello che pratichiamo perché,
ripeto, il Comune di Pollein ha iniziato due anni fa, un anno e
mezzo fa, un acquedotto, dopo che la Commissione aveva fatto tutti
questi studi, ha iniziato un acquedotto con la captazione di una
sorgente ad Arpisson, sta finendolo quest'anno, questo autunno o
questa primavera con l'acquedotto di tutto il Comune di Pollein,
con una spesa superiore ai 100 milioni.
Questo, praticamente in questo allegato, noi parliamo
dell'acquedotto, che l'acquedotto che facciamo, lo facciamo anche
per il Comune di Pollein.
Io chiedo, va effettivamente anche per il Comune di Pollein o
questo che ha fatto il suo acquedotto, che è già previsto per le
necessità future sino a 30 anni, perché condivido quello che ha
detto l'Assessore Chantel, condivido, sappiamo che, se una volta si
usavano i cento litri al secondo per abitante, oggi siamo passati a
350, 400, in certe città 500, se andiamo, questo è naturale, quindi
bisogna vederlo con una ampiezza cioè non con una limitazione del
momento, bisogna vederlo e ogni studio di acquedotto si fa una
previsione almeno di 30 avanti.
Però, se vogliamo parlare di programmazione seriamente, non
riempirci solo la bocca di questo vocabolo, dobbiamo, a un certo
momento, incominciare da questi lavori che dipendono
dall'Amministrazione regionale come finanziamento, perché
altrimenti noi facciamo, continuiamo a fare, in tutti i settori, il
contrario di quella che è la programmazione.
Non so e questo mi sembra un principio che noi dobbiamo anche
stare. E quindi l'esame va fatto, approfondito e inquadrato nella
questione generale, anche il problema dell'acquedotto di Aosta,
condividendo l'assoluta urgenza di risolvere questo problema
specialmente per Aosta e per certi Comuni che formano il
comprensorio di Aosta.
Caveri
(U.V.)
- Je voulais dire seulement deux
mots pour insister sur un seul point qui, d'ailleurs, a déjà été
touché par le Conseiller Fosson, c'est-à-dire il est absolument
nécessaire que la Commission interpelle et fasse intervenir à ces
réunions des spécialistes dans cette matière.
Bordon (D.C.)
- Brevissimo, io mi associo a quanto ha
detto il Consigliere Fosson, però non sono d'accordo e protesto per
quanto ha detto l'Assessore Chantel, perché l'Assessore Chantel ha
voluto far figurare qui dentro che noi stiamo facendo delle
discussioni inutili per portare avanti il can per l'aia, no, quindi
sia ben precisato, perché non voglio che l'Assessore Chantel venga
qui a dire che Aosta ha bisogno dell'acqua, perché lo sappiamo
tutti, Aosta ha assolutamente bisogno di acqua e ci siamo battuti e
abbiamo portato avanti questo problema perché volevamo far bere ai
cittadini di Aosta l'acqua al cloro come a un certo momento pareva
si volesse fare e noi ci siamo opposti, abbiamo portato avanti
questo discorso tutti insieme. Quindi siamo tutti d'accordo che ad
Aosta occorre l'acqua, però io mi domando, come ci siamo chiesti
tutti, che questo problema venga ancora sviscerato ancora per un
momento perché sarebbe il colmo dover portar via dell'acqua a
Courmayeur, a Pré-Saint-Didier per darla ad Aosta che, a un certo
momento, Courmayeur e Pré-Saint-Didier ne fossero in mancanza e si
venisse fuori a vedere la guerra dell'acquedotto fra Courmayeur e
Pré-Saint-Didier ad Aosta.
Noi non chiediamo nient'altro che questo, chiediamo che si
esamini brevemente come ha detto Pollicini, entro un mese, 45
giorni questo problema, perché non sia rinviato alle calende greche
come ha detto Manganoni, ma insistiamo perché i Sindaci dei Comuni
siano sentiti, portino il loro contributo, si mettano pure gli
specialisti e quello studio che ha fatto la Commissione durante i
quattro anni, la passino alla Commissione dei Lavori Pubblici
perché la porti avanti, questa Commissione dei Lavori Pubblici,
questa soluzione nel minor tempo possibile.
Rollandoz
(D.P.)
- Qui ci vuole una
precisazione perché, insomma, qui stanno raccontando storielle.
Nell'allegata istruttoria, pagina 1, è scritto che, con
ordinanza n. 76 in data 27 agosto 1969, l'Assessore regionale ai
Lavori Pubblici ha disposto il deposito della domanda del relativo
progetto presso l'Assessorato per chiunque ne volesse prendere
visione.
È stata fatta una visita d'istruttoria locale a cui hanno
partecipato il Dr. Mario Masera, magistrato del Po, Dr. Ing. Ugo
Brighenti, direttore della sezione di Torino Idrografico del Po,
Geom. Luigi Waltz della sezione di Torino dell'Ufficio Idrografico
del Po, Geom. Vincenzo Carloni dell'Ufficio del Genio Civile di
Aosta, Dr. Laurent Ferretti, Sindaco del Comune di Courmayeur
assistito dai signori Assessori Francesco Saluard, Lorenzo Grivel e
dai geometri Corrado Bus e Renzo Cortese dell'Ufficio tecnico
comunale, Avv. Camillo Alberto per conto del compartimento di
Torino dell'Enel, Geom. Orazio Brun, presidente del Consorzio per
l'acquedotto consortile di Pré-Saint-Didier-Courmayeur e poi il
signor Grivel, Signor Badarelli, Geom. Pontal Pietro... Quindi
tutta la popolazione e tutti gli interessati erano stati avvertiti,
era stato depositato presso tutti i Comuni, quindi la popolazione
era stata avvisata. Come Giunta non abbiamo nulla in contrario a
portare questo problema in Commissione Lavori Pubblici.
Se vogliamo, possiamo risentire degli esperti, non è questo il
problema, però sta di fatto che è un problema urgente.
Noi riteniamo che, in linea di massima, si potrebbe portare in
Commissione per la settimana prossima e riportarlo in Consiglio
entro la fine di novembre, possibilmente nella seduta della seconda
quindicina di novembre.
Quaizier
(D.C.)
- Solo una precisazione: i Comuni
di Pré-Saint-Didier e di Courmayeur sono intervenuti al
sopralluogo, questo è vero, però, dopo l'opposizione che hanno
fatto, non hanno avuto nessuna risposta, questo è quanto mi hanno
assicurato proprio avanti ieri il Sindaco e il Segretario di
Pré-Saint-Didier e di Courmayeur. Sì, sono andati al sopralluogo ma
non hanno avuto nessuna risposta all'opposizione.
Montesano (P.S.D.I.)
- Allora, giunti a questo punto, ci
sono delle proposte da... qui è chiamato il Consiglio a decidere,
prima il rinvio, mi pare che siete tutti d'accordo sul rinvio, è
vero? È inutile che metta ai voti perché mi sembra che ci sia
l'unanimità; poi c'è la proposta Pollicini che, in termini precisi,
cioè a dire che venga rinviato l'argomento, l'oggetto all'adunanza
della fine di novembre, il Consiglio è disposto a essere vincolato
in questa, e la Giunta, soprattutto l'Assessorato ai Lavori
Pubblici, in questa data precisa?
Savioz
(P.C.I.)
- Mi sembra che il Consigliere
Fosson ha fatto una precisa dichiarazione, cioè non si può pensare
che una Commissione venga nominata e poi alla medesima gli si dice:
"Entro tanti giorni deve dare una risposta" per un problema così
delicato.
Un richiamo alla Commissione a fare il più presto possibile e
portiamolo in Consiglio il più presto possibile ma non imporre i
dieci giorni, i venti giorni, un mese. Non è possibile questo,
abbiate pazienza. Insomma, le Commissioni sappiamo come lavorano,
come funzionano, diamogli il tempo necessario per sviluppare bene
il loro lavoro e che finalmente si arrivi in Consiglio con la
relazione che il Presidente ci manderà e con la relazione che farà
la Commissione direttamente in Consiglio, saremo in grado di
decidere e di deliberare definitivamente, perché sennò si rischia
di voler fare presto e di fare come la famosa gattina, fare i
gattini senza occhi.
Pollicini (D.P.)
- Cioè di porsi come obiettivo
fine novembre, che la Commissione si ponga come obiettivo, però che
non andiamo, secondo la tesi di Savioz, al novembre del '71 perché
la tesi di Savioz ci porta al novembre del '71. Io dico, la
Commissione si ponga come obiettivo di potersi portare questo
discorso entro la fine novembre e, se non sarà novembre, sarà la
prima quindicina di dicembre, però che non vada a finire dall'altra
parte dell'anno.
Montesano (P.S.D.I.)
- Va bene, terza proposta è quella
del Consigliere Manganoni, di demandare l'esame di questo problema
alla Commissione dei Lavori Pubblici...
(voci) ...
Siete
d'accordo? Va bene, allora il Consiglio approva questa decisione di
rinviare con possibilità di portare in Consiglio alla fine di
novembre e con l'invio immediato da parte della Presidenza del
Consiglio del problema alla Commissione ai Lavori Pubblici.
Si passa all'oggetto n. 31.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK