Consiglio Regionale della Valle d'Aosta - Oggetto del Consiglio n. 2687 del 15 novembre 2012 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2687 del 15 novembre 2012 - Resoconto
OGGETTO N. 2687/XIII - Disegno di legge: "Disposizioni per la
formazione del bilancio annuale e pluriennale della Regione
Autonoma Valle d'Aosta/Vallée d'Aoste. Legge finanziaria per gli
anni 2013/2015. Modificazioni di leggi regionali".
Presidente
- Riprendiamo i lavori con l'esame
dell'articolo 2 del disegno di legge n. 210.
Se non ci sono richieste di intervento, lo pongo in
votazione:
Consiglieri presenti e votanti: 28
Favorevoli: 21
Contrari: 7
Il Consiglio approva.
Presidente
- Articolo 3: stesso risultato. Articolo 4:
stesso risultato. Articolo 5: stesso risultato. All'articolo 6 vi è
l'emendamento n. 1 dell'Assessore La Torre.
La parola all'Assessore al bilancio, finanze e patrimonio, La
Torre.
La Torre (FA)
-
"L'articolo 6 è sostituito dal
seguente..."
e nell'emendamento viene citato per intero. Il
significato...concerne disposizioni di interesse degli enti locali,
che recepiscono nella sostanza le istanze formulate dal Consiglio
permanente degli enti locali nel parere reso ai sensi dell'articolo
65 della legge regionale n. 7, quindi è un accoglimento delle
richieste del CELVA.
Presidente
- Pongo in votazione l'emendamento n. 1
dell'Assessore La Torre, che recita:
Emendamento
L'articolo 6 è sostituito dal seguente:
"Art. 6
(Concorso degli enti locali al riequilibrio della finanza
pubblica)
1. Sino alla completa definizione delle funzioni comunali da
esercitare in forma associata e dei relativi fabbisogni di
personale, e comunque per l'anno 2013, è fatto divieto agli enti
locali di procedere ad assunzioni a tempo indeterminato, ad
eccezione di quelle da effettuarsi nell'ambito dei servizi
socio-assistenziali e socio-educativi necessarie ad assicurare il
rispetto degli standard organizzativi minimi dei predetti servizi
definiti dalla Giunta regionale. Prima dell'espletamento delle
procedure concorsuali, gli enti locali sono in ogni caso tenuti ad
avviare le procedure di mobilità di cui all'articolo 43, comma 4,
della legge regionale 23 luglio 2010, n. 22 (Nuova disciplina
dell'organizzazione dell'Amministrazione regionale e degli enti del
comparto unico della Valle d'Aosta. Abrogazione della legge
regionale 23 ottobre 1995, n. 45, e di altre leggi in materia di
personale), con riferimento al personale appartenente alla medesima
categoria e posizione in servizio presso altri enti locali. Per le
assunzioni a tempo determinato, si applicano, anche per il 2013, le
limitazioni stabilite con la deliberazione della Giunta regionale
adottata ai sensi dell'articolo 11, comma 1, della l.r.
30/2011.".
Consiglieri presenti: 31
Votanti e favorevoli: 24
Astenuti: 7 (Bertin, Chatrian, Donzel, Carmela Fontana, Louvin,
Patrizia Morelli, Rigo)
Il Consiglio approva.
Presidente
- Vi è ora l'emendamento n. 4 di ALPE.
La parola al Consigliere Louvin.
Louvin (ALPE)
- Grazie Presidente.
Abbiamo valutato importante la necessità che si evitino
situazioni particolari di cumulo di funzioni politiche ed
amministrative in quello che ormai è un comparto unico a tutti gli
effetti e il fatto di assolvere queste funzioni con una duplice
remunerazione sul versante lavorativo e sul versante dell'ente che
si amministra comincia a creare delle situazioni particolari di
distorsione. Apprezziamo che ci sia una disponibilità da parte di
chi è impegnato lavorativamente presso enti pubblici ad accollarsi
anche l'onere di essere amministratore di enti pubblici, peraltro
riteniamo in tempi come questi che il fatto di disporre già di una
remunerazione adeguata per il proprio lavoro di base possa
consentire lo svolgimento delle due funzioni anche senza un
aggravio di spesa pubblica. Abbiamo espresso questo concetto in un
emendamento che è articolato su due commi e che fa sì che i
dipendenti del comparto unico regionale, che svolgono le cariche di
sindaco, vicesindaco, assessore e consigliere comunale e che non
sono collocati in aspettativa, quindi per i quali non scatta la
sospensione del rapporto remunerativo, svolgano a titolo gratuito
le funzioni inerenti all'esercizio del loro mandato.
Siamo anche intervenuti con questa proposta a chiedere che
quando si...chiedo scusa, siamo troppo avanti, faccio ammenda e
chiedo scusa ai colleghi, siamo in un ambito diverso sempre
collegato agli enti locali, ma di natura diversa. Qui siamo in
ordine alle funzioni interne e allo svolgimento delle attività del
CELVA. Il CELVA è il Consorzio degli enti locali della Valle
d'Aosta, è un soggetto giuridicamente di diritto privato, ma
interamente finanziato da fondi pubblici, addirittura nell'ambito
della finanza locale attraverso un'apposita quota che gli è
riservata e abbiamo valutato con una certa preoccupazione la
dimensione che questo organismo ha acquisito anche dal punto di
vista delle consulenze. Crediamo sia pericoloso che ci siano
eccessivi appesantimenti strutturali ed introduciamo un tetto che
ci sembra ragionevole dell'ordine del 50 percento della spesa, da
destinare ad incarichi di collaborazione e consulenza. Questi
incarichi hanno avuto negli ultimi due anni notevole
ridimensionamento nell'ambito della finanza pubblica in generale e
riteniamo sia opportuno che anche il CELVA faccia un attimo di
ridefinizione.
Non so se i colleghi hanno consultato attraverso il sito
internet del CELVA la dimensione organizzativa complessiva che ha
assunto questo ente, che effettivamente sta diventando un soggetto
molto pesante. Sappiamo che questo ente è attualmente in
particolare turbolenza, sono state annunciate ieri...non abbiamo
capito se rassegnate o annunciate...le dimissioni da parte del suo
Presidente, segno di un'evidente difficoltà del settore di
apprensione anche per quanto si prepara in ordine agli enti locali
della Valle d'Aosta, tematica molto complessa che approfondiremo
presto. Qui ci limitiamo alla questione interna organizzativa di
questo ente, dando un segnale, che possa avvalersi però tale ente
del comando di personale da parte degli enti locali per evitare di
fare costantemente ricorso a consulenze, collaborazioni esterne che
gravano in modo eccessivo sulla struttura. Grazie.
Presidente
- La parola all'Assessore al bilancio, finanze
e patrimonio, La Torre.
La Torre (FA)
- Riteniamo che questo emendamento non
debba essere accolto, anche perché siamo qui a discutere nei
confronti dello Stato e a rivendicare un'autonomia gestionale.
Credo che il CELVA abbia fatto la sua parte per il contenimento
della spesa pubblica e che abbia diritto a gestirsi al suo interno
in maniera autonoma le sue funzioni. In questo senso ritengo che
sia da respingere.
Presidente
- La parola al Consigliere Louvin.
Louvin (ALPE)
- Mi pare singolare che, nel momento in cui
disponiamo una serie di limitazioni per tutti gli enti locali, ci
sia una zona franca che si chiama CELVA. Abbiamo all'interno di
questa finanziaria la riproposizione di limitazioni organizzative
molto significative nei confronti di questi enti. Ricorderei, fra
l'altro, a beneficio dell'Assessore e di tutti i colleghi, che a
godere di un'autonomia costituzionalmente protetta sono gli enti
locali, non i consorzi che li vedono confluire in attività
congiunte. Non mi sembra quindi che sia pertinente, si può anche
non condividere e ritenere che sia adeguato il sistema
organizzativo che viene attualmente in essere. Noi abbiamo
un'opinione diversa, sicuramente non siamo in un ambito slegato
dalla possibilità, e direi anche dal dovere, di intervenire da
parte nostra. Manteniamo ferma questa posizione avendo ben valutato
le dimensioni che ha conseguito tale struttura nell'arco di un
decennio, che di fatto in molte situazioni diventa interlocutore
della Giunta più di quanto non sia questo Consiglio. Rimaniamo
fermi nella nostra posizione.
Président
- La parole au Président de la Région,
Rollandin.
Rollandin (UV)
- Ad integrazione vorrei solo sottolineare
al collega Louvin che su questo capitolo abbiamo già ridotto la
percentuale di intervento: prima erano 2.000.000 di euro, adesso
sono ridotti a 1.600.000. Tenete conto che in questi 1.600.000 - ne
abbiamo discusso - ci sono le consulenze fatte per tutti i Comuni,
non è più il Comune che ha un problema e va all'Ufficio legale, ma
chiede al CELVA di occuparsene e unendosi in modo che il parere
serva per tutti, cosa che è auspicabile, altrimenti prima c'erano
tre o quattro Comuni che senza parlarsi ponevano lo stesso quesito
ad altrettanto legali o commercialisti che magari davano pareri
discordanti, così che le soluzioni erano anche peggio delle
difficoltà operative degli stessi. Sotto questo profilo, riteniamo
che sia legittimo che venga mantenuto tale intervento senza
ulteriori limitazioni.
Président -
La parole au Vice-président Chatrian.
Chatrian (ALPE)
- Grazie Presidente.
Condividiamo la necessità del consorzio, da una parte
l'asticella che è stata abbassata dal punto di vista finanziario da
2.000.000 a 1.600.000, ma questo emendamento va in un'altra
direzione. Se condividiamo la necessità dei Comuni di avere delle
professionalità mirate su certi temi per convergere le necessità
dei 74 Comuni, d'altro lato questo emendamento va nella direzione
di dire: ci sono delle professionalità nel comparto che possono
specializzarsi su dei temi, lasciamo da parte i giuristi o gli
avvocati, ma tolta la parte di chi fa il parere, l'intento
dell'emendamento è quello di valorizzare le competenze interne. Per
questo abbiamo dato due possibilità: per il 50 percento potete
incaricare dei collaboratori esterni e per l'altro 50 percento
creare quelle figure importanti, può essere il 40 o il 45 percento,
ma facciamo crescere delle professionalità nel nostro comparto e
non cerchiamo delle scorciatoie esterne quando queste
professionalità possiamo farle crescere internamente. Questo è lo
spirito dell'emendamento.
Président -
Je soumets au vote l'amendement n° 4 du
groupe ALPE, qui récite:
Emendamento
Dopo il comma 1 dell'articolo 6, è aggiunto il
seguente:
"1bis. Per l'anno 2013, la spesa complessivamente sostenuta
dal Consorzio degli enti locali della Valle d'Aosta (CELVA) per gli
incarichi di collaborazione e di consulenza non può eccedere il 50
per cento di quella sostenuta nell'anno precedente per le medesime
finalità. Per lo svolgimento delle funzioni relative a suddetti
incarichi, il CELVA si avvale del personale appositamente comandato
dagli enti locali, ai sensi dell'articolo 45 della legge regionale
23 luglio 2010, n. 22 (Nuova disciplina dell'organizzazione
dell'Amministrazione regionale e degli enti del comparto unico
della Valle d'Aosta. Abrogazione della legge regionale 23 ottobre
1995, n. 45, e di altre leggi in materia di personale).".
Consiglieri presenti: 32
Votanti: 29
Favorevoli: 5
Contrari: 24
Astenuti: 3 (Donzel, Carmela Fontana, Rigo)
Il Consiglio non approva.
Presidente
- Vi è ora l'emendamento n. 5 di ALPE.
La parola al Presidente della Regione, Rollandin.
Rollandin (UV)
- Comprendiamo lo spirito con cui si dice
che i sindaci, i vicesindaci, gli assessori nominati come membri in
organi di gestione e di controllo di società controllate e dagli
enti svolgano a titolo gratuito. Ora credo che già oggi la
partecipazione dei sindaci a questi organi sia legata ad un
compenso minimale che copre le spese vive, da quello che sappiamo,
quindi non riteniamo che ci sia un risparmio effettivo intervenendo
sugli eletti che partecipano ad alcune società, come le piccole
società a cui sono chiamati ad intervenire, quindi siamo
contrari.
Presidente
- La parola al Consigliere Louvin.
Louvin (ALPE)
- Presidente, ci possono essere dei casi
nei quali questo avviene, noi guardavamo in altra direzione,
soprattutto nella direzione di persone che operano nell'ambito
della pubblica amministrazione con incarichi fiduciari, remunerati
a livello dirigenziale, che prendono anche dei compensi più che
significativi e tutt'altro che onorifici all'interno delle
amministrazioni. Mi riferisco alle figure di alcuni segretari
particolari che sono in questa condizione e che già
godono...torneremo sull'argomento più avanti, perché abbiamo
dedicato delle proposte alla categoria dei segretari particolari
che, vorrei sottolineare, è un livello molto elevato rispetto alla
nostra amministrazione, sono remunerati come dirigenti e hanno
tempo per fare, pur mantenendo inalterato il loro trattamento
economico, delle funzioni rilevanti all'interno di enti locali
della Regione, di Comuni, eccetera. Questi ci sembrano i casi da
avere sott'occhio, crediamo sia un problema reale che sta
diventando un'abitudine, insomma ci si pone a cavallo di diverse
funzioni, si fa da raccordo politico-amministrativo fra diversi
livelli di governo e con questo si cumulano dei trattamenti
economici su diversi versanti. Ci sembra che sia un sistema sul
quale occorre iniziare ad intervenire, abbiamo presentato delle
proposte e ci aspettiamo attenzione.
Presidente
- La parola al Consigliere Donzel.
Donzel (PD)
- Grazie Presidente.
Il problema posto dai colleghi di ALPE non è peregrino, ma ci
pare che questo sia uno di quei temi che meriterebbe un
approfondimento in commissione, sarebbe interessante se almeno in
via di recepimento, come è avvenuto per la questione dei compensi
alti dei
top manager
delle partecipate, anche questo tema
venisse preso in conto. La linea che però abbiamo seguito su queste
tematiche è che vorremmo che il primo segnale forte arrivasse dal
Consiglio, un po' come ci dà fastidio che il Parlamento, che non
prende provvedimenti su sé stesso, li prende per le Regioni, allo
stesso modo vorremmo che arrivasse prima questo segnale dei tagli
ai Consiglieri regionali e contestualmente fare una riflessione
sulle ricadute che arrivano sugli enti locali. Sarebbe un po' fuori
da una discussione organica anticipare e colpire un settore, quando
magari noi quel passo non siamo ancora pronti a farlo, soprattutto
perché, come Partito Democratico, avevamo aperto la riflessione su
quello che significava avere doppi incarichi e altre remunerazioni
rispetto al ruolo di Consigliere regionale, ma questa cosa non ha
avuto un grande consenso in quest'aula. Diciamo che il suggerimento
è interessante, ma merita un approfondimento specifico.
Presidente
- Pongo in votazione l'emendamento n. 5 del
gruppo ALPE, che recita:
Emendamento
Alla fine del capo II, dopo l'articolo 6, è aggiunto il
seguente:
"Art. 6bis
(Misure di contenimento dei costi per l'esercizio di funzioni
pubbliche comunali)
1. I dipendenti del comparto unico regionale chiamati a
ricoprire la carica di sindaco, di vicesindaco, di assessore e di
consigliere comunale, non collocati in aspettativa ai sensi
dell'articolo 15 della legge regionale 4 settembre 2001, n. 23
(Norme concernenti lo status degli amministratori locali della
Valle d'Aosta. Abrogazione delle leggi regionali 18 maggio 1993, n.
35, 23 dicembre 1994, n. 78 e 19 maggio 1995, n. 17), svolgono a
titolo gratuito le funzioni inerenti all'esercizio del proprio
mandato.
2. I sindaci, i vicesindaci e gli assessori comunali nominati
quali membri di organi di gestione e di controllo di società
controllate, anche indirettamente, dalla Regione e dagli enti
locali, svolgono a titolo gratuito le funzioni inerenti
all'esercizio del proprio incarico.".
Consiglieri presenti: 34
Votanti: 31
Favorevoli: 5
Contrari: 26
Astenuti: 3 (Donzel, Carmela Fontana, Rigo)
Il Consiglio non approva.
Presidente
- Vi è ora l'emendamento n. 6 di ALPE.
La parola al Vicepresidente Chatrian.
Chatrian (ALPE)
- Solo per ritirare l'emendamento n. 6
dato che è stato già affrontato in sede di ordine del giorno.
Presidente
- L'emendamento n. 6 del gruppo ALPE viene
ritirato; ne do lettura per il verbale:
Emendamento
Alla fine del capo II, dopo l'articolo 6bis, come aggiunto
dall'emendamento n. 5, è aggiunto il seguente:
"Art. 6ter
(Misure di contenimento dei costi nelle società controllate
dalla Regione)
1. I compensi annuali lordi omnicomprensivi spettanti ai
componenti di organi di gestione e di controllo di società
controllate, anche indirettamente, dalla Regione, non possono
essere determinati in misura superiore a euro 160.000.
2. Agli amministratori e ai dirigenti delle società di cui al
comma 1 non possono essere concesse autovetture a titolo di
benefit.".
Vi è ora l'emendamento n. 7 di ALPE.
La parola al Vicepresidente Chatrian.
Chatrian (ALPE)
- Grazie. In questa legislatura più volte
abbiamo affrontato questo tema, ancora ieri nella mia relazione sul
bilancio triennale ho cercato di focalizzare la necessità di avere
una visione generale dell'impatto di un bilancio regionale,
soprattutto la possibilità di avere sul tavolo un bilancio che non
è così trasparente e avere tutte le carte delle società
controllate, quanto meno le più importanti. L'emendamento va in
quella direzione, nel momento in cui le risorse sono calate di
tanto, in questi anni il bilancio regionale è passato da una
disponibilità di circa 1.800.000.000 di euro nel 2008-2009 a
1.316.000.000 nel 2013, vi è la necessità di visionare come
commissione, confrontarsi e dibattere le linee strategiche delle
società più importanti. Abbiamo inserito nell'emendamento il tetto
di 1.000.000 per il bilancio, se c'è la volontà del Governo
regionale di modificarlo e portarlo a 1.500.000 o a 3.000.000, non
ci soffermiamo su discorsi tecnici, ma è un discorso di
volontà.
Per quanto riguarda il comma 2, proprio perché è importante la
parte di dibattito prima di approvare un bilancio, è altrettanto
importante il rendiconto, quindi a posteriori anche qui abbiamo
messo: "entro il 30 giugno", non vorremmo soffermarci su un mese in
più o in meno, ma l'obiettivo era di poterci confrontare,
relazionare in commissione sul rendiconto dell'anno precedente e
avere la possibilità di un dibattito serio e onesto sugli
indirizzi, su cosa si intende fare per l'anno successivo e anche il
rendiconto di quello che le società hanno fatto e avere un discorso
di ricaduta più globale. A nostro avviso, è urgente questa
possibilità che al momento il Consiglio non ha, avere una visione
generale anche sulle società controllate è necessario e
fondamentale in questo momento. Questo è l'obiettivo
dell'emendamento a nostro avviso importante; per questa legislatura
ormai il treno è passato, ma è importante per la prossima
legislatura, perché sempre più sarà necessario avere tutte le
informazioni sul tavolo per prendere delle decisioni anche epocali.
Grazie.
Président
- La parole à l'Assesseur au budget, aux
finances et au patrimoine, La Torre.
La Torre (FA)
- Anche questo emendamento non lo
condividiamo, ci sono già gli organi amministrativi che rispondono
alla Regione...quindi non lo condividiamo.
Président -
La parole au Conseiller Donzel.
Donzel (PD)
- Per quanto ci riguarda, noi questo
emendamento lo riteniamo molto interessante, importante. Si tratta
di consentire un lavoro che comunque spetterebbe alle funzioni
ispettive del Consigliere regionale, semplicemente il meccanismo è
di dover fare delle richieste e delle procedure burocratiche che in
questo caso sarebbero semplificate. Pensiamo che non ci sia nulla
da nascondere, che tutto sia trasparente e pubblico e quindi non
vediamo perché non consentire un passaggio ufficiale che viene
formalizzato, come richiesto in modo esplicito e corretto dai
colleghi di ALPE. Sono un bene pubblico le nostre partecipate, non
capiamo perché questo bene pubblico non debba consentire a chi
esercita la funzione di consigliere di capire il loro
funzionamento. Ripeto: non sono dati segreti che possano mettere in
discussione il loro operato, si tratta di verificare anche se la
loro
mission
è portata a pieno compimento, se non vi siano
anche dei suggerimenti che vengono da consiglieri che hanno
esperienza nel mondo economico-finanziario e che conoscono la
realtà produttiva. Ci sembra davvero curioso non consentire la
formalizzazione di questo passaggio, non ne vediamo la ragione.
Presidente
- La parola al Vicepresidente Chatrian.
Chatrian (ALPE)
- Grazie Presidente.
Mi spiace, Assessore, perché lei predica molto bene, è un buon
oratore - molto meglio di me -, ha tanta esperienza, è da decenni
che fa politica attiva ai massimi livelli, ieri abbiamo discusso
sulla finanza locale, lei ha fatto il Sindaco come me, ci ha dato
un po' di lezioni di autonomia ieri, ma martedì pomeriggio nella
sua relazione, che ho riletto attentamente martedì sera per
preparare il mio intervento di ieri mattina, ha inserito una frase
importante che ieri ho riletto, perché mi ci trovo:
"occorrerà
aprire anche ragionamenti ad ampio raggio sulle società partecipate
dalla Regione, analizzando costi, benefici e traendone le adeguate
conseguenze"
. Allora predica bene e razzola molto male, perché
se lei dice che ci sono gli organi amministrativi, cioè l'obiettivo
di questo emendamento va nella direzione di avere delle
informazioni per poter magari analizzare chi sarà rieletto nella
prossima legislatura e poter mettere in campo un bilancio forse più
organico e di ampio raggio, con più dettagli e ricadute... Ieri ho
fatto un parallelo: immaginiamoci che il buon Assessore Marco
Viérin con il suo piano operativo dei lavori pubblici, molto
decantato...un'unica società controllata aggiudica più lavori di
tutto l'Assessorato dei lavori pubblici e quindi questo emendamento
voleva proprio avere qualche informazione in più nel momento in cui
la commissione competente inizia ad analizzare i futuri bilanci.
Visto che le risorse all'interno del bilancio regionale sono sempre
meno importanti e fuori invece ci risulta che il motore economico è
ancora bello solido...niente, l'obiettivo dell'emendamento era in
quella direzione.
Mi spiace, Assessore, che lei banalizzi con un semplice: "ci
sono gli organismi amministrativi, non rompeteci le scatole".
Peccato che invece, quando legge la sua relazione, dica che
occorrerà aprire veri confronti, dibattiti, adeguate conseguenze,
costi, benefici, occupazione, disoccupazione, trasparenza, appalti,
per poi non parlare di concorsi o non concorsi. Ci dispiace.
Presidente
- La parola all'Assessore al bilancio, finanze
e patrimonio, La Torre.
La Torre (FA)
- Volevo solo confermare quello che ho
scritto nella relazione, infatti considero il bilancio il momento
in cui si fanno le valutazioni non sulle intenzioni, ma sulle
concretezze. Il bilancio per definizione contiene tutto quello che
non solo è la vita amministrativa finanziaria, ma anche la
programmazione e la gestione. Come ho detto nella relazione, quindi
sarà il bilancio il momento del confronto e in cui si potrà fare
una valutazione costi-benefici. Confermo quello che ho scritto
nella mia relazione e respingo il suo emendamento.
Presidente
- Pongo in votazione l'emendamento n. 7 del
gruppo ALPE, che recita:
Emendamento
Alla fine del capo II, dopo l'articolo 6ter, come aggiunto
dall'emendamento n. 6, è aggiunto il seguente:
"Art. 6quater
(Clausola valutativa)
1. Entro il 31 ottobre di ogni anno, gli organi di gestione
delle società controllate dalla Regione con bilancio superiore a un
milione di euro relazionano alla Commissione consiliare competente
in merito alle linee strategiche e di indirizzo delle società
stesse per l'anno successivo.
2. Entro il 30 giugno di ogni anno, gli organi di gestione
delle società controllate dalla Regione con bilancio superiore a un
milione di euro relazionano alla Commissione consiliare competente
sul rendiconto dell'anno precedente.".
Consiglieri presenti e votanti: 34
Favorevoli: 8
Contrari: 26
Il Consiglio non approva.
Presidente
- All'articolo 7 vi sono diversi emendamenti
del gruppo ALPE.
La parola al Consigliere Louvin sull'emendamento n. 8.
Louvin (ALPE)
- Abbiamo accennato poco fa alla tipologia
di rapporto lavorativo che investe la categoria dei segretari
particolari. Queste figure hanno avuto circa 10-12 anni fa un
formidabile scatto in avanti dal punto di vista del loro
inquadramento, che è stato definito a livello dirigenziale, e sono
stati assorbiti all'interno della nuova ridefinizione delle figure
dirigenziali. Come tutti i lavori, merita la massima considerazione
e il fatto di essere un lavoro di tipo fiduciario non riduce la sua
valenza. Una valenza che, a nostro avviso, è stata ampiamente
sopravvalutata con dei riflessi di natura finanziaria molto
importanti, tanto che l'articolo 8 al comma 2 individua una spesa
complessiva di circa 860.000 euro per il pagamento dei soli
segretari particolari, più 90.000 del segretario particolare della
Presidenza del Consiglio regionale.
Qui si impone una riflessione, anche se siamo consapevoli che la
formulazione del nostro emendamento ha incontrato delle resistenze
sul piano tecnico da parte della struttura delle Finanze, che si è
espressa nel ritenere non adeguato l'intervento in quanto sono
attualmente in corso dei contratti che non sarebbe possibile
onorare. Noi vogliamo dare un segnale in questa direzione, in
quanto, avendo verificato anche scorrendo i profili professionali
dei segretari particolari attualmente in carica che la quasi
totalità è inquadrata per ruolo di provenienza e comunque sia per
titoli posseduti in livelli inferiori, ci sembrerebbe adeguato un
riallineamento in ordine al quale proponiamo che si concretizzi
nella categoria D della fascia remunerativa più elevata all'interno
di questa categoria. Secondo i nostri calcoli, questo si
tradurrebbe in un risparmio considerevole dell'ordine di circa
380.000 euro. Pensiamo che questa sia una delle indicazioni da dare
nel nuovo rapporto che ha la politica con le sue strutture di
collaborazione, cioè chi fa il segretario particolare che ha
gestione di agenda essenzialmente nella vita di un eletto, e ci
sono anche dei nostri colleghi che lo hanno fatto con dei profili
di inquadramento che erano quelli precedenti e che sanno di cosa
stiamo parlando... Riteniamo che qui sia possibile preparare anche
per la legislatura a venire un notevole ridimensionamento di spesa
per la funzione pubblica regionale, ripeto. Fra l'altro, un numero
considerevole di questi segretari particolari si dedica attivamente
ad attività politiche diverse, qualche volta è anche scarsamente
reperibile sul posto di lavoro perché diversamente impegnato,
quindi consideriamo che un riquadramento di queste funzioni dal
punto di vista della remunerazione sia auspicabile. Non lo abbiamo
squalificato, lo abbiamo semplicemente ricollocato nella nostra
visione di insieme dei problemi che stiamo affrontando e che deve
toccare un po' tutti, in questo modo viene ad essere effettuata
un'operazione quanto mai ragionevole.
Presidente
- La parola all'Assessore al bilancio, finanze
e patrimonio, La Torre.
La Torre (FA)
- Comprendo il ragionamento che svolge il
collega Louvin, ha un senso e potrà sicuramente essere oggetto di
riflessione, va in una direzione di un risparmio, ma, come ha fatto
notare lui, manca la copertura finanziaria e nella situazione
economica in cui ci troviamo...scusate, è esattamente il contrario:
nello specifico l'importo sarebbe sufficiente solo per la
retribuzione di base esclusa qualsiasi indennità accessoria. Non è
solo questa la motivazione, ritengo che quello che lei dice possa
avere un senso e che sarà un argomento sicuramente in discussione
nella prossima legislatura. Invito a respingerlo.
Presidente
- La parola al Consigliere Segretario
Rigo.
Rigo (PD)
- Grazie Presidente.
Su questo emendamento posso parlare con cognizione di causa
essendo stato segretario particolare, ma quando i segretari
particolari erano allora collocati nella fascia C, un gradino più
sotto della fascia D, ahimè! Appena lasciato l'incarico, i
segretari particolari hanno visto riconosciute migliori posizioni
nella scala gerarchica; esattamente l'opposto di quanto sta
avvenendo per i Consiglieri regionali. Arrivo io e i Colleghi sono
sottoposti a decurtazioni economiche. Solo coincidenze? Battute a
parte quello che stiamo affrontando è un argomento serio che non si
può sviluppare in pochi minuti: è legato anch'esso ai costi della
politica. Nel dibattito che si aprirà fra poco fra le forze
politiche potremmo inserire anche questa problematica. Invito
quindi l'Assessore a considerare che anche questo argomento venga
messo all'ordine del giorno nelle discussioni che faremo per quanto
riguarda le partecipate, i costi dei Consiglieri regionali e via di
questo passo. Grazie.
Presidente
- Pongo in votazione l'emendamento n. 8 del
gruppo ALPE, che recita:
Emendamento
Il comma 2 dell'articolo 7 è sostituito dai seguenti:
"2. Il comma 3 dell'articolo 12 della l.r. 22/2010 è
sostituito dal seguente:
"3. L'incarico di segretario particolare è a tempo
determinato, di durata non superiore alla durata in carica degli
organi che lo hanno proposto. Il rapporto di lavoro è regolato da
un contratto di diritto privato di lavoro subordinato, nell'ambito
del quale è definito il trattamento economico spettante, in misura
corrispondente a quello determinato dal contratto collettivo
regionale di lavoro per i dipendenti appartenenti alla categoria D
collocati nella fascia retributiva più elevata. L'incarico e
l'eventuale revoca sono disposti, su proposta degli organi di cui
al comma l, dalla Giunta regionale.".
2bis. Ai sensi dell'articolo 12, comma 2, della l.r. 22/2010,
i segretari particolari, definiti in 10 unità di personale di cui 1
unità assegnata all'organico del Consiglio regionale, sono
collocati al di fuori della dotazione organica. La spesa è
autorizzata per l'anno 2013, per euro 709.500 (UPB 1.02.01.12 Altri
interventi per il personale regionale - parz.) e per euro 74.250
(UPB 1.01.01.10 Consiglio regionale - parz.).
2ter. La disposizione di cui al comma 3 dell'articolo 12
della l.r. 22/2010, come sostituito dal comma 2, si applica agli
incarichi di segretario particolare conferiti successivamente alla
data di entrata in vigore della presente legge. Per gli incarichi
di segretario particolare in essere alla medesima data, il
trattamento economico complessivo rimane stabilito nella misura
determinata dai rispettivi contratti di diritto privato di lavoro
subordinato.".
Consiglieri presenti e votanti: 32
Favorevoli: 8
Contrari: 24
Il Consiglio non approva.
Presidente
- Sempre all'articolo 7 vi è l'emendamento n.
9 di ALPE.
La parola al Consigliere Louvin.
Louvin (ALPE)
- Grazie. Il settimo comma di questo
articolo dispone che, per le finalità di cui alla legge n. 22/2010,
relativa all'organizzazione dell'Amministrazione regionale, la
spesa degli addetti alle attività giornalistiche e di informazione
è autorizzata per il 2013 per euro 255.000 a carico
dell'Amministrazione regionale e 225.000 a carico della Presidenza
del Consiglio regionale. Si tratta di 480.000 euro, quasi un
miliardo di vecchie lire, per soli addetti alle attività
giornalistiche e di informazione, sono delle figure professionali
con le quali siamo a contatto costantemente non solo quando
lavoriamo in quest'aula, ma anche esternamente e sappiamo che fanno
un'attività importante. Credo che anche qui ci sia da fare un
attimo di riflessione. La Regione ha bisogno di addetti ad attività
giornalistiche per quasi 500.000 euro, oppure può cominciare a
guardare verso un ridimensionamento dei propri uffici stampa? Gli
uffici stampa regionali sono decisamente pesanti come anche
diventano pesanti uffici stampa di altre strutture. Prima abbiamo
parlato del CELVA che ha un suo ufficio stampa, parleremo fra poco
della
Chambre
, tutti hanno i loro uffici stampa, sembra che
non si possa vivere senza l'Ufficio stampa e noi crediamo che sia
da rivedere l'impatto complessivo da un lato della spesa,
dall'altro, guardando anche il flusso delle informazioni, di cosa
mangiano dal punto di vista informativo i nostri concittadini. Per
il 90 percento mangiano delle informazioni che vengono dal Palazzo
e poi vengono ridistribuite attraverso agenzie di stampa e vari
organi che riprendono e le cose che passano dagli uffici stampa
della Giunta e del Consiglio, ma anche di altri organismi, sono a
loro volta oggetto di un'eco. Sembra che l'informazione abbia un
flusso unidirezionale e l'impatto è assolutamente sovradimensionato
rispetto al fatto che dobbiamo avere in questa comunità una
pluralità di informazioni e non tutto deve venire da Palazzo. Ci
sembra che la crescita che ha avuto, anche per effetto
dell'applicazione di contratti recenti, il contratto giornalistico,
che è stato applicato per motivi normativi alle Amministrazioni
regionali non per una scelta discrezionale dell'Amministrazione,
debba imporre in termini di prospettiva un ridimensionamento.
Faccio osservare che c'è un leggero squilibrio fra un Consiglio
regionale e un'intera Amministrazione regionale, in questo caso a
beneficio della Giunta che ha un volume informativo di altro
rilievo, cioè bisogna riportarci tutti...noi stiamo facendo non la
caccia alle streghe delle diverse figure professionali, ma un
discorso generale che cerchiamo di applicare a tutte le categorie.
Qui vengono in evidenza, perché sono oggetto di norme specifiche,
crediamo che sia possibile dare un segnale di ridimensionamento, la
nostra proposta non è di azzeramento, ma è di portare a 127.500
euro quello della Giunta e 112.500, perché sono stati riparametrati
in proporzione a quello che sono attualmente, nella considerazione
che, arrivati a scadenza della legislatura, si possa ripartire in
un equilibrio diverso e in un volume di spesa diverso. Siccome
credo questo attenga anche a spesa del Consiglio regionale, è
possibile che ci siano delle osservazioni di natura tecnica,
riproponiamo la questione fortemente in senso politico di una
ridefinizione quantitativa del personale a supporto. Poi avremo il
terzo passaggio fra poco che riguarda questa cosa.
Aggiungo solo una parola sull'emendamento successivo, che non è
così drastico, ma riduce meno sensibilmente proprio in funzione
della necessità di graduare questo intervento, qualora le forze di
maggioranza e il Governo regionale ritengano accoglibile il
suggerimento, per dire che non si va verso soluzioni talebane, si
va verso soluzioni applicabili in modo più graduale che non la
prima versione: quella dell'emendamento n. 9.
Con questo ho illustrato entrambe le proposte. Grazie.
Presidente
- La parola all'Assessore al bilancio, finanze
e patrimonio, La Torre.
La Torre (FA)
- Farò anch'io riferimento ad entrambi gli
emendamenti. Le dico che non possiamo accettarli perché questa
Amministrazione non abusa assolutamente dei collaboratori, ne
utilizza meno del passato, anzi ne utilizza meno di quelli che le
sono concessi. In particolare per l'emendamento n. 9 le dico che ci
sono dei contratti in essere che scadranno a luglio e, se si
riterrà nella stipula di nuovi contratti di introdurre delle
riduzioni, non entro nel merito di questo, sarà competenza di chi
verrà dopo. Questa non è un'Amministrazione che abusa dei
collaboratori, ne utilizza molti meno - nell'ordine della metà - di
quelli che sono concessi e che potrebbero essere utilizzati.
Presidente
- La parola al Consigliere Louvin.
Louvin (ALPE)
- Come segno di buona volontà e per la
salvaguardia dei contratti in essere, l'emendamento n. 9 lo
ritiriamo e manteniamo l'emendamento n. 9bis, che consente di
andare a scadenza per quanto riguarda i contratti in essere.
Grazie.
Presidente
- L'emendamento n. 9 del gruppo ALPE viene
ritirato; ne do lettura per il verbale:
Emendamento
Il comma 7 dell'articolo 7 è sostituito dal seguente:
"7. Per le finalità di cui agli articoli 14 e 15 della l.r.
22/2010, la spesa degli addetti alle attività giornalistiche e di
informazione è autorizzata, per l'anno 2013, per euro 127.500 (UPB
1.02.01.12 Altri interventi per il personale regionale - parz.) a
carico dell'Amministrazione regionale e per euro 112.500 a carico
della Presidenza del Consiglio regionale (UPB 1.01.01.10 Consiglio
regionale - parz.).".
Pongo in votazione l'emendamento n. 9bis del gruppo ALPE, che
recita:
Emendamento
Il comma 7 dell'articolo 7 è sostituito dal seguente:
"7. Per le finalità di cui agli articoli 14 e 15 della l.r.
22/2010, la spesa degli addetti alle attività giornalistiche e di
informazione è autorizzata, per l'anno 2013, per euro 210.375 (UPB
1.02.01.12 Altri interventi per il personale regionale - parz.) a
carico dell'Amministrazione regionale e per euro 185.625 a carico
della Presidenza del Consiglio regionale (UPB 1.01.01.10 Consiglio
regionale - parz.).".
Consiglieri presenti: 32
Votanti: 30
Favorevoli: 5
Contrari: 25
Astenuti: 2 (Carmela Fontana, Rigo)
Il Consiglio non approva.
Presidente
- Ancora all'articolo 7 vi è l'emendamento n.
10 di ALPE.
La parola al Consigliere Louvin.
Louvin (ALPE)
- Siamo al terzo capitolo di questa storia
interna ad uno stesso articolo della finanziaria e ci riferiamo in
tale circostanza ad una terza figura anch'essa di carattere
fiduciario, che è una relativa
new entry
della complessa
galassia che si è progressivamente formata intorno alle figure
istituzionali della nostra Regione. Allora, i segretari particolari
sono stati un'innovazione di circa 20 anni fa, gli uffici stampa
hanno progressivamente preso corpo nel corso degli ultimi anni, qui
stiamo parlando dei collaboratori di supporto, che è una nuova
figura, spesso banalizzata con termini che hanno un sapore
vagamente spregiativo di portaborse, ma noi non vogliamo che sia
denigrato un ruolo che può avere in astratto un significato. Dico
"in astratto", perché nel concreto dei nostri tempi ci sembra che
questo genere di funzioni non sia sempre indispensabile al buon
funzionamento della macchina amministrativa. Per tali nuove
funzioni la legge finanziaria prevede nella proposta del Governo
che ci siano 50.000 euro a carico dell'Amministrazione regionale e
50.000 a carico del Consiglio regionale per l'utilizzo di queste
figure professionali, dai contorni piuttosto incerti e dalle
mansioni non sempre comprensibili.
Crediamo sia possibile fare a meno di queste funzioni, ci sono
altri modi di operare che consentono di fare il nostro lavoro, ci
riferiamo anche al Consiglio regionale che ha già 84 unità di
personale assegnate da questo articolo e che non riteniamo debba
necessariamente munirsi di collaboratori di supporto, ma la stessa
cosa vale per la Giunta regionale. Per la verità, non so se ci sia
attualmente in carico un collaboratore come funzione di supporto
per la Giunta; per il Consiglio regionale ne sono a conoscenza,
perché è stato oggetto di discussione in tempi recenti, ma - ripeto
- non stiamo guardando a situazioni individuali: stiamo guardando
come può funzionare bene e con minor peso questa macchina
amministrativa e di Governo della Regione, e quindi siamo a
chiedere con l'emendamento n. 10 la soppressione del fondo di
finanziamento per le figure di supporto e con l'emendamento n. 10
bis, che si fa carico anche di una situazione potenzialmente in
essere, di andare a dare un'indicazione che consenta di non
riattivarli nel corso della prossima legislatura.
Ci è stato detto che la copertura di spesa è stata immaginata in
funzione di uno svolgimento di attività sull'arco dell'anno. Noi
toglieremo il disturbo dal punto di vista delle nostre presenze in
questo Consiglio, salvo per chi desidererà un eventuale ritorno, al
30 giugno, noi vorremmo lasciare il tavolo sgombero per chi verrà,
nel senso di non avere impegnata questa spesa, di consentirne il
recupero nei primi mesi dell'anno in funzione di altre priorità.
Stiamo tirando la cinghia, stiamo negando borse di studio, stiamo
facendo riduzioni su delle partite molto sensibili nel sociale,
crediamo che con qualche piccolo riallineamento troveremo dei soldi
che potranno essere utili. L'emendamento n. 10 è più radicale, è
soppressivo dell'ottavo comma e l'emendamento n. 10bis ne fa una
rimodulazione che consente un'evoluzione in positivo.
Sappiamo che è stata comunicata dalla Presidenza del Consiglio
la richiesta di fabbisogno, sappiamo che ci sono dei contratti, ma
tutto questo scade inevitabilmente con lo scadere del mandato
politico, perché sono figure individuate discrezionalmente. Se
questa è la decisione del Consiglio regionale, ci sembra che almeno
nella formulazione dell'emendamento n. 10bis questo sia
percorribile.
Presidente
- La parola all'Assessore al bilancio, finanze
e patrimonio, La Torre.
La Torre (FA)
- Confermo quello che ho detto prima sui
collaboratori, la tranquillizzo sul "bene" perché vengono
utilizzati secondo le esigenze e con il minor peso possibile sulle
Finanze, perché sono meno quelli utilizzati di quelli che si
potrebbero utilizzare; in questo senso sono accettabili. Per quello
che riguarda i contratti, hanno una scadenza che non coincide di
poco, perché il passaggio alla legislatura successiva aprirà a
nuovi contratti.
Presidente
- Visto che ha fatto un accenno alla posizione
della Presidenza del Consiglio, nell'ambito della riorganizzazione
della struttura organizzativa del Consiglio regionale ricordo che
c'è stata la soppressione di ben tre figure dirigenziali e
l'introduzione di questa posizione, perché tale operazione ha
portato un risparmio di circa 90.000 euro, scelta questa che non è
un dato di secondo piano, che porta un impegno per questa
legislatura e non va a vincolare l'operato della prossima
legislatura.
Pongo in votazione l'emendamento n. 10 del gruppo ALPE, che
recita:
Emendamento
Il comma 8 dell'articolo 7 è soppresso.
Consiglieri presenti: 33
Votanti: 30
Favorevoli: 5
Contrari: 25
Astenuti: 3 (Donzel, Carmela Fontana, Rigo)
Il Consiglio non approva.
Presidente
- Pongo in votazione l'emendamento n. 10bis
del gruppo ALPE, che recita:
Emendamento
Il comma 8 dell'articolo 7 è sostituito dal seguente:
"8. Per le finalità di cui agli articoli 11 e 14, comma 2,
lettera b), della l.r. 22/2010, la spesa dei collaboratori di
supporto è autorizzata, per l'anno 2013, per euro 25.000 a carico
dell'Amministrazione regionale (UPB 1.01.01.11 Giunta regionale e
Presidente della Regione - parz.) e per euro 25.000 a carico della
Presidenza del Consiglio regionale (UPB 1.01.01.10 Consiglio
regionale - parz.).".
Stesso risultato.
All'articolo 7 vi è l'emendamento n. 11 di ALPE.
La parola al Consigliere Louvin.
Louvin (ALPE)
- Abbiamo ritenuto possibile, nell'ambito
di un ridimensionamento generale della spesa, che si proceda ad una
rivisitazione di quella relativa a questa commissione di
valutazione. È una spesa decisamente importante, ci si avvale per
queste funzioni di soggetti esterni che vengono da fuori Valle,
sono dei soggetti universitari e di alta funzione pubblica che
vengono reclutati per questa attività. Si tratta di compensi
supplementari rispetto alle funzioni professionali che svolgono,
sono stati valutati nel tempo con una discreta generosità e
crediamo che si possa, utilizzando delle tecnologie che non
obblighino a trasferimenti continui personali, ma anche ad un
lavoro in teleconferenza, svolgere le funzioni in oggetto in modo
meno oneroso per la Valle d'Aosta.
Sono stati preventivati 180.000 euro per il funzionamento della
Commissione indipendente della valutazione della
performance
, che è finalizzata all'erogazione di determinati
benefici economici per la nostra funzione pubblica. Crediamo che,
nella logica generale di un ridimensionamento della spesa, si possa
andare ad una rivisitazione di questi contratti e delle modalità
operative di questa commissione.
Presidente
- La parola all'Assessore al bilancio, finanze
e patrimonio, La Torre.
La Torre (FA)
- Non entro nel merito delle sue
valutazioni, le dico solo che non è possibile accettarlo, perché il
parere delle Finanze è anche negativo, in quanto oggi i contratti
esistenti per il funzionamento di questa commissione supererebbero
l'importo dei 100.000 euro che lei ha fissato e non è possibile. Le
riflessioni che lei fa saranno utili nell'insediamento della
prossima commissione per le valutazioni che saranno prese.
Presidente
- La parola al Consigliere Louvin.
Louvin (ALPE)
- Il punto qui diventa politico. È
possibile, è definitivo che un impegno contrattuale preso dalla
pubblica amministrazione anche per gli anni a venire sia
definitivamente fissato senza che il Consiglio, che di anno in anno
deve stabilire le risorse che ci saranno nel periodo successivo,
possa andare a dare un colpo di timone? Mi rendo conto che siano
stati firmati dei contratti, perché, quando ci si mette d'accordo
con una persona per un lavoro di durata, si stipula un contratto,
ma come c'è la possibilità per l'interessato di recedere in
qualsiasi momento, crediamo ci sia la possibilità, con un atto di
legge che impone una ridefinizione quantitativa, di andare a
rivedere questi contratti e di farne una ridefinizione. Qui mi pare
strano, al di là delle valutazioni generali - mi pare che stiate
seguendo la logica del nostro ragionamento, non la condividete, ma
l'avete ben compresa -, che siamo vincolati a delle determinazioni
che ha assunto la Giunta nel tempo e rispetto alle quali non possa
svincolarsi attraverso una rinegoziazione di questi contratti,
fondati su un obbligo di legge. Ma come? Il Governo nazionale sta
massacrando le autonomie, obbligandole con riduzioni di interventi
contributivi, con riduzioni di consulenze, con riduzioni di mostre,
eccetera, a rivedere una serie di azioni, e noi diciamo: abbiamo
fatto con delle figure professionali dei contratti di durata e,
siccome li abbiamo firmati, quelli rimangono.
Un momento...crediamo che lo strumento della legge debba essere
uno strumento che ha una prevalenza sullo strumento amministrativo
e non condividiamo per niente questo fatto che si possa svincolare
l'azione della funzione pubblica e degli uffici...in fondo quanti
dipendenti pubblici hanno firmato dei contratti di lavoro e si sono
visti rivedere anche i loro trattamenti economici in funzione di
norme di legge? Nessuno ha mai invocato il fatto che fossero stati
firmati dei contratti precedentemente. C'è una prevalenza della
legge e non crediamo opportuno che ci si trinceri dietro queste
argomentazioni; se poi la valutazione è diversa nel merito,
ritenete che quasi 200.000 euro, che spendiamo solo per far
valutare a scopo di definire dei livelli remunerativi la nostra
struttura, continuino ad essere adeguati malgrado il cataclisma che
investe le nostre finanze? Vuol dire che abbiamo punti di vista
diversi.
Presidente
- La parola all'Assessore al bilancio, finanze
e patrimonio, La Torre.
La Torre (FA)
- Capisco che lei, come avvocato, vuol dare
del lavoro alla sua categoria, io la prendo come raccomandazione e
terremo conto delle cose che lei ha detto.
Presidente
- Pongo in votazione l'emendamento n. 11 del
gruppo ALPE, che recita:
Emendamento
Al comma 10 dell'articolo 7, le parole: "euro 180.000" sono
sostituite dalle seguenti: "euro 100.000".
Consiglieri presenti e votanti: 31
Favorevoli: 8
Contrari: 23
Il Consiglio non approva.
Presidente
- Sempre all'articolo 7, vi è l'emendamento n.
12 di ALPE.
La parola al Consigliere Louvin.
Louvin (ALPE)
- Siamo in materia di telelavoro ed è un
capitolo sul quale crediamo non ci sia stato finora un impegno
adeguato da parte dell'Amministrazione. Lo diciamo tranquillamente
perché abbiamo visto la lentezza con la quale si è messo in opera
questo meccanismo del telelavoro e le somme che sono disponibili
per questo ci sembrano essere al di sotto delle necessità,
necessità che sono legate alla possibilità, in tempi in cui la
mobilità dei dipendenti diventa sempre più onerosa, di dare
maggiore forza a queste modalità. Vogliamo dare un segnale politico
di rafforzamento, questo emendamento all'interno di questa logica
articolata dei dipendenti pubblici è l'unico che porta ad un
innalzamento molto limitato dei valori di spesa e lo porterebbe da
18.000 a 20.000 euro.
Presidente
- La parola al Presidente della Regione,
Rollandin.
Rollandin (UV)
- Vorrei segnalare al collega che sul
telelavoro in questa prima fase cosiddetta "di sperimentazione",
che tale era in quanto le modalità organizzative del telelavoro non
sono così banali come può pensare, perché non si tratta di dire ad
uno: "adesso tu stai a casa e vai a lavorare lì", non è
così...dicevo, in questa fase sperimentale, che oggi si chiude
positivamente, stiamo analizzando le procedure con cui prevedere
una migliore organizzazione sul territorio che faciliti un aumento
delle richieste di telelavoro. A breve verrà proposta alla fine di
questo periodo sperimentale una nuova fase in cui verrà
implementato di suo e, se ci saranno le proposte, ci sarà
l'adeguamento dell'intervento finanziario. Ad oggi non è che non
condividiamo, stiamo andando in questa direzione, anzi in questi
tre anni abbiamo fatto un lavorone per risolvere una serie di
problemi non piccoli che erano di ordine giuridico, legati ad
alcune situazioni venutesi a creare. Condividiamo lo spirito, ma
non possiamo votare adesso questo cambiamento, prendendoci
l'impegno che daremo anche la relazione su tale stato di cose e
sulla nuova fase che si verrà a creare dall'anno prossimo.
Presidente
- Pongo in votazione l'emendamento n. 12 del
gruppo ALPE, che recita:
Emendamento
Il comma 11 dell'articolo 7, è sostituito dal
seguente:
"11. Per le finalità di cui agli articoli 29 e 66 della l.r.
22/2010 e 8 della legge regionale 18 aprile 2008, n 16
(Disposizioni in materia di telelavoro), è autorizzata la spesa per
complessivi euro 30.000 a decorrere dall'anno 2013 che trova
copertura nello stato di previsione della spesa del bilancio di
previsione per il triennio 2013/2015 nell'UPB 1.03.01.11 (Comitati
e commissioni - parz.). Al finanziamento dell'onere di cui al
presente comma si provvede mediante l'utilizzo degli stanziamenti
iscritti nel bilancio di previsione della Regione per il triennio
2013/2015:
a) nell'UPB 1.03.01.11 (Comitati e commissioni - parz.) per
annui euro 18.000;
b) nell'UPB 1.01.01.10 (Consiglio regionale - parz.) per
annui euro 12.000.".
Consiglieri presenti e votanti: 33
Favorevoli: 7
Contrari: 26
Il Consiglio non approva.
Presidente
- Pongo in votazione l'articolo 7:
Consiglieri presenti e votanti: 33
Favorevoli: 26
Contrari: 7
Il Consiglio approva.
Presidente
- All'articolo 8 vi è l'emendamento n. 2
dell'Assessore La Torre.
La parola all'Assessore al bilancio, finanze e patrimonio, La
Torre.
La Torre (FA)
- Anche questo è un emendamento che è stato
richiesto dall'Assemblea degli enti locali:
"il comma 5
dell'articolo 8 è sostituito: "per l'anno 2013, una quota delle
risorse finanziarie di cui al comma 4, lettera b), pari a
3.220.000, è destinata a spese di investimento"
, il resto è
abrogato.
Presidente
- Pongo in votazione l'emendamento n. 2
dell'Assessore La Torre, che recita:
Emendamento
Il comma 5 dell'articolo 8 è sostituito:
"5. Per l'anno 2013, una quota delle risorse finanziarie di
cui al comma 4, lettera b), pari a euro 3.220.000, è destinata a
spese di investimento.".
Consiglieri presenti: 33
Votanti e favorevoli: 26
Astenuti: 7 (Bertin, Cerise, Chatrian, Donzel, Louvin, Patrizia
Morelli, Rigo)
Il Consiglio approva.
Presidente
- All'articolo 8 vi è l'emendamento n. 13 di
ALPE.
La parola al Consigliere Louvin.
Louvin (ALPE)
- Questo, contrariamente agli altri, è un
emendamento di pura forma, ma una forma significativa. Si
presuppone nel testo proposto che gli enti locali concorrano, per
quanto di rispettiva competenza, al finanziamento dei servizi
erogati ai propri cittadini. Siccome i Comuni non erogano servizi
solo ai cittadini, ma erogano una quantità di servizi anche a
cittadini che non sono i propri cittadini, propri degli enti
locali, riteniamo che sia più giusto che sia definito nell'ambito
del loro territorio. Suggeriamo che sia modificato in questo senso.
Ripeto: è di pura forma, ma ci sarebbe una limitazione indebita
secondo noi, così almeno abbiamo letto il testo.
Presidente
- La parola al Presidente della Regione,
Rollandin.
Rollandin (UV)
- È forma, ma può diventare sostanza, nel
senso che, siccome il discorso del territorio è legato a possibili
modifiche delle associazioni dei Comuni, il discorso è giusto che
sia ai propri cittadini, indipendentemente dalla territorialità.
Non è solo territorio, perché possono esserci dei servizi prestati
in commissione, solo per quello, quindi ai cittadini.
Presidente
- L'emendamento n. 13 di ALPE viene ritirato,
ne do lettura per il verbale:
Emendamento
Al comma 8 dell'articolo 8, le parole: "ai propri cittadini"
sono sostituite dalle seguenti: "nel proprio territorio".
Sempre all'articolo 8, vi è l'emendamento n. 3 dell'Assessore La
Torre.
La parola all'Assessore al bilancio, finanze e patrimonio, La
Torre.
La Torre (FA)
- Si tratta di un'ottimizzazione della
norma della scadenza dei segretari comunali, che serve ad
uniformare le scadenze.
Presidente
- La parola al Presidente della Regione,
Rollandin.
Rollandin (UV)
- C'è stata una richiesta da parte di un
Comune di poter fruire della disponibilità di mantenere ancora per
due anni alla scadenza, rispetto a quello che è previsto
nell'ambito del codice dei segretari, cioè che ad una certa età
devono chiudere. È stata valutata con il CELVA rispetto alla
situazione generale dei segretari e non ha avuto parere contrario,
quindi abbiamo ritenuto di dare la possibilità al Comune che ha
presentato questa richiesta ufficiale.
Presidente
- La parola al Consigliere Louvin.
Louvin (ALPE)
- Se ci sono dei casi da esaminare, si ha
il garbo di rappresentarli e si possono fare valutazioni di ordine
generale e magari anche approfondimenti del caso; non ci sentiamo
di avallare delle norme individuali non sapendo a cosa siano
riferite. Prendo la norma base, che è quella che verrebbe
modificata, che dice:
"i soggetti già iscritti alla parte
seconda dell'Albo regionale dei segretari...che abbiano superato il
sessantacinquesimo anno di età o che siano in quiescenza sono
cancellati d'ufficio..."
, e qui si fa questa operazione non in
modo generalizzato per tutti, ma si dice:
"dal 30 aprile 2015 o
dalla data di scadenza naturale dell'incarico se successiva"
.
Si viene a fare una finestrella che riguarda solo qualcuno e a noi
questo modo di procedere
ad personam
in leggi regionali, con
emendamento messi sul tavolo all'ultimo minuto e non spiegati...e,
fra l'altro, se è una richiesta di un Comune, perché si dice che
questo viene fatto per accogliere delle istanze formulate dal
Consiglio permanente degli enti locali? Questa non è un'istanza del
Consiglio permanente degli enti locali: questa è un'istanza di un
Comune che l'avrà fatta passare sul tavolo, ma, Assessore, lei che
è firmatario di questo emendamento, se ne prende la responsabilità
a cuor leggero, o non avrebbe dovuto magari venire in commissione a
spiegare la situazione per consentirci di affrontare queste
situazioni? Potrebbero essercene altre in scadenza...
(interruzione del Presidente della Regione, fuori
microfono)
...lei sa sempre tutto, Presidente, noi non sappiamo niente, noi
ci troviamo davanti delle norme personali e questo ci dà molto
fastidio per il modo in cui è rappresentato!
Voteremo molto convintamente contro questo emendamento.
Presidente
- Pongo in votazione l'emendamento n. 3
dell'Assessore La Torre, che recita:
Emendamento
Dopo il comma 9 dell'articolo 8, sono aggiunti i
seguenti:
"9bis. Al comma 3 dell'articolo 7 della legge regionale 9
aprile 2010, n. 14 (Modificazioni alla legge regionale 19 agosto
1998, n. 46 (Norme in materia di segretari degli enti locali della
Regione autonoma Valle d'Aosta)), le parole: "dalla data di
scadenza naturale dell'incarico" sono sostituite dalle seguenti:
"dal 30 aprile 2015 o dalla data di scadenza naturale dell'incarico
se successiva".
9ter. In deroga a quanto disposto dall'articolo 23, comma 1,
del regolamento regionale 3 febbraio 1999, n. 1 (Ordinamento
finanziario e contabile degli enti locali della Valle d'Aosta), per
le Comunità montane e il Consorzio dei Comuni della Valle d'Aosta
ricadenti nel bacino imbrifero montano della Dora Baltea (BIM),
fino al 31 dicembre 2013, il fondo per il finanziamento di spese in
conto capitale non ha destinazione vincolata a spese di
investimento.
9quater. In deroga a quanto disposto dall'articolo 23, comma
3, del r.r. 1/1999, fino al 31 dicembre 2013, le Comunità montane
possono utilizzare l'avanzo di amministrazione per il finanziamento
delle sole spese correnti correlate all'esercizio in forma
associata delle funzioni comunali in ambito socio-assistenziale per
gli anziani e i minori; in deroga al medesimo disposto, il BIM può
utilizzare l'avanzo di amministrazione per il finanziamento di
tutte le spese correnti.
9quinquies. I commi 4 e 5 dell'articolo 19 della legge
regionale 20 gennaio 2005, n. 1 (Disposizioni per la manutenzione
del sistema normativo regionale. Modificazioni e abrogazioni di
leggi e disposizioni regionali), sono abrogati.
9sexies. Al comma 3 dell'articolo 2bis della l.r. 48/1995,
dopo la parola: "stabilisce" sono inserite le seguenti: ", tenuto
conto delle spese correlate all'esercizio delle funzioni devolute
dalla Regione al sistema degli enti locali in ambito
socio-assistenziale,".
9septies. In deroga a quanto stabilito dall'articolo 3, comma
1, della legge regionale 16 dicembre 1997, n. 40 (Norme in materia
di contabilità e di controlli sugli atti degli enti locali.
Modificazioni alle leggi regionali 20 novembre 1995, n. 48
(Interventi regionali in materia di finanza locale) e 23 agosto
1993, n. 73 (Disciplina dei controlli sugli atti degli enti
locali)), gli enti locali approvano il bilancio di previsione
pluriennale 2013/2015 entro il 28 febbraio 2013. Nelle more
dell'approvazione del bilancio di previsione pluriennale 2013/2015,
gli enti locali sono autorizzati alla gestione del bilancio in
esercizio provvisorio, consistente nella gestione degli
stanziamenti di spesa del secondo anno dell'ultimo bilancio di
previsione pluriennale approvato, con le destinazioni previste
dalla relazione previsionale e programmatica di cui all'articolo 9
della l.r. 48/1995. L'esercizio provvisorio è limitato
all'assolvimento delle obbligazioni già assunte, delle obbligazioni
derivanti da provvedimenti giurisdizionali esecutivi e di obblighi
specificatamente regolati dalla legge, al pagamento delle spese di
personale, di residui passivi, di rate di mutuo, di canoni, imposte
e tasse e, in generale, alle sole operazioni necessarie e
adeguatamente motivate per evitare che siano arrecati danni
patrimoniali certi e gravi all'ente locale.".
Consiglieri presenti e votanti: 31
Favorevoli: 24
Contrari: 7
Il Consiglio approva.
Presidente
- Pongo in votazione l'articolo 8 nel testo
così emendato:
Articolo 8
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della legge regionale 20 novembre 1995,
n. 48 (Interventi regionali in materia di finanza locale), in euro
234.811.259 per l'anno 2013.
2. Per l'anno 2013, le risorse di cui al comma 1 sono
ripartite e destinate con le modalità di cui ai commi 3, 4 e 5,
anche in deroga alla l.r. 48/1995, in relazione agli impatti sulla
finanza regionale e locale derivanti dalla partecipazione della
Regione agli obiettivi complessivi di finanza pubblica, nonché a
quelli di perequazione e di solidarietà e dell'esercizio dei
diritti e dei doveri dagli stessi derivanti.
3. Per l'anno 2013, la somma di cui al comma 1 è ripartita
fra gli interventi finanziari di cui all'articolo 5 della l.r.
48/1995 nel modo seguente:
a) trasferimenti finanziari agli enti locali senza vincolo
settoriale di destinazione, euro 95.170.000 (Area omogenea 1.4.1
Trasferimenti di finanza locale senza vincolo di
destinazione);
b) interventi per programmi di investimento, euro 11.434.005
(Area omogenea 1.4.3 Speciali programmi di investimento) da
utilizzare:
1) quanto ad euro 9.000.000, per il finanziamento dei
programmi del Fondo per speciali programmi di investimento (FoSPI)
di cui al capo II del titolo IV della l.r. 48/1995;
2) quanto ad euro 2.434.005, per gli interventi previsti
dalla legge regionale 30 maggio 1994, n. 21 (Interventi regionali
per favorire l'accesso al credito degli enti locali e degli enti ad
essi strumentali dotati di personalità giuridica);
c) trasferimenti finanziari con vincolo settoriale di
destinazione, euro 128.207.254 ripartiti ed autorizzati nelle
misure indicate nell'allegato A, ai sensi dell'articolo 27 della
l.r. 48/1995 (Area omogenea 1.4.2 Interventi di finanza locale con
vincolo settoriale di destinazione; UPB 1.15.1.10 Oneri per
interessi - parz. e UPB 1.15.1.30 Quote capitale per ammortamento
mutui - parz.).
4. Per l'anno 2013, le risorse finanziarie di cui al comma 3,
lettera a), sono destinate:
a) per euro 4.441.529, al finanziamento dei Comuni, ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per gli anni
1998/2000);
b) per euro 85.978.471, al finanziamento dei Comuni;
c) per euro 3.750.000, al finanziamento delle Comunità
montane;
d) per euro 1.000.000, al Comune di Aosta quale ulteriore
trasferimento finanziario senza vincolo settoriale di
destinazione.
5. Per l'anno 2013, una quota delle risorse finanziarie di
cui al comma 4, lettera b), pari a euro 3.220.000, è destinata a
spese di investimento.
6. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A per quanto eccedente gli
stanziamenti iscritti nei pertinenti capitoli di spesa del bilancio
di previsione della Regione.
7. I Comuni concorrono al finanziamento delle Comunità
montane di appartenenza, al fine di garantirne un adeguato
funzionamento. In caso di mancato accordo, ogni Comune contribuisce
al finanziamento della Comunità montana in base alla spesa di
riferimento determinata ai sensi dell'articolo 11 della l.r.
48/1995.
8. Gli enti locali concorrono, per quanto di rispettiva
competenza, al finanziamento dei servizi erogati ai propri
cittadini.
9. Per l'anno 2013, le risorse disponibili derivanti dai
sovracanoni idroelettrici, destinate dal Consorzio dei Comuni della
Valle d'Aosta ricadenti nel Bacino imbrifero montano della Dora
Baltea (BIM) ai Comuni valdostani, sono determinate in un importo
pari a quello delle risorse ripartite tra i medesimi Comuni
nell'anno 2009; le ulteriori risorse disponibili sono accantonate
in un fondo vincolato costituito presso il BIM per il finanziamento
di specifici interventi in materia assistenziale e
sanitaria.
10. Al comma 3 dell'articolo 7 della legge regionale 9 aprile
2010, n. 14 (Modificazioni alla legge regionale 19 agosto 1998, n.
46 (Norme in materia di segretari degli enti locali della Regione
autonoma Valle d'Aosta)), le parole: "dalla data di scadenza
naturale dell'incarico" sono sostituite dalle seguenti: "dal 30
aprile 2015 o dalla data di scadenza naturale dell'incarico, se
successiva".
11. In deroga a quanto disposto dall'articolo 23, comma 1,
del regolamento regionale 3 febbraio 1999, n. 1 (Ordinamento
finanziario e contabile degli enti locali della Valle d'Aosta), per
le Comunità montane e il Consorzio dei comuni della Valle d'Aosta
ricadenti nel bacino imbrifero montano della Dora Baltea (BIM),
fino al 31 dicembre 2013, il fondo per il finanziamento di spese in
conto capitale non ha destinazione vincolata a spese di
investimento.
12. In deroga a quanto disposto dall'articolo 23, comma 3,
del regolamento regionale 1/1999, fino al 31 dicembre 2013 le
Comunità montane possono utilizzare l'avanzo di amministrazione per
il finanziamento delle sole spese correnti correlate all'esercizio
in forma associata delle funzioni comunali in ambito
socio-assistenziale per gli anziani e i minori; in deroga al
medesimo disposto, il BIM può utilizzare l'avanzo di
amministrazione per il finanziamento di tutte le spese
correnti.
13. I commi 4 e 5 dell'articolo 19 della legge regionale 20
gennaio 2005, n. 1 (Disposizioni per la manutenzione del sistema
normativo regionale. Modificazioni e abrogazioni di leggi e
disposizioni regionali), sono abrogati.
14. Al comma 3 dell'articolo 2bis della l.r. 48/1995, dopo la
parola: "stabilisce" sono inserite le seguenti: ", tenuto conto
delle spese correlate all'esercizio delle funzioni devolute dalla
Regione al sistema degli enti locali in ambito
socio-assistenziale,".
15. In deroga a quanto stabilito dall'articolo 3, comma 1,
della legge regionale 16 dicembre 1997, n. 40 (Norme in materia di
contabilità e di controlli sugli atti degli enti locali.
Modificazioni alle leggi regionali 20 novembre 1995, n. 48
(Interventi regionali in materia di finanza locale) e 23 agosto
1993, n. 73 (Disciplina dei controlli sugli atti degli enti
locali)), gli enti locali approvano il bilancio di previsione
pluriennale 2013/2015 entro il 28 febbraio 2013. Nelle more
dell'approvazione del bilancio di previsione pluriennale 2013/2015,
gli enti locali sono autorizzati alla gestione del bilancio in
esercizio provvisorio, consistente nella gestione degli
stanziamenti di spesa del secondo anno dell'ultimo bilancio di
previsione pluriennale approvato, con le destinazioni previste
dalla relazione previsionale e programmatica di cui all'articolo 9
della l.r. 48/1995. L'esercizio provvisorio è limitato
all'assolvimento delle obbligazioni già assunte, delle obbligazioni
derivanti da provvedimenti giurisdizionali esecutivi e di obblighi
specificatamente regolati dalla legge, al pagamento delle spese di
personale, di residui passivi, di rate di mutuo, di canoni, imposte
e tasse e, in generale, alle sole operazioni necessarie e
adeguatamente motivate per evitare che siano arrecati danni
patrimoniali certi e gravi all'ente locale.
Consiglieri presenti e votanti: 31
Favorevoli: 24
Contrari: 7
Il Consiglio approva.
Presidente
- All'articolo 9 vi è l'emendamento n. 6
dell'Assessore La Torre.
La parola all'Assessore alle opere pubbliche, difesa del suolo e
edilizia residenziale pubblica, Marco Viérin.
Viérin M. (SA-UdC-VdA)
- Questo è l'articolo che riguarda
il FOSPI, abbiamo presentato un emendamento tramite l'Assessorato
delle finanze, nella relazione si capisce molto bene: con questa
disposizione si propone l'inserimento in legge della postilla che
permette di poter concedere ai Comuni i contributi progettuali per
le spese di progettazione previsti dalla legge regionale n. 48/1995
per i progetti esecutivi relativi al triennio 2012/2014 e già
consegnati ad ottobre 2012 agli uffici regionali da parte dei
Comuni; la legge n. 48 prevede il rimborso dell'80 percento delle
spese dei progetti: questo per evitare ai Comuni di non rispettare
nella parte di competenza i loro bilanci.
Il discorso è chiaro, basta leggere la relazione in fondo
all'emendamento, io aggiungo: per evitare ai Comuni di non
rispettare nella parte di competenza i loro bilanci 2012, poiché ci
hanno segnalato tale questione, avendo messo a bilancio il
contributo della Regione su progetti inerenti il FOSPI del triennio
2012-2014, è chiaro che, se non inseriamo questo emendamento,
rischiamo che loro devono fare tutti delle variazioni di bilancio
perché hanno previsto l'ingresso del contributo nella parte
entrata: è un aspetto tecnico che devono per forza avere.
Presidente
- Pongo in votazione l'emendamento n. 6
dell'Assessore La Torre, che recita:
Emendamento
Al comma 4 dell'art. 9 (Fondo per Speciali programmi di
investimento - FoSPI) sono aggiunte le seguenti parole: "Resta
salva la facoltà di concedere, limitatamente ai progetti esecutivi
la cui istruttoria abbia dato esito positivo, il contributo sulle
spese progettuali di cui all'art. 21 della l.r. 48/1995.".
Consiglieri presenti: 31
Votanti e favorevoli: 26
Astenuti: 5 (Bertin, Cerise, Chatrian, Louvin, Patrizia
Morelli)
Il Consiglio approva.
Presidente
- All'articolo 9 vi è l'emendamento n. 14 di
ALPE.
La parola al Consigliere Louvin.
Louvin (ALPE)
- Questo comma dell'articolo 9 consente di
ammettere a finanziamento dei progetti anche se rimodulati. Abbiamo
interpretato positivamente questa possibilità nell'ambito di un
FOSPI che ormai è al lumicino, ma sappiamo che è possibile che
alcune opere siano riviste e ci pare intelligente la prospettazione
quando si dice:
"a condizione che ci sia un risparmio nei costi
di investimento, rimangano inalterate le funzionalità principali
del progetto preliminare e si è dimostrata la perdurante
convenienza economica dell'opera modificata"
. Capiamo bene, si
va a farne un rimaneggiamento, magari si conseguono delle piccole
economie e si può mantenere il progetto, anche se modificato
rispetto alla versione originaria. Noi preciseremmo a mo' di
indicazione prospettica anche sotto forma di minore onerosità di
gestione o di maggiore risparmio energetico, per guardare le opere
e che si faccia questo tipo di valutazione. Non è un grande aiuto
che diamo, ma ci sembrava un suggerimento accoglibile.
Presidente
- La parola all'Assessore alle opere
pubbliche, difesa del suolo e edilizia residenziale pubblica, Marco
Viérin.
Viérin M. (SA-UdC-VdA)
- Questi concetti sono già
compresi nella convenienza economica, ma posso dire che c'è una
normativa precisa sul risparmio energetico e sul fatto esistono
precise disposizioni di legge. Diciamo che può essere un'ulteriore
precisazione e siamo disponibili ad accettare questo emendamento
per una maggiore chiarezza dell'articolato del FOSPI.
Presidente
- Pongo in votazione l'emendamento n. 14 di
ALPE, che recita:
Emendamento
Al comma 8 dell'articolo 9, dopo le parole: "perdurante
convenienza economica" sono inserite le seguenti: ", anche sotto
forma di minore onerosità di gestione o di maggiore risparmio
energetico,".
Consiglieri presenti, votanti e favorevoli: 31
Il Consiglio approva all'unanimità.
Presidente
- Pongo in votazione l'articolo 9 nel testo
così emendato:
Articolo 9
(Fondo per speciali programmi di investimento -
FoSPI)
1. Ai fini del finanziamento dei progetti esecutivi relativi
alle opere inserite nel programma FoSPI 2011/2013 la spesa
complessiva di euro 38.722.139, già determinata ai sensi
dell'articolo 14, comma 1, della legge regionale 10 dicembre 2010,
n. 40 (Legge finanziaria per gli anni 2011/2013), è rideterminata
in euro 36.868.721 (UPB 1.4.3.20) e ripartita nel quadriennio
2011/2014 ed è così suddivisa per gli anni 2013 e 2014:
a) anno 2013 euro 9.000.000;
b) anno 2014 euro 7.385.831.
2. Il comma 2 dell'articolo 19 della l.r. 30/2011 è
abrogato.
3. Ai fini dell'approvazione e del finanziamento dei progetti
esecutivi relativi alle opere inserite nel programma FoSPI
2012/2014, la spesa complessiva di euro 17.894.132, già
rideterminata ai sensi dell'articolo 19, comma 1, della l.r.
30/2011, è ulteriormente rideterminata in euro 17.862.504 (UPB
1.4.3.20) e ripartita nel quinquennio 2012/2016 ed è così suddivisa
per gli anni 2014 e 2015:
a) anno 2014 euro 1.614.169;
b) anno 2015 euro 9.000.000.
All'autorizzazione della spesa residua di euro 7.222.826, si
provvederà con legge finanziaria per il triennio 2014/2016.
4. L'approvazione e il finanziamento dei progetti esecutivi
relativi alle opere inserite nel programma FoSPI 2012/2014 sono
rinviati all'anno 2014, ad eccezione dei progetti già presentati
alla data del 1° agosto 2012 e per i quali la relativa spesa sia
già stata approvata e impegnata. Resta salva la facoltà di
concedere, limitatamente ai progetti esecutivi la cui istruttoria
abbia dato esito positivo, il contributo sulle spese progettuali di
cui all'articolo 21 della l.r. 48/1995.
5. Ai fini dell'approvazione e del finanziamento dei progetti
esecutivi relativi alle opere inserite nel programma FoSPI
2013/2015, la spesa complessiva di euro 15.000.000, già
rideterminata ai sensi dell'articolo 19, comma 3, della l.r.
30/2011, è ulteriormente rideterminata in euro 13.444.327. La
realizzazione delle opere inserite nel programma FoSPI 2013/2015 è
posticipata al triennio 2016/2018 e l'approvazione e il
finanziamento dei progetti esecutivi sono rinviati all'anno 2016.
Il termine di cui all'articolo 20, comma 3, della l.r. 48/1995 per
la presentazione dei progetti esecutivi relativi al programma FoSPI
2013/2015 è posticipato di un anno.
6. L'attuazione del programma FoSPI 2014/2016 è posticipata
al triennio 2017/2019. Ai fini dell'approvazione del programma
FoSPI 2014/2016 i termini previsti dall'articolo 20, commi 1, 2 e
3, della l.r. 48/1995 sono posticipati di un anno. La relativa
spesa di riferimento, già determinata in euro 15.000.000 ai sensi
dell'articolo 19, comma 4, della l.r. 30/2011, è rideterminata in
euro 9.000.000. All'autorizzazione della spesa e alla sua
articolazione per annualità, ai fini dell'approvazione e del
finanziamento dei progetti esecutivi relativi alle opere inserite
nel programma, si provvederà con legge finanziaria per il triennio
2017/2019.
7. In deroga alla l.r. 48/1995, le eventuali economie
realizzate dalla gestione dei residui e dalla gestione della
competenza nell'ambito dell'UPB 1.4.3.20 sono destinate in sede di
assestamento del bilancio alla medesima UPB.
8. Dopo il comma 3 dell'articolo 20 della l.r. 48/1995, è
inserito il seguente:
"3bis. In deroga a quanto stabilito dal comma 3, lettera b),
numero 2), i progetti esecutivi possono essere ammessi a
finanziamento anche se comportano modificazioni rispetto al
progetto preliminare a condizione che vi sia un risparmio nei costi
di investimento, rimangano inalterate le funzionalità principali
del progetto preliminare e sia dimostrata la perdurante convenienza
economica, anche sotto forma di minore onerosità di gestione o di
maggiore risparmio energetico, dell'opera modificata.".
Consiglieri presenti: 32
Votanti e favorevoli: 25
Astenuti: 7 (Bertin, Cerise, Chatrian, Donzel, Louvin, Patrizia
Morelli, Rigo)
Il Consiglio approva.
Presidente
- Pongo in votazione l'articolo 10:
Consiglieri presenti e votanti: 32
Favorevoli: 25
Contrari: 7
Il Consiglio approva.
Presidente
- La parola al Consigliere Louvin
sull'articolo 11.
Louvin (ALPE)
- Non sia mai detto che facciamo mancare al
Presidente Rollandin un momento di approfondimento su Aosta
capoluogo, che è stato uno dei polpettoni che abbiamo avuto sul
tavolo per tanti anni! Qui chiederei a chi segue questa
problematica di farci nuovamente il punto, perché qui risaliamo di
20 anni nell'avvio di questa progettazione di interventi per la
riqualificazione di Aosta quale moderno capoluogo regionale, siamo
ancora prima di Aosta capitale e sono ancora sul tappeto 3.257.000
euro per il 2013, 1.953.000 per il 2014, 2.200.000 per il 2015,
siamo a circa 7.500.000 di euro ancora non spesi, né rendicontati.
Se si applicassero i criteri dell'Unione europea, si sarebbero già
disapplicate da tempo queste procedure e si sarebbero già stoppati
tutti i finanziamenti. Chiediamo alla Giunta di riferire
puntualmente sugli interventi oggetto di ulteriore finanziamento e
chiediamo quali siano le intenzioni per quanto riguarda
l'accensione di prestiti a medio-lungo termine, cioè per finanziare
queste opere che sono delle lunghe code di vicende precedenti, non
sappiamo a cosa si riferiscano concretamente, abbiamo ancora da
accendere prestiti, diamo autorizzazione alla Giunta di indebitarci
ulteriormente. Qual è il quadro reale della situazione, cosa stiamo
finanziando su questa partita e fino a quando dovrà andare avanti
questa vicenda? Secondo noi, dovrebbe essere stata archiviata da
tempo.
Presidente
- La parola all'Assessore al bilancio, finanze
e patrimonio, La Torre.
La Torre (FA)
- Questo è un articolo di carattere
finanziario della rimodulazione per il triennio 2013-2015
dell'autorizzazione di spesa: è il mantenimento degli impegni che
ci siamo assunti nei confronti di Aosta, credo sia doveroso da
parte nostra. Sono stati declinati in tutte le salse, politiche e
amministrative, i programmi della città; lei giustamente gioca il
ruolo politico dello stimolo e della contrapposizione, questo
attiene all'autonomia della città di Aosta, di cui lei ha fatto
parte del Consiglio comunale, quindi dovrebbe conoscere, come
conosco io, quali sono...
(interruzione del Consigliere Louvin, fuori
microfono)
...stiamo finanziando gli impegni che abbiamo assunto e il
Comune porta avanti i suoi programmi, quindi la domanda a che punto
sono i programmi del Comune la faccia al Comune! Se invece chiede
se la Regione sta portando avanti gli impegni assunti, questo è
l'articolo che conferma gli impegni presi dalla Regione nei
confronti del Comune di Aosta che finanziariamente assolviamo.
Presidente
- La parola all'Assessore alle opere
pubbliche, difesa del suolo e edilizia residenziale pubblica, Marco
Viérin.
Viérin M. (SA-UdC-VdA)
- Qui è stata una modulazione che
ha tenuto conto di quello che serve per chiudere il rapporto sulla
legge n. 3/1992. Se il collega Louvin vorrà, posso dargli una
situazione precisa nei prossimi giorni, ma è solo un'operazione di
carattere finanziario.
Presidente
- La parola al Consigliere Louvin.
Louvin (ALPE)
- Sembra che parliamo al bar di noccioline:
sono 7.500.000 di euro, pari a 15.000.000.000, ricordo bene che era
di questo importo l'inizio dell'operazione Aosta capoluogo.
Vent'anni dopo abbiamo ancora lo stesso importo sul tavolo che
stiamo rimodulando. Allora, non abbiamo chiesto la luna: abbiamo
chiesto di farci brevemente un quadro di cosa rimane in piedi e di
come andiamo ad indebitarci, perché qui c'è un'autorizzazione
all'indebitamento, a contrarre mutui passivi, vorremmo sapere per
che cosa. La risposta che ci è stata data è una non risposta,
perché avete girato dei fattori tecnici, delle rimodulazioni,
eccetera; qui non è una questione di rimodulazione, bisogna sapere
cosa si sta pagando, cosa è ancora aperto al Comune di Aosta. Ci
sono passato fino al 2008 e ricordo bene che, ogni volta che si
discuteva di questo, si andava a vedere caso per caso, come si è
fatto anche qui spesso nell'andare a vedere cosa era ancora aperto.
È possibile che tutta la Giunta non sappia dirci quali sono i
progetti che sono ancora in corso? Mi sembra al di sotto delle
aspettative che abbiamo dal punto di vista puramente
amministrativo.
Presidente
- Pongo in votazione l'articolo 11:
Consiglieri presenti: 32
Votanti e favorevoli: 25
Contrari: 7
Il Consiglio approva.
Presidente
- Articolo 12: stesso risultato. Articolo 13:
stesso risultato.
All'articolo 14 vi è l'emendamento n. 15 di ALPE.
La parola al Consigliere Louvin.
Louvin (ALPE)
- Grazie Presidente.
Qui abbiamo una richiesta che facciamo perché c'è un cambiamento
sostanziale per quanto riguarda il settore della sanità, lo abbiamo
visto quando abbiamo valutato le pagine, c'è un trasferimento che
prende forme diverse rispetto al passato. Mi riferisco - in
un'illustrazione congiunta agli emendamenti n. 15 e n. 16 - alla
questione della mobilità, che, essendo ormai demandata interamente
all'USL, non verrebbe più ad essere oggetto di valutazione da parte
del Consiglio e della commissione nel momento in cui si ha un
quadro generale della mobilità attiva e passiva. Ogni anno facevamo
delle norme apposite di finanziamento per questo e avevamo
costantemente il
tableau de bord
per quanto riguarda tale
dinamica. Non è secondario che ci poniamo questo problema, perché
sapere se aumenta o diminuisce la mobilità attiva o passiva è
sicuramente un indicatore di funzionamento del sistema sanitario.
Riteniamo quindi positivo che ci siano dei momenti di
approfondimento per quanto riguarda il trasferimento che facciamo
in campo sanitario: il primo riguarda le spese di investimento per
le quali si prevede da parte della Giunta che ci sia un piano di
interventi sottoposti alla Giunta. È giusto che ci sia un momento
programmatorio da parte della Regione che dà il via libera agli
investimenti dell'USL, altrettanto giusto ci sembra che passi anche
dalle parti della commissione affinché ne possa avere
conoscenza.
Secondariamente, per quanto riguarda la mobilità sanitaria
attiva e passiva contabilizzata nel corso dell'anno precedente,
chiediamo che, entro il 28 febbraio dell'anno successivo, se ne dia
conto al Consiglio con una comunicazione all'apposita commissione,
di nuovo nel quadro di una verifica generale. Non siamo né ad
approvare atti, né a rappresentare un momento di intralcio, ma che
ci sia la corretta informazione sulla mobilità sanitaria attiva e
passiva ci pare opportuno.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Visto che sono stati illustrati i due
emendamenti...per quanto riguarda la mobilità, effettivamente
cambiano le regole e adesso sarà l'Azienda USL a provvedere sul
proprio bilancio. Devo dire che in particolare sull'emendamento n.
16 non è possibile entro il 28 febbraio di ogni anno, perché le
regole del sistema nazionale di mobilità prevedono che la mobilità
attiva debba essere valutata al 30 aprile, quindi i flussi della
mobilità attiva sono valutati al 30 aprile, mentre quelli della
mobilità passiva al 30 giugno di ogni anno. Queste sono le regole
del sistema nazionale di mobilità, quindi al 28 febbraio non si può
fare una valutazione sulla mobilità.
Per quanto riguarda la possibilità di relazionare in V
Commissione sui dati della mobilità, non credo di essermi mai
sottratto a questo impegno, peraltro per la precisione quest'anno
abbiamo un importo sulla mobilità sul saldo di 12.972.000, l'anno
scorso era di 13.475.000, con un miglioramento di circa 500.000
euro e si cominciano a vedere gli effetti dei servizi che stiamo
erogando nella nostra regione, dove abbiamo avuto nel 2011 una
mobilità attiva di 9.700.000 e una mobilità passiva totale di
23.000.000, il saldo del 2011 lo avevo ricordato prima, quindi c'è
un miglioramento. Sul fatto di prevedere un passaggio previo parere
della commissione all'articolo 14, comma 4, ricordo che abbiamo
istituito il Consiglio sanitario, che mi sembra un luogo dove poter
portare a conoscenza i programmi dell'azienda, peraltro compresi
nell'accordo di programma, dove si parla di spesa di investimenti.
Sono sempre stato disponibile ad andare in commissione qualora
siano chiesti dei chiarimenti, pertanto sono due emendamenti non
accoglibili.
Presidente
- La parola al Consigliere Louvin.
Louvin (ALPE)
- Sulla cortesia personale dell'Assessore
Lanièce non abbiamo nulla da dire, ma sul fatto che si consideri
che un passaggio in Consiglio sanitario abbia la stessa valenza di
verifica politica generale di sostenibilità di spese di
investimento in campo sanitario...non vogliamo sostituirci al
Consiglio sanitario, ma che noi non abbiamo informazione sul piano
di investimenti nell'ambito sanitario, noi come Consiglieri
regionali...vedo che la cosa non appassiona particolarmente questo
Consiglio, mi chiedo se sia interessante ad offrire al Consiglio
delle opportunità di operare seriamente quando non ha nessuna
voglia di farlo, questo giustifica anche molto dell'atteggiamento
che può permettersi il Governo regionale nei nostri confronti e che
squalifica questo Consiglio di fronte alla sua opinione pubblica.
Dicevo, il Consiglio sanitario ha delle sue competenze, che la
commissione valuti con un proprio parere il piano degli
investimenti a noi sembra essere una cosa che politicamente ha
molto significato e ne ribadiamo l'assoluta necessità.
Per quanto riguarda il secondo aspetto, se l'Assessore legge
l'emendamento, non vi è scritto: "i dati relativi alla mobilità
dell'anno precedente", ma vi è scritto:
"i dati relativi ai
flussi della mobilità sanitaria attiva e passiva contabilizzati nel
corso dell'anno precedente"
. Diamo quindi addirittura all'USL
rispetto alla cadenza che lei ha indicato, lei mi pare di aver
capito dica che l'USL non ha la contabilità della mobilità in
relazione al sistema sanitario nazionale se non a giugno, bene, noi
diamo tempo fino al 28 febbraio dell'anno successivo, sette mesi,
per venire ad informare attraverso la trasmissione di un dato, cioè
una lettera. Immagino che con i suoi uffici siano ogni tanto in
relazione i Signori dell'USL, quindi saranno in grado di aggiungere
un destinatario alla comunicazione e di comunicare che la mobilità
che c'è stata nell'anno ancora precedente a questo punto...se
arriva la comunicazione ad agosto, a settembre, all'inizio della
sessione autunnale, si avrà il quadro dell'anno precedente, siamo
assolutamente nei termini e non imponiamo a nessuno di andare fuori
linea.
Assessore, se non è da parte sua un
escamotage
verbale di
cui non capiamo l'importanza, questo emendamento è assolutamente
accoglibile, per cui insistiamo affinché questo Consiglio non si
spogli, nel momento in cui si dà un pacco di risorse di 280.000.000
di euro all'USL, della possibilità di sapere cosa sta succedendo in
ambito sanitario. Abbiamo una sola USL in questa regione, abbiamo
necessità di avere questo sotto controllo, lo stiamo facendo con un
esame della
spending review
nel campo sanitario, ma se in
futuro mancherà questo flusso informativo, chi verrà a fare questa
funzione sarà sicuramente privo degli strumenti necessari.
Presidente
- Pongo in votazione l'emendamento n. 15 del
gruppo ALPE, che recita:
Emendamento
Al comma 4 dell'articolo 14, dopo le parole: "piano di
interventi da sottoporre", sono inserite le seguenti: ", previo
parere della Commissione consiliare competente,".
Consiglieri presenti e votanti: 31
Favorevoli: 8
Contrari: 23
Il Consiglio non approva.
Presidente
- Pongo in votazione l'emendamento n. 16 del
gruppo ALPE, che recita:
Emendamento
Al comma 5 dell'articolo 14, è aggiunto, in fine, il seguente
periodo: "Entro il 28 febbraio di ogni anno, l'Azienda USL
trasmette alla Commissione consiliare competente i dati relativi ai
flussi della mobilità sanitaria attiva e passiva contabilizzati nel
corso dell'anno precedente, comprensivi delle singole prestazioni
sanitarie erogate.".
Stesso risultato.
Pongo in votazione l'articolo 14:
Consiglieri presenti e votanti: 32
Favorevoli: 24
Contrari: 8
Il Consiglio approva.
Presidente
- La parola al Consigliere Louvin sul
sub-emendamento che sostituisce l'emendamento n. 22 e l'emendamento
in subordine n. 22bis del gruppo ALPE.
Louvin (ALPE)
- Questa proposta si inserisce nel momento
di particolare difficoltà che attraversa la nostra comunità, in
particolare di fronte alle situazioni di povertà estrema che si
stanno manifestando in modo sempre più intenso. Penso che molti di
voi abbiano avuto contezza del fatto che persone che si trovavano
in soglie di limitata disponibilità finanziarie siano state
rigettate oggi anche in condizioni addirittura di avere perso
possibilità di alloggio e vitto in qualche caso. Abbiamo avuto modo
di confrontarci con gli operatori del settore che a stento
suppliscono a queste gravi indigenze attraverso varie forme di
sostegno alle persone, associazioni, organismi di volontariato, di
promozione sociale; stanno mettendosi a disposizione in modo
egregio per far fronte a questo e siamo sicuri che i prossimi mesi
saranno aumentate sicuramente le richieste in tale senso.
Abbiamo articolato questa proposta di creare un fondo
straordinario per il sostegno alle persone in condizioni di
particolare indigenza, che demanda alla Giunta di stabilire criteri
e modalità attraverso le quali far pervenire adeguati finanziamenti
al terzo settore, agli organismi di volontariato e promozione
sociale che all'interno della regione si fanno carico di questo
problema.
Abbiamo cercato di rastrellare dove abbiamo trovato che c'erano
delle disponibilità e siamo grati agli uffici finanziari che ci
hanno aiutati a riformulare, rendendo ammissibile sul piano tecnico
tale emendamento, perché ci sembra in questo momento un segnale
quanto mai necessario. Forse sarebbe stato più bello se fossimo
riusciti a conseguire questo risultato attraverso economie
provenienti dal rasciugamento della spesa della funzione pubblica,
in particolare della funzione politica, ma i tempi non lo hanno
consentito. Avremo presto delle iniziative riguardanti questo
settore, per intanto ci sono, a nostro avviso, delle disponibilità
che sono acquisibili e raccogliere circa 400.000 euro per il
prossimo anno per far fronte a questo che sarà un urto pesante...
Ho avuto modo di conoscere persone che hanno perso, per ragioni di
separazione e di perdita di lavoro, la loro abitazione, che stanno
vivendo in condizioni di estremo disagio, ospiti di parenti o da
mesi in alloggiamento precario presso questa o quella struttura.
Crediamo sia possibile attrezzare in questo modo delle piccole
abitazioni di soccorso, dei sistemi che diano un tetto a persone
che in questo momento si trovano ad essere in mezzo alla strada e
ugualmente per fare in modo che ci sia un pasto caldo per molte
persone che in questo momento non riescono più a provvedere ad un
sostentamento adeguato. Ci sembrava giusto, in un momento difficile
per le finanze, fare questo piccolo sforzo supplementare,
individuare delle modalità che venissero incontro alle associazioni
che operano nel settore, non tanto per loro associazioni, quanto
per la destinazione a cui vogliamo devolvere questi fondi.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Grazie Presidente.
Ho voluto ascoltare bene l'illustrazione del sub-emendamento per
capire se avevo colto qual era la necessità. Se l'obiettivo è
quello di aiutare le persone con particolare indigenza nell'ambito
di vitto e alloggio, devo dire che interveniamo altro che con
400.000 euro! Proprio utilizzando l'importante concorso delle
associazioni di volontariato del terzo settore (cooperative
sociali), abbiamo progetti rischio povertà, poi molto è previsto
dal Testo unico sull'assistenza sociale, quindi rispetto al rischio
povertà, visto che siamo in periodo di bilancio, cito le cifre:
150.000 euro alla Caritas per l'Abri (dormitorio Caritas) più
Tavola Amica
, 30.000 euro a
Tenda Amica
di
Saint-Vincent, adesso con Caritas si sta ragionando sulla gestione
del dormitorio pubblico nell'ottica di affidarne la gestione a
grosse associazioni come la Caritas. Abbiamo tutto il settore
dell'emergenza abitativa, l'appalto che è già stato assegnato
(
Mura Oltre le Mura
) è stato raddoppiato, perché, proprio
per la necessità urgente di trovare un tetto, prima avevamo le
strutture di Pollein e di Montjovet, abbiamo previsto una nuova
struttura che la cooperativa vincitrice dell'appalto ha individuato
a Saint-Marcel, quindi abbiamo raddoppiato i posti: questo appalto
pesa 400.000 euro. Ci sono poi tutti gli interventi relativi al
minimo vitale, destinati a queste categorie di persone
particolarmente sfortunate.
Abbiamo quindi un impegno, non abbiamo tagliato, anzi l'anno
scorso, partendo con un nuovo appalto (
Mura Oltre le
Mura
)
,
abbiamo raddoppiato: con 1.500.000 di fondi in
questo settore. Questo è un settore dove crediamo di incidere,
anche se naturalmente aumentano sempre più le persone in
difficoltà, lo vediamo con le domande che aumentano sul minimo
vitale e sui contributi straordinari, quindi tale emendamento non è
accoglibile, perché interveniamo già tre volte rispetto a quello
che è stato proposto.
Presidente
- La parola al Consigliere Louvin.
Louvin (ALPE)
- Siamo consapevoli di quello che è in
corso, abbiamo seguito sia
Tenda Amica
che
Tavola
Amica
, che le altre iniziative a cui faceva riferimento.
Proprio dalla conoscenza di queste situazioni, ci siamo resi conto
che le strutture in questione sono oggi sotto tensione e in
oggettiva difficoltà per far fronte all'impatto della richiesta,
sono molto più numerose le situazioni di bisogno di quanto non
possano affrontare queste prime iniziative lodevoli e
fortunatamente molto dinamiche nel loro piccolo e che già si
avvalgono di forze di volontariato. Non confonderei il piano con
gli interventi di emergenza abitativa e con gli altri progetti di
cui lei ha fatto menzione, a noi sembra che si apra una fase
critica a cui quello che è oggi in campo, sulla base delle risorse
e dei soggetti che lei ha indicato, non è più sufficiente. Ci
sembra che il problema stia superando dimensionalmente di gran
lunga quello che abbiamo fatto, abbiamo apprezzato gli sforzi che
ci sono stati finora, ma riteniamo che l'onda d'urto sarà
nettamente superiore; è una preoccupazione, ma che non deve
trovarci, soprattutto lei che in questa fine legislatura ha in
carico l'Assessorato competente nella condizione di dire: "non
possiamo fare niente perché non ci sono risorse", questo è il
momento per recuperare.
Se si vuole con una piccola economia sugli interventi per il
personale regionale e su altre unità di spesa, questo è attuabile;
se non lo si ritiene, temiamo con rammarico che la Regione non darà
quel sostegno che anche gli enti locali oggi per la loro
frammentazione non sono in grado di dare. Abbiamo registrato casi
in tutta la Valle di questa natura non solo concentrati nel
capoluogo, o nell'area di fondovalle, ma i piccoli e medi Comuni
non sono in grado di operare a questo livello, per cui, visto il
numero dei senzatetto e delle persone che oggi non hanno un pasto
caldo, che sono tante e anche con molta discrezione persone
conosciute nel nostro ambito locale, persone anziane e non solo,
che si avvicinano alla
Tavola Amica
per avere un pasto
caldo, crediamo che mettere in moto qualcosa di più che riesca a
sommare all'impegno dell'Amministrazione anche l'impegno dei
privati, facendo sì che diventiamo noi perno per nuove iniziative
sul territorio negli anni freddi che ci aspettano sia una cosa
quanto mai auspicabile. Ci rincresce che non ci sia disponibilità
in questo senso da parte del Governo.
Presidente
- Do lettura, per il verbale, dell'emendamento
n. 22 e del sub-emendamento n. 22bis del gruppo ALPE, che recitano
rispettivamente:
Emendamento
Alla fine del capo V, dopo l'articolo 14, è inserito il
seguente:
"CAPO Vbis
INTERVENTI IN MATERIA DI ASSISTENZA SOCIALE
Art. 14bis
(Fondo straordinario per il sostegno alle persone in
condizioni di particolare indigenza)
1. È istituito il Fondo straordinario per il sostegno alle
persone in condizioni di particolare indigenza, finalizzato al
concorso alle spese per i servizi di vitto e alloggio erogati da
organizzazioni del terzo settore, associazioni e organismi di
volontariato e di promozione sociale operanti nel territorio
regionale senza fini di lucro.
2. Entro sei mesi dalla data di entrata in vigore della
presente legge, la Giunta regionale definisce, con propria
deliberazione adottata previo parere della Commissione consiliare
competente, i criteri e modalità nonché ogni altro adempimento o
aspetto, anche procedimentale, relativi alla fruizione del Fondo di
cui al comma 1.
3. L'onere derivante dall'applicazione del comma 1, valutato
in annui euro 586.250 a decorrere dall'anno 2013 trova copertura
nello stato di previsione della spesa del bilancio di previsione
per il triennio 2013/2015 nell'UPB 01.08.01.11 (Altri interventi di
assistenza sociale - parz.).
4. Al finanziamento dell'onere di cui al comma 1 si provvede
mediante l'utilizzo degli stanziamenti iscritti nel bilancio di
previsione della Regione per il triennio 2013/2015:
a) nell'UPB 1.02.01.12 (Altri interventi per il personale
regionale - parz.) per annui euro 278.000;
b) nell'UPB 1.01.01.10 (Consiglio regionale - parz.) per
annui euro 178.250;
c) nell'UPB 1.01.01.11 (Giunta regionale e Presidente della
Regione - parz.) per annui euro 50.000;
e) nell'UPB 1.03.01.11 (Comitati e commissioni - parz.) per
annui euro 80.000.".
Sub-emendamento
Alla fine del capo V, dopo l'articolo 14, è inserito il
seguente:
"CAPO Vbis
INTERVENTI IN MATERIA DI ASSISTENZA SOCIALE
Art. 14bis
(Fondo straordinario per il sostegno alle persone in
condizioni di particolare indigenza)
1. È istituito il Fondo straordinario per il sostegno alle
persone in condizioni di particolare indigenza, finalizzato al
concorso alle spese per i servizi di vitto e alloggio erogati da
organizzazioni del terzo settore, associazioni e organismi di
volontariato e di promozione sociale operanti nel territorio
regionale senza fini di lucro.
2. Entro sei mesi dalla data di entrata in vigore della
presente legge, la Giunta regionale definisce, con propria
deliberazione adottata previo parere della Commissione consiliare
competente, i criteri e modalità nonché ogni altro adempimento o
aspetto, anche procedimentale, relativi alla fruizione del Fondo di
cui al comma 1.
3. L'onere derivante dall'applicazione del comma 1, valutato
in annui euro 380.250 a decorrere dall'anno 2013 trova copertura
nello stato di previsione della spesa del bilancio di previsione
per il triennio 2013/2015 nell'UPB 01.08.01.11 (Altri interventi di
assistenza sociale - parz.).
4. Al finanziamento dell'onere di cui al comma 1 si provvede
mediante l'utilizzo degli stanziamenti iscritti nel bilancio di
previsione della Regione per il triennio 2013/2015:
a) nell'UPB 1.02.01.12 (Altri interventi per il personale
regionale - parz.) per annui euro 195.125;
b) nell'UPB 1.01.01.10 (Consiglio regionale - parz.) per
annui euro 80.125;
c) nell'UPB 1.01.01.11 (Giunta regionale e Presidente della
Regione - parz.) per annui euro 25.000;
d) nell'UPB 1.03.01.11 (Comitati e commissioni - parz.) per
annui euro 80.000.".
Pongo in votazione il sub-emendamento del Consigliere Louvin,
sostitutivo dell'emendamento e del sub-emendamento sopracitati del
gruppo ALPE, che recita:
Sub-emendamento
Alla fine del capo V, dopo l'articolo 14, è inserito il
seguente:
"CAPO Vbis
INTERVENTI IN MATERIA DI ASSISTENZA SOCIALE
Art. 14bis
(Fondo straordinario per il sostegno alle persone in
condizioni di particolare indigenza)
1. È istituito il Fondo straordinario per il sostegno alle
persone in condizioni di particolare indigenza, finalizzato al
concorso alle spese per i servizi di vitto e alloggio erogati da
organizzazioni del terzo settore, associazioni e organismi di
volontariato e di promozione sociale operanti nel territorio
regionale senza fini di lucro.
2. Entro sei mesi dalla data di entrata in vigore della
presente legge, la Giunta regionale definisce, con propria
deliberazione adottata previo parere della Commissione consiliare
competente, i criteri e modalità nonché ogni altro adempimento o
aspetto, anche procedimentale, relativi alla fruizione del Fondo di
cui al comma 1.
3. L'onere derivante dall'applicazione del comma 1, valutato
in annui euro 408.000 a decorrere dall'anno 2013 trova copertura
nello stato di previsione della spesa del bilancio di previsione
per il triennio 2013/2015 nell'UPB 01.08.01.11 (Altri interventi di
assistenza sociale - parz.).
4. Al finanziamento dell'onere di cui al comma 1 si provvede
mediante l'utilizzo degli stanziamenti iscritti nel bilancio di
previsione della Regione per il triennio 2013/2015:
a) nell'UPB 1.02.01.12 (Altri interventi per il personale
regionale - parz.) per annui euro 278.000;
b) nell'UPB 1.01.01.11 (Giunta regionale e Presidente della
Regione - parz.) per annui euro 50.000;
c) nell'UPB 1.03.01.11 (Comitati e commissioni - parz.) per
annui euro 80.000.".
Consiglieri presenti e votanti: 32
Favorevoli: 8
Contrari: 24
Il Consiglio non approva.
Presidente
- Pongo in votazione l'articolo 15:
Consiglieri presenti e votanti: 33
Favorevoli: 25
Contrari: 8
Il Consiglio approva.
Presidente
- All'articolo 16 c'è l'emendamento n. 17 del
gruppo ALPE.
La parola al Vicepresidente Chatrian.
Chatrian (ALPE)
- Grazie Presidente.
All'articolo 16 abbiamo proposto l'emendamento n. 17, che va
nella direzione di affrontare i criteri per quanto riguarda
soggetti portatori di handicap individuati nella legge regionale n.
54/1981 per poterci confrontare in commissione su criteri,
modifiche ed integrazioni varie. Speriamo che sia accolto dal
Governo regionale, l'obiettivo dell'emendamento è quello di portare
il nostro contributo in sede di commissione.
Presidente
- C'è qualcuno che vuole intervenire? Do
lettura dell'emendamento n. 17 del gruppo ALPE:
Emendamento
Al terzo comma dell'articolo 2 della legge regionale 28
dicembre 1983, n. 89, come sostituito dall'articolo 16, dopo le
parole: "con propria deliberazione,", sono inserite le seguenti:
"previo parere della Commissione consiliare competente,".
Nell'emendamento le parole:
"previo parere della"
vengono
sostituite con la parola
"sentita"
.
Pongo in votazione l'articolo 16 nel testo così emendato:
Articolo 16
(Contributi per i lavoratori disabili. Modificazione alla
legge regionale 28 dicembre 1983, n. 89)
1. L'articolo 2 della legge regionale 28 dicembre 1983, n. 89
(Norme integrative alla legge regionale 11 agosto 1981, n. 54,
concernente: interventi per favorire l'inserimento lavorativo di
cittadini portatori di handicaps), è sostituito dal
seguente:
"Art. 2
1. Alle cooperative che abbiano come soci o dipendenti
soggetti portatori di handicap, come individuati dalla legge
regionale 11 agosto 1981, n. 54 (Interventi per favorire
l'inserimento lavorativo di cittadini portatori di handicap), il
contributo può essere concesso, a scelta del beneficiario:
a) nel rispetto delle condizioni di cui all'articolo 41 del
regolamento (CE) n. 800/2008 della Commissione, del 6 agosto 2008,
che dichiara alcune categorie di aiuti compatibili con il mercato
comune in applicazione degli articoli 87 e 88 del trattato;
b) in regime de minimis, ai sensi della normativa europea
vigente.
2. Possono inoltre essere riconosciuti, nella determinazione
dell'ammontare dei contributi, alle condizioni di cui all'articolo
42 del regolamento (CE) n. 800/2008, i costi totali o parziali
relativi al tempo impiegato per l'affiancamento di personale di
sostegno ai soggetti portatori di handicap.
3. La Giunta regionale stabilisce con propria deliberazione,
previa illustrazione alla Commissione consiliare competente, i
criteri e le modalità, anche procedimentali, per la concessione dei
contributi di cui al presente articolo. La predetta deliberazione è
pubblicata nel Bollettino ufficiale della Regione.".
Consiglieri presenti: 33
Votanti e favorevoli: 27
Astenuti: 6 (Bertin, Cerise, Chatrian, Carmela Fontana, Louvin,
Patrizia Morelli)
Il Consiglio approva.
Presidente
- Pongo in votazione l'articolo 17:
Consiglieri presenti e votanti: 33
Favorevoli: 25
Contrari: 8
Il Consiglio approva.
Presidente
- Articolo 18: stesso risultato.
All'articolo 19 vi è l'emendamento n. 18 del gruppo ALPE e in
subordine il n. 18bis.
La parola al Vicepresidente Chatrian.
Chatrian (ALPE)
- Grazie Presidente.
Lo spirito è lo stesso, poi, se vogliamo, al posto di
"previo
parere"
, mettere:
"sentito"
...il nostro obiettivo è
poterci confrontare in commissione per quanto riguarda la gestione
speciale di Finaosta, quindi lo emendiamo.
Presidente
- La parola al Presidente della Regione,
Rollandin.
Rollandin (UV)
- Correttamente si faceva notare che fra
"previo parere"
...prima avevamo detto
"sentita"
, ma
la correzione verbale era
"previa illustrazione"
, altrimenti
è giusto che ci sia la dizione corretta, perché c'è o
"previo
parere"
, o
"previa illustrazione"
, non c'è più il
"sentita"
.
Presidente
- Se non ho capito male, l'emendamento n. 18
viene ritirato; ne do lettura per il verbale:
Emendamento
Dopo il comma 1 dell'articolo 19, è aggiunto il
seguente:
"1bis. Al comma 2 dell'articolo 6 della l.r. 7/2006, dopo le
parole: "appositi incarichi conferiti dalla Regione", sono inserite
le seguenti: ", previo parere della Commissione consiliare
competente,".".
Pongo in votazione il sub-emendamento n. 18bis, che viene così
modificato:
Sub-emendamento
Dopo il comma 1 dell'articolo 19, è aggiunto il
seguente:
"1bis. Al comma 2 dell'articolo 6 della l.r. 7/2006, dopo le
parole: "appositi incarichi conferiti dalla Regione", sono inserite
le seguenti: "previa illustrazione alla Commissione consiliare
competente,".".
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'articolo 19:
Consiglieri presenti: 34
Votanti e favorevoli: 26
Astenuti: 8 (Bertin, Cerise, Chatrian, Donzel, Carmela Fontana,
Louvin, Patrizia Morelli, Rigo)
Il Consiglio approva.
Presidente
- All'articolo 20 vi è l'emendamento n. 19 del
gruppo ALPE.
La parola al Consigliere Louvin.
Louvin (ALPE)
- Non credo sia opportuno ritornare
sull'argomento, ne abbiamo fatto oggetto di ampia discussione
stamani. Questo emendamento stopperebbe l'erogazione del contributo
per la realizzazione del polo fieristico in località autoporto. Ci
siamo detti tutto il necessario, sappiamo le posizioni diverse che
abbiamo su questo punto, le intenzioni sono state chiarite sulla
discussione dell'ordine del giorno che è stato respinto, ma rimanga
a memoria la nostra proposta di espungere dalla legge finanziaria
di quest'anno l'erogazione del contributo che era stato previsto
dalla legge finanziaria come proposta dalla Giunta.
Presidente
- Pongo in votazione l'emendamento n. 19 del
gruppo ALPE, che recita:
Emendamento
Dopo il comma 1 dell'articolo 20, è aggiunto il
seguente:
"1bis. Per l'anno 2013, l'erogazione del contributo per la
realizzazione del nuovo polo fieristico in località Autoporto nel
Comune di Pollein, di cui all'articolo 53, comma 1, della l.r.
30/2011, è sospesa.".
Consiglieri presenti e votanti: 34
Favorevoli: 8
Contrari: 26
Il Consiglio non approva.
Presidente
- Pongo in votazione l'articolo 20:
Consiglieri presenti e votanti: 34
Favorevoli: 26
Contrari: 8
Il Consiglio approva.
Presidente
- All'articolo 21 vi è l'emendamento n. 20 del
gruppo ALPE.
La parola al Consigliere Louvin.
Louvin (ALPE)
- Grazie Presidente.
Nel corso delle audizioni che abbiamo svolto in commissione, ce
n'è stata una particolarmente interessante con una categoria
economica che ha fatto presente che anche le categorie stesse
devono fare la loro parte. Ha dato un segnale che personalmente ho
apprezzato, come i colleghi di commissione, dicendo: non sono tutti
solo a prendere, sanno che c'è un momento particolare, bisogna
anche dare. Siccome riteniamo che sia doveroso non lasciar cadere
nel vuoto delle indicazioni, che non sono indicazioni che vengono
in incontri supposti carbonari, come ritiene l'Assessore La Torre,
ma sono degli incontri ufficiali con tanto di registrazione, e, se
avete piacere, li rileggiamo insieme sui verbali: ecco è venuta
un'indicazione molto precisa, cioè le categorie devono fare la loro
parte, non devono venire nelle strutture anche a beneficiare di
emolumenti, ma devono fare come disponibilità il loro impegno.
Siccome prendiamo sul serio le persone quando vengono,
soprattutto quando vengono in rappresentanza ufficiale delle
categorie, abbiamo ritenuto di farci portatori di un emendamento
che ha un carattere significativo, cioè la
Chambre
, che è un
organismo che costa molto - ricordo le dimensioni che aveva il
problema dei servizi camerali e della promozione quando era ancora
nell'alveo dell'Amministrazione regionale - e abbiamo visto
crescere - poi parleremo anche di un altro aspetto relativo alla
Chambre
- esponenzialmente negli ultimi anni i costi di
questo settore. Se così è, a noi sembra molto semplice: nell'ambito
della legge di riordino dei servizi camerali, precisiamo che
l'attività del Presidente e dei componenti del Consiglio e della
Giunta della
Chambre
è svolta a titolo gratuito. Non è
obbligatorio farlo per periodi troppo prolungati, non devono
diventare delle sinecure, sono delle funzioni di servizio che sono
rese, poi possiamo dire vengono rese da persone che sono o già
stipendiate da categorie di appartenenza, o sono titolari loro
stesse di aziende, di imprese di dimensioni anche importanti,
quindi pensiamo che complessivamente questo faccia parte di una
riconfigurazione del nostro sistema pubblico e ci piace pensare che
questo Consiglio abbia oggi l'opportunità di venire incontro ad una
sollecitazione che è stata rivolta in sede di commissione, dando
questo segnale di gratuità - lo abbiamo accennato nell'intervento
generale sul bilancio - del servizio che si rende. Ci sono degli
impegni che hanno natura professionale, che richiedono un cento
percento del proprio tempo, ce ne sono altri che non richiedono
questa stessa dimensione temporale, che sono compatibili con altre
attività professionali ed imprenditoriali, crediamo che questo
possa da ultimo dare un segnale di forte indipendenza rispetto al
ruolo che si svolge e di non necessario svolgimento di certe
attività in funzione della remunerazione, che pure non è colossale,
che viene riconosciuta. Ci sembra un segnale di utile contributo di
generosità che viene dato alla collettività.
Président
- La parole à l'Assesseur aux activités
productives, Pastoret.
Pastoret (UV)
- Grazie Presidente.
Il gruppo ALPE con questo emendamento mi consente di fare un
piccolo punto sulla situazione della
Chambre
, perché
l'emendamento è dettato dall'articolo che affrontiamo: il 21, e lì
con l'accordo della
Chambre
, non sulle cifre, ma sulla
questione di carattere generale, si è voluta modificare la vecchia
dicitura che prevedeva che l'erogazione finanziaria alla
Chambre
fosse fissata in una forbice fra il 20 e il 40
percento degli introiti delle entrate camerali. Si è preferito dire
che il fabbisogno finanziario viene determinato con legge di
bilancio. Abbiamo portato a casa un accordo favorevole su questa
dicitura, perché è in esame un disegno di legge per quanto riguarda
la
Chambre
che deve tener conto delle disposizioni che sono
state introdotte dal decreto legislativo n. 23/2010 e ci sono delle
funzioni che devono essere riviste. Nella discussione che si sta
facendo su queste revisioni la
Chambre
propone di fare altri
tipi di interventi, fra cui quello della gratuità della
partecipazione alle giunte o ai consigli.
Quello che chiedo a questo punto è di lasciar cadere tale
emendamento, perché questo è un tema che con una logica complessiva
va affrontato in un disegno di legge che tenga conto di tutti
questi elementi. In passato abbiamo discusso dell'improprietà o
meno di introdurre all'interno delle disposizioni della finanziaria
provvedimenti che andavano a modificare delle leggi per carattere
che sono un po'
borderline
, in questo caso fate
un'osservazione che ha un rilievo di carattere economico, ma,
siccome c'è sul piatto questo tipo di discussione che poi passerà
anche nelle commissioni facendo il suo iter, chiedo di
soprassedere. I tempi che ci proponiamo sarebbero quelli...entro la
fine della legislatura, perché non ci sono grandi questioni da
mettere a punto, bisognerà vedere quali esigenze la
Chambre
manifesterà per i suoi aspetti rispetto al testo che andremo a
proporre, che deve tener conto del decreto legislativo n. 23,
rispetto al quale abbiamo degli obblighi da normare.
Per quanto riguarda l'emendamento successivo dell'Assessore, lo
illustrerà lui. Grazie.
Presidente
- La parola al Consigliere Louvin.
Louvin (ALPE)
- Grazie. Quando abbiamo parlato della
questione della limitazione degli stipendi ai manager pubblici, è
stato assunto stamani un impegno molto formale e a tempi ristretti.
Quello che lei ci annuncia ci fa piacere, ma non siamo dell'avviso
che la tempistica che lei indica, che è l'arco di questa
legislatura, sia consona con questo impegno. Siamo perché venga
mantenuta la richiesta e tanto meglio se tale provvedimento sarà
inserito in un ambito più generale. Ne facciamo una questione qui
di cadenzamento, siamo in una fase nella quale stiamo operando
complessivamente, lei vedrà dal nostro emendamento successivo che
c'è un altro aspetto che riguarda le spese generali della
Chambre
, che riteniamo possa essere irreggimentato in questo
momento, pensiamo che sia opportuno dare adesso dei segnali. Se poi
essi non saranno accolti, saremo disponibili a rivederli
nell'ambito di iniziative di carattere generale, ma gli impegni di
medio-lungo termine, soprattutto nei periodi di chiusura di
legislatura, sono quanto mai aleatori, lei ha grande esperienza e
sa che il giro di walzer che si fa a fine legislatura riserva tante
sorprese. Preferiamo quindi che a mente fredda e seppure con un
emendamento che capisco essere spurio rispetto al testo
generale...ma è non di meno frutto di un lavoro di approfondimento
fatto anche in seno alle commissioni nell'esame della finanziaria e
ci sembra accoglibile, quindi lo manteniamo.
Presidente
- Pongo in votazione l'emendamento n. 20 del
gruppo ALPE, che recita:
Emendamento
Prima del comma 1 dell'articolo 21, è aggiunto il
seguente:
"01. Dopo il comma 2 dell'articolo 5 della legge regionale 20
maggio 2002, n. 7 (Riordino dei servizi camerali della Valle
d'Aosta), è aggiunto il seguente:
"2bis. L'attività del Presidente e dei componenti del
Consiglio e della Giunta della
Chambre
è
svolta a titolo gratuito.".".
Consiglieri presenti e votanti: 34
Favorevoli: 8
Contrari: 26
Il Consiglio non approva.
Presidente
- Vi è ora l'emendamento n. 4 dell'Assessore
La Torre.
La parola all'Assessore al bilancio, finanze e patrimonio, La
Torre.
La Torre (FA)
- In virtù del fatto che con l'articolo 21
modifichiamo le modalità di determinazione del contributo
regionale, abbiamo convenuto con la
Chambre
che era
opportuno precisare che nella determinazione del finanziamento a
quest'ultima si considera anche l'onere derivante dalla gestione
dell'Albo regionale delle imprese artigiane e le eventuali spese
sostenute dalla
Chambre
per l'allocazione di una sede
temporanea.
Presidente
- Pongo in votazione l'emendamento n. 4
dell'Assessore La Torre, che recita:
Emendamento
Il comma 1 dell'articolo 21 è sostituito dal
seguente:
"1. Il comma 3 dell'articolo 12 della legge regionale 20
maggio 2002, n. 7 (Riordino dei servizi camerali della Valle
d'Aosta), è sostituito dal seguente:
"3. Per l'esercizio delle funzioni di cui all'articolo 1, la
Regione eroga un finanziamento annuale alla Chambre determinato con
legge di bilancio, tenuto anche conto degli oneri per la gestione
dell'Albo regionale delle imprese artigiane di cui alla l.r.
34/2001. Nelle more del trasferimento di cui all'articolo 11, comma
1, la Regione mette a disposizione i locali per la sede della
Chambre ovvero tiene conto, nella determinazione del
finanziamento annuale, delle spese sostenute dalla
Chambre
per gli oneri di locazione.".
Consiglieri presenti e votanti: 34
Favorevoli: 26
Contrari: 8
Il Consiglio approva.
Presidente
- All'articolo 21 vi è l'emendamento n. 21 del
gruppo ALPE.
La parola al Consigliere Louvin.
Louvin (ALPE)
- Con questo emendamento ci facciamo carico
di un problema che è, dopo approfondimenti che abbiamo svolto, lo
sbilanciamento che è in corso all'interno della
Chambre
fra
le spese gestionali e le spese di investimento, cioè quelle più a
carattere promozionale. Già intanto la
Chambre
, che è un
parto dell'Amministrazione regionale di 10 anni fa, ha partorito a
sua volta una società
in house
, poi se sia possibile o
opportuno mantenere le società
in house
di questo genere non
lo sappiamo in questo momento, non ne abbiamo contezza, ma quello
di cui abbiamo contezza, anche per la collaborazione puntuale che
ci è stata data dalla Chambre nella disamina dei loro conti, è che
i costi del personale di questa società sono già superiori alla
metà dei fondi che gestisce. Creiamo cioè delle scatole che
continuano ad avere dei pesi gestionali sempre maggiori e non sono
casuali: rileviamo da questa analisi effettuata che per i servizi
della
Chambre
è a disposizione non solo la contabilità, la
reception
, la consulenza giuridica, ma l'Ufficio stampa,
centralino, contabilità e autista anche, cioè gli organismi come la
Chambre
dispongono addirittura di autisti. Noi non sappiamo
chi sia o come sia, ma delle strutture così piccole come queste che
si dotano a loro volta di personale per funzioni di autista vuol
dire che si stanno sbilanciando verso un assetto organizzativo che
le farà sempre più pesanti.
Abbiamo già detto qualcosa a proposito delle auto blu, qui siamo
su un tema vicino non in quanto abuso, ma in quanto modalità
organizzative non più sostenibili; non possiamo più permetterci di
moltiplicare gli enti senza necessità e soprattutto creando in
ognuno delle condizioni di pesantezza amministrativa così elevate.
Il dato è significativo per noi, costi totali di promozione di
questa società: 1.598.000, costo di personale: 820.000 euro (51
percento), cioè abbiamo superato la soglia del 50 percento come
spesa di personale. Che ci sia da riflettere è importante, perché
non avremo più soldi per fare investimenti, promozioni all'estero
se continuiamo a pagare personale in loco.
La nostra piccola indicazione per l'anno venturo allora...e in
questo non so se l'Assessore intendeva mettere anche questo nel
quadro di una norma più generale, ma va data subito a nostro modo
di vedere...è che quanto meno non possa eccedere questo tipo di
spesa il 40 percento della spesa complessiva iscritta nel bilancio.
Che comincino a dare anche loro, come diamo noi, come danno tutti,
un segnale di ridimensionamento organizzativo e di diminuzione
delle spese fisse.
Noi abbiamo qualcosa di più da dire, e lo diremo in altre
occasioni, sulle modalità di reclutamento, perché queste sono tutte
strutture che derivano dal pubblico, ma poi cosa abbiano di
pubblico nelle modalità di reperimento del personale rimane ancora
un mistero della Santissima Trinità, quindi chiediamo di dare un
piccolo ridimensionamento delle spese gestionali.
Président
- La parole à l'Assesseur aux activités
productives, Pastoret.
Pastoret (UV)
- Grazie Presidente.
Mi è parso di capire che vi sia stata una sorta di
collaborazione e di passaggio di informazioni in commissione, non
so se poi avevate informato la
Chambre
che avreste
presentato questo emendamento, perché qui si pone una questione che
lei ha sottolineato nel corso di questi giorni sulla presentazione
degli emendamenti, che non è dato conoscere prima. Ora, noi li
conosciamo, siamo in grado di fare delle valutazioni, ma, siccome
in questo caso toccano dei terzi, dal punto di vista del
funzionamento, mi permetto di dire che diventa difficile per noi
fare una valutazione di carattere complessivo.
Fatta questa premessa, torno alla questione di prima: siccome
c'è un provvedimento che va messo in itinere, rispetto al quale si
dovranno fare delle discussioni, ivi comprese quelle che
discenderanno dai finanziamenti che saranno messi a disposizione
dalla
Chambre
, perché noi con l'articolo che abbiamo messo
qui e dove abbiamo detto che viene determinata con legge di
bilancio la somma che viene messa a disposizione, siamo già
quest'anno - quelli della
Chambre
ve lo avranno detto in
commissione - ben al di sotto del 20 percento minimo che
prevedevamo. Questo porrà loro delle condizioni dal punto di vista
operativo non indifferenti per quanto concerne le scelte che
dovranno fare.
Nell'ambito di tutto questo ci troveremo anche a discutere degli
aspetti organizzativi, alcuni dei quali lei ha esposto e sui quali
personalmente non ho obiezioni dal punto di vista del merito, ma
dal punto di vista del percorso e della logica di relazioni
chiederei di ritirare l'emendamento con l'obiettivo di andare a
ricalibrare queste cose più avanti. In caso contrario, voteremo
contro per le ragioni appena esposte.
Presidente
- La parola al Consigliere Louvin.
Louvin (ALPE)
- Solo per precisare che l'interlocuzione
che abbiamo avuto con la
Chambre
è un'interlocuzione
tecnica, perché la
Chambre
non ha reperito nelle sue vaste
strutture di rappresentanza nessuno per venire ad interloquire con
la nostra spettabile commissione. Ha inviato un cortesissimo
segretario, che molto efficientemente ci ha fornito tutti gli
elementi, ma, siccome la
Chambre
ha avuto un'interlocuzione
di carattere tecnico con noi, noi rispondiamo con gli strumenti che
abbiamo. Non abbiamo polemizzato con loro, perché è una loro libera
scelta, ma, siccome ci sono consigli, giunte, presidenze e non si è
ritenuto da parte di questo organismo mandare un rappresentante
dell'organismo stesso, ma semplicemente un funzionario, non abbiamo
attivato ulteriori canali nel caso in specie, ma non vogliamo
polemizzare ulteriormente.
Presidente
- Pongo in votazione l'emendamento n. 21 del
gruppo ALPE, che recita:
Emendamento
Dopo il comma 2 dell'articolo 21, è aggiunto il
seguente:
"2bis. Alla fine del capo III della l.r. 7/2002, dopo
l'articolo 12, è aggiunto il seguente:
"Art. 12bis
(Spese della
Chambre
)
1. Fermo restando quanto previsto dall'articolo 3, comma 1,
l'ammontare massimo complessivo della spesa corrente sostenuta
annualmente dalla
Chambre
, nonché dalle società da
questa controllate, non può eccedere il 40 per cento della spesa
complessiva iscritta nei rispettivi bilanci.".".
Consiglieri presenti e votanti: 34
Favorevoli: 8
Contrari: 26
Il Consiglio non approva.
Presidente
- Pongo in votazione l'articolo 21 nel testo
così emendato:
Articolo 21
(Finanziamento della
Chambre valdôtaine des
entreprises et des activités libérales. Modificazioni alla legge
regionale legge regionale 20 maggio 2002, n. 7)
1. Il comma 3 dell'articolo 12 della legge regionale 20
maggio 2002, n. 7 (Riordino dei servizi camerali della Valle
d'Aosta), è sostituito dal seguente:
"3. Per l'esercizio delle funzioni di cui all'articolo 1, la
Regione eroga un finanziamento annuale alla
Chambre
determinato con legge di bilancio, tenuto anche conto degli oneri
per la gestione dell'Albo regionale delle imprese artigiane di cui
alla l.r. 34/2001. Nelle more del trasferimento di cui all'articolo
11, comma 1, la Regione mette a disposizione i locali per la sede
della
Chambre ovvero tiene conto, nella determinazione del
finanziamento annuale, delle spese sostenute dalla
Chambre
per gli oneri di locazione.".
2. Il comma 3bis dell'articolo 12 della l.r. 7/2002 è
abrogato.
Consiglieri presenti e votanti: 33
Favorevoli: 25
Contrari: 8
Il Consiglio approva.
Presidente
- Vi è ora l'emendamento n. 5 dell'Assessore
La Torre.
La parola all'Assessore al bilancio, finanze e patrimonio, La
Torre.
La Torre (FA)
- L'emendamento n. 5 concerne l'adeguamento
della legislazione regionale in materia di società regionali e le
disposizioni di cui all'articolo 4 del decreto legge n. 95/2012, in
applicazione della clausola di salvaguardia di cui all'articolo
24bis dello stesso decreto, mediante la conferma dell'operatività
delle società istituite con leggi regionali rispondenti
all'interesse generale, in relazione agli ambiti di riferimento con
particolare riguardo ad INVA S.p.A., istituita dalla legge
regionale n. 81/1987 e alla Società di servizi Valle d'Aosta,
istituita dalla legge regionale n. 44/2010. La disposizione
conferma inoltre le modalità di composizione degli organi societari
ove già stabilite e disciplinate dalle leggi regionali di
riferimento.
Presidente
- La parola al Consigliere Louvin.
Louvin (ALPE)
- Chiedo scusa, un'informazione perché non
abbiamo avuto tempo di approfondire i singoli emendamenti:
l'inserimento nell'oggetto sociale delle iniziative di promozione
della coesione sociale in che modo si raccorda con le finalità
proprie di INVA? Se cortesemente la Giunta può completare questa
spiegazione, avrà un significato che ci sfugge, ma abbiamo lavorato
anche noi con i limiti che ha questa operazione.
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Questo emendamento è a maggior garanzia dell'interpretazione che
già oggi da un punto di vista legale è stata data delle due
società, nel senso di rispettare i criteri che sono alla base
dell'esclusione dalle società che devono essere abolite, però sia
il discorso che è stato ripreso adesso da Louvin che l'interesse
generale, perché queste società devono garantire l'interesse
generale nella loro attività, e questa sottolineatura sia per INVA
che per la Società di Servizi servono a rafforzare questo concetto.
Lo hanno fatto anche altre Regioni, come l'Emilia, per rafforzare
l'interesse diretto delle Regioni nell'ambito di questa
interpretazione
ad excludendum
dell'esigenza di mantenere
fuori da tale inclusione le società che devono sparire: questo è il
senso.
Presidente
- Pongo in votazione l'emendamento n. 5
dell'Assessore La Torre, che recita:
Emendamento
Dopo l'articolo 21, è inserito il seguente:
"Art. 21bis
(Disposizioni in materia di società regionali. Modificazioni
alle leggi regionali 17 agosto 1987, n. 81, e 20 dicembre 2010, n.
44)
1. Alla legge regionale 17 agosto 1987, n. 81 (Costituzione
di una Società per azioni nel settore dello sviluppo
dell'informatica), sono apportate le seguenti
modificazioni:
a) al primo periodo del comma 1 dell'articolo 3, sono
aggiunte, in fine, le seguenti parole: "anche ai fini dello
sviluppo di nuove tecnologie dell'informazione e della
comunicazione per renderle fruibili ai cittadini nei rapporti con
le pubbliche amministrazioni";
b) dopo il comma 1 dell'articolo 3, come modificato dalla
lettera a), è aggiunto il seguente:
"1bis. Le attività di sviluppo, conduzione e gestione del
sistema informativo del settore pubblico regionale costituiscono
servizi di interesse generale.".
2. L'alinea del comma 1 dell'articolo 3 della legge regionale
20 dicembre 2010, n. 44 (Costituzione di una società per azioni per
la gestione di servizi per la gestione di servizi alla pubblica
amministrazione regionale), è sostituito dal seguente:
"1. L'oggetto sociale della società di servizi comprende lo
svolgimento di servizi di interesse generale diretti alla
promozione della coesione sociale mediante il supporto alle
attività e alle funzioni che istituzionalmente competono
all'Amministrazione regionale ed in particolare i
seguenti:".
3. Fermo restando quanto stabilito dall'articolo 10, comma 3,
della legge regionale 27 giugno 2012, n. 19 (Assestamento del
bilancio di previsione per l'anno finanziario 2012, modifiche a
disposizioni legislative e variazioni al bilancio di previsione per
il triennio 2012/2014), in materia di riordino e di riduzione della
spesa pubblica regionale, la composizione degli organi societari
delle società partecipate dalla Regione resta disciplinata dalle
disposizioni legislative regionali vigenti.".
Consiglieri presenti: 32
Votanti e favorevoli: 24
Astenuti: 8 (Bertin, Cerise, Chatrian, Donzel, Carmela Fontana,
Louvin, Patrizia Morelli, Rigo)
Il Consiglio approva.
Presidente
- Pongo in votazione l'articolo 22:
Consiglieri presenti e votanti: 33
Favorevoli: 25
Contrari: 8
Il Consiglio approva.
Presidente
- Pongo in votazione l'articolo 23:
Consiglieri presenti e votanti: 34
Favorevoli: 26
Contrari: 8
Il Consiglio approva.
Presidente
- Articolo 24: stesso risultato. Articolo 25:
stesso risultato. Articolo 26: stesso risultato. Allegato A: stesso
risultato. Allegato B: stesso risultato.
Presidente
- Prima di passare alle dichiarazioni di voto,
vi ricordo che per prassi vengono fatte in maniera congiunta,
ovvero al momento delle dichiarazioni di voto sulla legge
finanziaria, vengono fatte le dichiarazioni di voto per quanto
riguarda la legge di bilancio.
La parole au Conseiller Empereur.
Empereur (UV)
- Merci Madame la Présidente. Nous sommes à
la fin de la discussion de ce budget prévisionnel, le dernier avant
la fin de la législature, dans un contexte particulièrement
difficile soit pour l'Italie que pour la Vallée d'Aoste. Pour notre
Région le moment est encore plus grave, car nous subissons les
impositions de manœuvres que le "Gouvernement
Monti" a produites depuis l'année dernière et cela en dépit de
notre participation active et vertueuse à la limitation des
dépenses publiques. Il est donc à souligner l'effort réalisé par le
Gouvernement régional et par la majorité de ce Conseil, afin de
proposer, malgré la réduction des ressources, un budget qui soit
encore à même de garantir les perspectives et les fonctions
fondamentales dans les différents domaines, en particulier dans
ceux de l'école, du travail, de la santé, du social et des
collectivités locales. La priorité de ce budget est celle d'éviter
la réduction des services à la personne, ainsi que de perpétuer les
politiques sanitaires et sociales qui, malgré les diminutions,
peuvent compter respectivement sur un financement de 280.000.000 et
de 45.000.000 d'euros.
Aux collectivités locales, dans un souci d'application du
principe de la subsidiarité établi par la loi régionale n° 48, nous
avons destiné presque 240.000.000 d'euros, ce qui est en ligne avec
le passé, tout en soulignant le sens de responsabilité des
collectivités locales, qui ont partagé le transfert des nouvelles
compétences.
Il est à souligner aussi que les disponibilités financières pour
le plan des politiques du travail et de la formation sont
confirmées en plus de 15.000.000 d'euros. Le soutien à la relance
économique est un objectif stratégique pour cette majorité et pour
les années à venir les activités viseront le renforcement des aides
en faveur des personnes les plus faibles, ainsi qu'à la réalisation
d'interventions pour la croissance de l'emploi, notamment pour les
jeunes, sans oublier les mesures anticrise, adressées aux familles
et aux entreprises, plus de 100.000.000 d'euros, qui ont été
reconduites dans leur intégralité.
La démocratie de proximité s'est donc exprimée au mieux, grâce à
une action gouvernementale toujours attentive à la personne, à la
famille et aux entreprises, ainsi qu'à l'épanouissement de notre
communauté. Encore aujourd'hui notre vision politique est
confirmée, une vision fédéraliste empruntée sur la solidarité, qui
regarde au petit comme au grand, avec le même intérêt. Aujourd'hui,
malgré les difficultés, nous défendons nos choix et nous préparons
l'avenir. C'est pourquoi ce budget est un document financier juste
et solidaire, un budget responsable et en même temps courageux, un
budget qui, ne cachant pas les difficultés, n'est pas un budget de
résignation, mais qui, grâce au sens de responsabilité de tous les
acteurs concernées, place les conditions pour maîtriser cette
longue période de crise et pour faire face à ce moment très
difficile. Un budget qui est le fruit d'une gestion saine, d'une
maîtrise financière rigoureuse et en même temps dynamique, un
budget qui fait preuve de l'engagement d'un Conseil de la Vallée
composé par des personnes sérieuses et sincèrement attentives aux
besoins et aux requêtes de la communauté qu'ils ont été appelés à
représenter.
Voilà les raisons pour lesquelles le groupe Union Valdôtaine,
que je remercie pour sa contribution à la richesse du débat, va
exprimer tout son soutien à ce budget.
Si dà atto che dalle ore 18.16 assume la presidenza il
Vicepresidente André Lanièce e che dalle ore 18.20 riassume la
presidenza il Presidente Emily Rini.
Président -
La parole au Vice-président Chatrian.
Chatrian (ALPE)
- Merci Présidente.
Partirei dalle dichiarazioni di principio ferme e orgogliose che
ho ascoltato martedì pomeriggio, piene di senso di responsabilità.
Ci avete detto in quest'aula che lo Stato persegue una forte
volontà centralista, che si passa da una visione di federalismo
fiscale ad un centralismo totalitario. Di fronte a tali premesse,
ci saremmo aspettati chissà quale reazione, ma nel bilancio che
proponete non si vede alcun segnale di quella resistenza che avete
preannunciato. Dite che non bisogna cedere al pessimismo, ma anche
noi guardiamo avanti e non riusciamo a vedere alcun segnale della
vostra volontà di puntare sulle nostre naturali vocazioni: turismo,
agricoltura, energia. Se le priorità sono quelle, dovremo trovare
nel bilancio elementi di attenzione, ma non ci sono. Vediamo solo
tagli, che abbiamo puntualmente denunciato.
Inoltre predicate bene, ma razzolate molto male, perché come
rimproverate di fare al Governo nazionale concentrate nella Regione
tutti i poteri di scelta, condannando non solo cittadini ed imprese
a subire le decisioni di pochi, ma anche i Comuni svuotati nella
loro autonomia. In questo modo non liberate risorse utili al
rilancio dell'attività, ma costringete il sistema economico a
confrontarsi con un sistema protetto, come quello delle
partecipate, sul quale torneremo, perché, invece di contribuire al
rilancio garantendo efficienza e servizi a costi concorrenziali,
rischiano seriamente di diventare, e in parte già lo sono, quel
caso coacervo di interessi tra politica ed affari che non ci
stancheremo di denunciare. Per quelle sì che avete avuto un occhio
di riguardo, quelle sono state indubbiamente le vostre
priorità.
Concludo: questo è un bilancio per pochi, che concentra poteri e
risorse nelle mani di pochi, che alimenta un'economia non orientata
al mercato, che fa pagare pesanti sacrifici ai valdostani, ma che
svuota il ruolo degli organi di rappresentanza e gestione locale,
destinando loro solo risorse vincolate per obiettivi decisi
dall'Amministrazione regionale. Un bilancio che sembra, e per noi
lo è, scritto da pochi che non credono che i valdostani siano
liberi cittadini con cui confrontarsi e, temendo il confronto, si
muovono sempre più chiaramente per concentrare il potere in poche
mani, che poi diverranno le ormai note dispensatrici di favori.
Abbiamo indicato altre strade, altre priorità...fino ad oggi
inascoltate, ma continueremo a farlo. Votiamo convinti "no" ed
auspichiamo davvero che altri Consiglieri, con spirito libero e
senza pregiudizi, sappiano leggere la situazione e ne traggano le
doverose conseguenze.
Président -
La parole au Conseiller Comé.
Comé (SA-UdC-VdA)
- Grazie Presidente.
Molto brevemente, solo per esprimere il voto positivo da parte
del gruppo Stella Alpina. Non voglio ripercorrere l'analisi che è
stata fatta molto bene dal collega Salzone. Abbiamo sentito
ripercorrere da parte di tutti la situazione economica grave sia
mondiale, europea che valdostana, voglio soffermarmi in particolare
sulla situazione valdostana, perché credo che siamo arrivati a quel
momento storico ed economico tanto declamato da alcuni Consiglieri,
in particolare da alcuni che riconosco nel gruppo ALPE. Ricordo
brevemente alcune dichiarazioni, l'ho già fatto due anni fa e non
mi dilungo, proprio in quest'aula, dove diversi interventi sul
bilancio auspicavano tagli e riduzioni per il Governo valdostano e
per i cittadini valdostani. Con una dichiarazione di due anni
fa...quando si parlò di federalismo fiscale, si disse:
"scompare
una rendita, ma i soldi a disposizione della Regione sono sempre
tanti, si riduce la bolla di privilegio di questa Regione"
.
Altri poi dicevano:
"si grida sempre: "al lupo, al lupo", ma il
lupo non arriva mai!"
. Ora il lupo è arrivato, ora i fondi con
le varie manovre statali, con l'applicazione della
spending
review
e con l'obbligo del rispetto del patto di stabilità sono
stati ridotti per tutti! Oggi sento contestazioni sui tagli che
abbiamo necessariamente dovuto declinare, proprio perché le tante
auspicate riduzioni di quelli che indicavano come privilegi sono
giunte; privilegi che erano opportunità per aiutare le famiglie,
sostenere le imprese, dare opportunità al mondo del lavoro ed
incentivare il mondo del lavoro. Sembra che oggi ci sia una
rincorsa per portarci ad una Regione a statuto ordinario. Voglio
quindi fare una provocazione, voglio rivolgere una domanda a chi
vuole questi tagli: a quando l'istituzione di una festa per
celebrare la Valle d'Aosta ordinaria? Con amarezza tutti i
valdostani potranno constatare quel giorno che il lupo forse era
presente fra noi da tempo.
Presidente
- La parola al Consigliere Lavoyer.
Lavoyer (FA)
- Grazie Presidente.
Solo brevemente per dichiarare il voto favorevole della
Fédération Autonomiste su questo bilancio. Sulla crisi, sulla
riduzione delle disponibilità, sui patti di stabilità, sulla
necessità di difendere le nostre prerogative statutarie è stato
detto tutto, voglio quindi sottolineare alcuni aspetti che
caratterizzano in modo positivo questo bilancio, un bilancio che è
stato costruito in una situazione di emergenza totale, subendo
imposizioni non negoziabili dal "Governo Monti". Mi riferisco ad
alcuni aspetti molto positivi in questa situazione di difficoltà,
anzitutto la priorità è quella di evitare la riduzione dei servizi
alle persone, quasi in sordina, ma molto importanti sono stati
prorogati i principali interventi anticrisi anche per il 2013,
attenzione al sociale, con priorità alla sanità, anche se in
riduzione, con uno stanziamento di 281.000.000 di euro di risorse
finanziarie. La funzione obiettivo della politica sociale è stata
finanziata con 45.000.000, di cui 18 a carico della finanza locale.
Anche nelle difficoltà si percepisce un'attenzione alla finanza
degli enti locali, agli stessi sono destinati 234.000.000 di euro
per il 2013, in linea con il passato, anche se con il trasferimento
di alcune competenze. Si intravede anche un'attenzione alla
crescita al futuro, per interventi della politica del lavoro e
della formazione professionale: sono destinati oltre 15.500.000 nel
2013. È quindi un voto favorevole per il lavoro svolto dal Governo
regionale in modo egregio pur in un momento di grande difficoltà e
confusione e soprattutto per l'attenzione agli aspetti sottolineati
che renderanno la Valle d'Aosta e i suoi cittadini meno vulnerabili
rispetto alla crisi in atto.
Presidente
- La parola al Consigliere Donzel.
Donzel (PD)
- Grazie Presidente.
Cari colleghi, penso che questa legislatura non poteva chiudersi
in modo peggiore. È mancata - mi rivolgo al Presidente - una
volontà politica forte di trovare almeno dei punti di incontro su
questioni che ci vedevano largamente concordi, come una presa di
posizione forte rispetto alla questione dell'attacco al nostro
Statuto, alla nostra identità speciale. Queste cose dovevano essere
coniugate in un momento di sintesi all'interno del bilancio, era
possibile farlo in modo più concreto su questioni dove ci sono
state delle aperture, non lo abbiamo negato, sulla questione della
riduzione dei costi della politica, aperture, ma che faticano a
tradursi in fatti concreti, aperture che hanno dimostrato la
possibilità di trovare delle sintesi in un momento così delicato,
perché anche l'impegno preso sulle riduzioni degli emolumenti dei
top manager
delle partecipate sono dei segnali che, se
volontà politica ci fosse stata, avremmo potuto far meglio fronte
comune nell'affrontare le questioni.
Devo dire che ha prevalso, come prevale anche a livello
nazionale, l'intento dello smarcamento, del voler far prevalere la
propria forza muscolare dell'ascoltare poco le ragioni degli altri
e così arrivano anche letture molto confuse del bilancio fra chi
nella maggioranza inneggia alla tenuta del
welfare
e chi
dice che era l'ora di togliere via pezzi di questo carrozzone
costruito dal vecchio rapporto con la sinistra, chi dice che in
Valle d'Aosta difendiamo il federalismo, mentre sui giornali
leggiamo che addirittura il Presidente del CELVA dice che qui ci si
comporta come a Roma. Sostanzialmente quindi le critiche a Monti,
per fare poi i tagli con la stessa logica del "Governo Monti" in
Valle d'Aosta, quindi colpire gli artigiani, il commercio,
l'agricoltura, l'industria, andando ad affrontare l'anno a venire
in modo elettoralistico, perché non esiste ad oggi un chiaro
disegno di riorganizzazione dei Comuni. Dobbiamo aprire una
discussione, ma con le dimissioni del Presidente del CELVA sul
tavolo non è che c'è una serenità per affrontare questa
discussione. Dobbiamo affrontare di nuovo il tema della
riorganizzazione della nostra macchina amministrativa regionale,
mentre i Comuni pagano il prezzo delle loro poche risorse, qui in
quattro anni si è parlato di riorganizzazione e noi da questo
bilancio temiamo che a pagare siano ancora una volta i più deboli,
i precari.
Naturalmente garanzie ai forestali, da una parte qualcuno dice
che si è spazzato via un vecchio modello, dimenticandosi che ci
sono famiglie che tirano la cinghia e non hanno un lavoro e,
dall'altra, nella relazione dell'Assessore alla legge si specifica
bene che sono salvaguardati i 90 impiegati, cioè agli operai calci
nel sedere, i 90 impiegati precari dei servizi forestali...eh, il
voto per le elezioni deve essere scritto proprio il numerino
giusto, così come i 41 operai speciali...insomma lì si va a mettere
il numerino! Da questo punto di vista, si è guardato più ad una
prospettiva elettorale che di lungo periodo, lo sappiamo tutti che
bisognerà rimettere mano all'organizzazione e che questo bilancio
non trova scritto nulla dal punto di vista organizzativo e andrà
corretto per consentire la ripresa. È con queste motivazioni che
noi votiamo "no" a questo bilancio, con il grande rammarico che non
si è data attenzione ai più deboli e che l'equità è mancata.
Presidente
- La parola al Consigliere Lattanzi.
Lattanzi (PdL)
- Grazie Presidente.
Nessuno di noi avrebbe potuto immaginare all'inizio di questa
legislatura che quest'ultimo bilancio di previsione triennale
sarebbe stato così difficile e complesso. Abbiamo condiviso alcuni
punti, che vale la pena ricordare: il primo, abbiamo condiviso che
non sia accettabile il metodo del Governo nazionale, lo abbiamo
sentito dire da tutte le parti, non tanto per una sterile difesa di
uno Statuto, ma per la preoccupazione di nuovi centralismi che
oggettivamente potrebbero mettere in difficoltà non solo la nostra
Regione, ma il concetto stesso di federalismo e sussidiarietà verso
il quale ci si era con grande difficoltà introdotti. Questo è un
bilancio di transizione, pur essendo un triennale, abbiamo tutti
condiviso che i cambiamenti in atto ci rendono consapevoli che
stiamo approvando una chiusura del 2012 con ulteriori variabili in
corso d'opera e con un 2013 che vede in questo bilancio un suo
telaio di solidità, ma che avrà anch'esso degli aggiustamenti in
corso. Sul 2014-2015, ha detto bene il Presidente Rollandin, ci
sono molti punti interrogativi. Avevamo il dovere di approvare
questo bilancio, lo dico perché qualcuno aveva suggerito la
metodologia del rinvio; noi abbiamo con responsabilità voluto dare
alla nostra Regione degli strumenti fissi, a noi, al comparto unico
degli enti locali che anch'esso sta vivendo un momento molto
difficile.
Questo bilancio mantiene alcune solidità, che sono volontà
politiche precise, e alcuni inizi di processi di riforma. Il
collega Donzel ha voluto mettere queste due cose in contraddizione,
c'è chi dice che questo è un bilancio assistenzialista e altri
vedono in questo bilancio i processi di alcune rivoluzioni. Credo
che possiamo vedere entrambe le cose, possiamo vedere un telaio che
mantiene alcuni presupposti su cui la società valdostana ha
strutturato la sua convivenza e apre a processi di riforma che, a
nostro avviso, se percorsi con convinzione, possono dare alla
Regione nuove solidità: lo dico perché non c'è antagonismo fra
questi due principi, cioè garantire alle persone più bisognose un
ruolo importante dell'amministrazione pubblica e garantire a chi
crea economia e benessere l'opportunità di poterlo fare. Chi ancora
si divide su questi due principi credo giochi una partita politica
fuori dal tempo. Il tempo è quello delle difficoltà e delle
opportunità, è il tempo di assistere chi ha veramente bisogno e
forse su questo abbiamo fatto dei ragionamenti sia di indirizzo di
rafforzo, sia di indirizzo di riforma, per cui andare a vedere chi
oggi ottiene tutto o quasi, e magari proprio bisogno non ne ha, e
chi ha la necessità di iniziare nuove attività con processi di
sburocratizzazione. Sappiamo che un sistema che ha lavorato per 25
anni con una certa impalcatura oggi deve cambiare, anche questo è
un passaggio che abbiamo sentito ripetere da tutti molte volte.
Certo, i cambiamenti qualcuno li ha citati per mantenere
l'esistente, qualche altro con più coraggio a mio avviso li ha
citati per iniziare nuovi percorsi.
Come Popolo della libertà, votiamo con preoccupazione questo
bilancio e con convinzione: la preoccupazione che le variabili che
ci aspettano nei prossimi mesi sono ancora tante, la convinzione
che se certi percorsi di forma sono attuati con determinazione
possono dare alla Regione nuove opportunità. Per questo motivo, pur
non avendo in questo bilancio condiviso completamente, come è
normale che sia, tutti i passaggi, siamo consapevoli che il senso
di responsabilità ci impone in un momento come questo di dare alla
comunità dei punti di riferimento chiari su cui si possa
strutturare. Sarà poi nostro dovere per questo fine quinquennio e
per chi verrà dopo di noi affrontare le sfide che la comunità
valdostana deve saper accettare e possibilmente vincere. Voteremo
favorevolmente a questo bilancio.
Président -
La parole au Conseiller Louvin.
Louvin (ALPE)
-
"Il vaut mieux allumer une bougie que
de maudire les ténèbres"
diceva Lao Tseu in uno straordinario
libro del VI secolo A.C., meglio una piccola candela accesa che
limitarsi a maledire le avversità. Abbiamo provato, forse annoiando
anche un po', ma con sincera onestà a cambiare la rotta di questo
bilancio, che abbiamo purtroppo dovuto classificare fra i meno
adatti al contesto di questa intera legislatura. Non siamo stati
teneri in questa circostanza, perché ci aspettavamo molto e si
aspetta molto tutta la comunità valdostana dal segnale di ripresa
che può venire dalla Regione in questo momento. Un segnale che
poteva essere forte, chiaro, deciso nel cambiare questo sistema che
ci stiamo portando dietro e che da quattro anni è in fase di lento
ridimensionamento. Questo ridimensionamento è stato più deciso nel
corso degli ultimi tempi, soprattutto con tale documento
finanziario, ma che non cambia il peso complessivo di questa
Amministrazione, non cambia le regole di distribuzione delle
risorse sul tavolo generale, perché è passata una logica non di
ripensamento: è passata una logica di ripiegamento. Lo abbiamo
visto più volte, soprattutto da che è stata decisa la linea del 10
percento, che è la filosofia con cui il "Governo Rollandin" sta
dettando le regole degli ultimi mesi di legislatura: rallentiamo,
riduciamo le spese di qua e di là pur di non avere sconquassi
generali. Non è questione di sconquassi: quello che si aspetta la
comunità è un segnale di priorità che non sono state date. In
questo momento il "resistere, resistere, resistere" dell'Assessore
La Torre è stato un resistere ad ogni suggerimento, la linea del
Piave della Giunta è stata quella di non modificare nulla. La
piccola luce che si è accesa ha riguardato un aspetto soltanto che
forse può apparire marginale, ma che è significativo, che noi
raccogliamo in questa fase: quello di dare un segnale anche al
sistema delle controllate regionali attraverso la sua dirigenza, ma
poi attraverso di essa anche a tutto il funzionamento di questa
macchina. Non più potentati, non più piccoli o grandi orti da
coltivare ciascuno nell'assoluta indifferenza rispetto al contesto
generale.
Presidente Rollandin, se i 50.000.000 di euro che sono
magicamente saltati fuori per gli investimenti del casinò dalle
casse di CVA fossero stati messi oggi sul tavolo per dire: creiamo
condizioni di ripresa dell'imprenditoria giovanile, condizioni di
opportunità a settori nuovi, creiamo qualche speranza di sviluppo
della nostra economia e non ripieghiamo soltanto le ali, allora
credo che ci troveremmo concordemente in questo momento a votare un
documento finanziario. Questa capacità, che forse è appartenuta ad
altri momenti, non è stata colta, non si è ripensato il sistema e
non si è data nessuna speranza. Certo, vale sempre la pena provarci
e noi ci abbiamo provato, abbiamo fatto la nostra parte in questa
sede, ma voi non avete fatto la vostra né nell'opporvi al vento di
verticalizzazione della società, né nel cominciare a dare dei
segnali di speranza che possono raffreddare oggi il clima sociale,
che è pesante. Ieri hanno scioperato in 23 Paesi dell'Unione
europea, ieri abbiamo avuto degli scontri nelle piazze in Italia,
ci sono situazioni drammatiche più della nostra in Paesi molto
vicini; noi non crediamo che un'autonomia forte come quella
regionale si sia oggi dimostrata all'altezza del momento. È un
rincrescimento forte a fronte degli indicatori pesanti che abbiamo,
della disoccupazione di cui abbiamo registrato drammaticamente
l'innalzamento in questi ultimi mesi, quindi il voto che diamo è
purtroppo un voto negativo, una volta di più, a questo bilancio,
che chiude in modo non brillante un ciclo che era nato sotto grandi
aspettative popolari, con una grande investitura elettorale, e che
si chiude in tono minore, ma che si chiude soprattutto non
accedendo la speranza. In questo momento di speranza ce ne sarebbe
stato particolarmente bisogno. Grazie.
Presidente
- La parola all'Assessore al bilancio, finanze
e patrimonio, La Torre.
La Torre (FA)
- Innanzitutto voglio ringraziare tutti,
perché non è stato un bilancio facile. Non è facile né per chi lo
deve confutare, né per chi lo deve redigere. Non è stato facile per
i nostri uffici e quindi ringrazio tutti i dipendenti, perché è
stato un bilancio insieme alla manovra che è stato costantemente
turbato dagli eventi esterni, sempre in quello stato di incertezza
di non riuscire mai a dare le risposte che la gente si aspetta. Un
bilancio che porta la consapevolezza della crisi anche in Valle
d'Aosta, penso che dopo questi tre giorni di dibattito questa
consapevolezza ormai sia di tutti. Un bilancio che voglio definire
anche di difesa dell'autonomia, difesa, seppure traguardandolo da
punti diversi, della qualità della vita dei valdostani, difesa dei
servizi alla persona, difesa della famiglia, difesa del diritto al
lavoro dei giovani, pur con tutti i problemi che leggiamo sul
giornale e anche nelle dichiarazioni della Banca d'Italia, di
resistenza, questo è il termine che ho usato io, citando anche
altri, di resistenza nei confronti del centralismo dilagante.
Avevamo sposato il federalismo, cosa di cui non mi pento, perché
ci credevo e ci credo, non sono io che sono cambiato: è cambiato
qualcosa all'esterno. Il centralismo era una cosa che fino a poco
tempo fa sembrava impossibile, invece si è passati dal federalismo
al centralismo nell'arco di una notte! In realtà, non possiamo che
prenderne atto. Certo che mi piacerebbe la resistenza civile, o
suscitare nei valdostani un moto di orgoglio per far sì che tutti i
valdostani insieme scendano in piazza, magari in piazza Chanoux,
senza che nessuno si metta il "cappello" di una manifestazione di
questo tipo, che coraggiosamente bucano gli schermi e fanno capire
che la Valle d'Aosta c'è e su certi valori è unita e supera le
divisioni politiche! Questo magari è un piccolo sogno, ma sarebbe
un grande gesto che trasforma la consapevolezza del prendere atto
di una crisi in gesti e azioni concrete, che poi di fatto segnano
la storia e i passaggi epocali come quello a cui stiamo andando
incontro.
Un bilancio quindi dove nessuno vince, qui non vince nessuno. La
vera difficoltà era quella di chiuderlo e per questo vi ringrazio,
perché lo abbiamo fatto velocemente anticipando i tempi. Gli anni
scorsi i bilanci si chiudevano nel mese di dicembre, quest'anno lo
abbiamo chiuso anticipatamente, perché era necessario per creare
quella linea di resistenza, per dare quelle certezze verso
l'esterno in una fase di movimento, dove nulla è certo, ma cambia
ogni giorno: ecco perché è stato necessario anticipare il bilancio
e perché abbiamo dovuto farlo in questi termini. Credo sia un
bilancio equilibrato che non si è dimenticato di nessuno, non delle
famiglie, non delle imprese; equilibrato anche nella divisione dei
sacrifici, perché i sacrifici ci sono, quando si parla di
200.000.000 in meno, di patti di stabilità ridotti, è indiscutibile
che i sacrifici ci sono, ma c'è equilibrio anche nella ripartizione
dei sacrifici.
È giusto quello che è stato detto in alcuni interventi di
chiusura: questo è un bilancio che cerca di guardare a chi ha più
bisogno. Oggi è importante farsi carico di chi ha bisogno e forse
sarebbe ingiusto dare a chi non ha bisogno in momenti in cui le
risorse devono essere concentrate nella direzione opposta. Un
bilancio quindi che ha a cuore la Valle d'Aosta e il sistema
valdostano che è un sistema che è stato di esempio per molti e che
dovrebbe esserlo ancora oggi rispetto ad altre Regioni italiane,
che non hanno la qualità della vita che abbiamo noi. Per questo mi
sento di ringraziare anche voi, perché credo che il lavoro che
avete fatto anche confutandoci sia stato utile, un lavoro che fa
riflettere su dove spingere, su dove magari approfondire di più,
sono tanti gli spunti che sono venuti e io ne farò tesoro.
Chiudo questo bilancio non con la soddisfazione che avrei
voluto, perché avrei voluto avere un bilancio più ricco, più
tranquillo e che desse delle certezze maggiori alla Regione, ma
credo che comunque sia stato fatto un buon lavoro. Grazie.
Président
- La parole au Président de la Région,
Rollandin.
Rollandin (UV)
- Grazie Presidente.
Credo che l'atteggiamento comune con cui tutte le forze
politiche presenti in questo Consiglio hanno affrontato il
dibattito di questi due giorni sia stato quello di capire cosa è
possibile fare per il futuro della Regione, cercando di vedere
quali sono ancora le ancore che sono legittimamente possibili per
creare le premesse per ripartire. Abbiamo visto che, malgrado
tutto, lo Statuto rimane il punto di riferimento, per noi non
avendo più possibilità di dialogo politico, perché oggi il discorso
drammatico è che non c'è più interlocutore, la Conferenza
Stato-Regioni non ha più dialogo con il Governo, non ci sono più
possibilità di scambiare delle impressioni su quello che può
succedere, tant'è che tutto viene fatto con voti di fiducia. Al
riguardo non dimentichiamo le critiche fatte sui voti di fiducia e
tutto quello che è avvenuto sui voti di fiducia, per cui oggi il
riferimento politico non c'è più. Oggi l'unico punto di riferimento
rimane la Corte costituzionale e noi abbiamo dovuto, come tutte le
altre Regioni, in particolare quelle speciali, far ricorso
massiccio alla Corte costituzionale. Questo è il più forte segnale
di malessere legato al fraintendimento che c'è stato in
quest'ultimo anno di Governo sulle Regioni a statuto speciale e sul
federalismo fiscale, che si è cercato di azzerare, riportando tutto
a livello centrale.
Voglio ringraziare tutte le forze di maggioranza che hanno
iniziato questo percorso di legislatura, ringrazio il PdL, che ha
voluto in questi ultimi due anni collegarsi con questo programma
dando dei suggerimenti, rendendo possibile con il dibattito e con
la disponibilità ad un dialogo aperto un'efficace azione di governo
che insieme abbiamo portato avanti, cercando di dare con questo
bilancio delle risposte.
Negli emendamenti che sono stati portati...anche nel ricordo che
Louvin faceva: ma se i 50.000.000 li avessimo avuti a disposizione,
i 50.000.000 se erano a disposizione - e ci sono altri fondi a
disposizione - bisogna avere chi li usa; oggi non soffriamo di
disponibilità finanziarie per gli investimenti, manca chi li chiede
dando garanzie: questo è il punto!
Quando si parla di occupazione, abbiamo fatto un piano triennale
di occupazione che stiamo portando avanti, un piano per i giovani
con l'utilizzo dei fondi europei che è stato aumentato a 18.000.000
di euro, aumentato ancora rispetto all'anno scorso, queste sono le
risposte al problema lavoro, al problema apprendistato, al problema
legato a quello che la società chiede. Abbiamo poi dovuto prevedere
dei tagli che abbiamo spiegato, che non sono la panacea di tutti i
mali, che riteniamo dovranno essere rivisti con delle logiche che
saranno affrontate con il tempo e che vanno a fare alcune
correzioni in alcuni settori, sulle leggi che oggi erano previste.
Questo è il punto di riferimento, che ci ha permesso di mantenere
un
welfare
in tutte le sue vesti, abbiamo parlato di badanti
spiegando perché non è vero che c'è stato questo taglio, siamo
ancora quelli che diamo più di tutti. Abbiamo spiegato il sostegno
di quelli più poveri e soprattutto di quelli che hanno le
situazioni più difficili.
Nel contempo abbiamo cercato di evidenziare, non è emerso molto
dal dibattito, anche il problema della sicurezza, una delle
preoccupazioni del sistema attuale è quella della sicurezza, noi
abbiamo anche quest'anno nel bilancio messo dei fondi per aumentare
la videosorveglianza, per aumentare gli impegni per i vigili
volontari, di tutto quello che è il settore legato al sostegno e
alla sicurezza della popolazione.
Abbiamo poi cercato di avere con i Comuni quel dialogo che ha
portato ad approvare, perché la lettura degli eventi degli ultimi
giorni legati all'atteggiamento del Presidente del CPEL non è
quello che si è voluto dare in quest'aula, in quanto ci sono
problemi interni che non hanno nulla a che vedere sul parere dato
su quello che è il riparto che è stato fatto, dove è stato
approvato tenendo conto e sottolineando le conseguenze del "Governo
Monti". E anche sui fondi con vincolo di destinazione e non vincolo
di destinazione la variabile di 9.000.000 negli ultimi anni, ma
anche prima...teniamo conto che siamo passati dal 2007 da
190.000.000 di euro a 247 e stiamo tornando a 234.000.000
dell'IRPEF, il che ha obbligato a rivedere alcuni parametri. Credo
che il dialogo con i Comuni debba portare all'attuazione di uno
degli impegni e che i Comuni condividono, di rivedere
l'associazionismo che può dare un risparmio, una valorizzazione del
personale che c'è e nel contempo coordinare meglio le attività
esistenti. Non è vero quindi che c'è un atteggiamento contro i
Comuni, che anzi hanno sempre partecipato attivamente. È vero anche
le trasposizioni con fondi vincolati...cioè con leggi che si
riferivano all'assistenza o ad interventi sul territorio che prima
venivano fatti direttamente e che oggi sono fatti in accordo con i
Comuni, mantenendo questi fondi a disposizione degli enti locali,
soprattutto a sostegno della sicurezza degli abitati, della
sicurezza nel caso di interventi...di frane.
Questa è l'analisi di un bilancio dopo la drastica riduzione che
nessuno avrebbe immaginato, quando si parlava della riduzione
dell'IVA in contemporanea con la discussione della 690, abbiamo
cercato di diluire al 2017, perché era impensabile dover fare quel
sacrificio di 350.000.000 in meno di IVA da importazione tenendo
conto di quali potevano essere le conseguenze. Oggi paghiamo questo
scotto; come ho già detto, credo che l'atteggiamento nei confronti
dell'Amministrazione regionale nel suo complesso è stato quello di
valorizzare al massimo le possibilità operative attraverso le
partecipate, di sostenere il lavoro a tutti i livelli, sapendo che
è finito il discorso di avere persone nella parte pubblica,
l'aumento dell'occupazione nel settore pubblico. È finita questa
era, anzi dobbiamo ridurre, e questo è un segnale che deve essere
capito da tutti, non è più possibile andare in questa direzione.
Dobbiamo quindi tenere nella dovuta considerazione i cambiamenti
epocali sotto tutti i profili. Credo che il bilancio, tenendo conto
anche del grado di disoccupazione che in Valle d'Aosta è il 6,7,
nel Friuli 6,5, nella Provincia di Trento 5,9, gli altri sono tutti
più alti (7,4 - 10,5 nel complesso dell'Italia e nel nord-ovest 8
percento), tutto sommato possa rispondere alle attese di una
Regione che sicuramente soffre, come soffrono tutte le altre.
Presidente
- Pongo in votazione la legge nel suo
complesso:
Consiglieri presenti e votanti: 34
Favorevoli: 26
Contrari: 8
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK