Consiglio Regionale della Valle d'Aosta - Oggetto del Consiglio n. 920 del 11 dicembre 1989 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 920 del 11 dicembre 1989 - Resoconto
OGGETTO N. 920/IX - APPROVAZIONE DEL TESTO DELLE NORME DI
ATTUAZIONE IN MATERIA DI PARCO NAZIONALE DEL GRAN PARADISO.
(Approvazione di risoluzione)
PRESIDENTE: L'argomento in oggetto concerne una risoluzione
presentata dal Consigliere Riccarand ed iscritta in via d'urgenza
all'ordine del giorno dell'adunanza con provvedimento n. 908/IX in
data odierna.
Sullo stesso argomento sono state altresì presentate altre due
risoluzioni: una da parte del Presidente della Giunta regionale,
Rollandin, e dei Consiglieri Capigruppo della maggioranza Rusci,
Milanesio, Lavoyer, Vesan e Maquignaz, e l'altra da parte del
Consigliere Tonino.
Do lettura della proposta di risoluzione in oggetto, presentata
dal Consigliere Riccarand ed iscritta al punto 25 bis) dell'ordine
del giorno.
RISOLUZIONE
RICORDATO CHE, in data 9 novembre 1989, il Presidente del
Consiglio regionale della Valle d'Aosta ha trasmesso ai Consiglieri
regionali una proposta di decreto legislativo concernente il Parco
Nazionale Gran Paradiso, nel testo "definitivamente concordato in
sede di Commissione Paritetica";
SOTTOLINEATO CHE né il Consiglio regionale, né le Commissioni
consiliari, né i Capigruppi, erano stati preventivamente informati
e consultati sul testo approvato dalla Commissione Paritetica;
ESAMINATO il contenuto di tale testo;
RILEVATO CHE su tale testo si sono espressi in modo negativo il
Ministro dell'Ambiente, il Consiglio di Amministrazione dell'Ente
Parco, le associazioni ambientaliste nazionali, il Consiglio
regionale del Piemonte;
Il Consiglio regionale
della Valle d'Aosta
DEPLORA
il fatto che sia stato elaborato e definitivamente concordato un
testo, riguardante una materia importante e delicata, di cui il
Consiglio regionale non sapeva nulla;
RILEVA
che il testo predisposto dalla Commissione Paritetica è confuso,
scarsamente attento alla realtà complessiva del Parco Nazionale
Gran Paradiso e che ha suscitato pesanti critiche da tutti coloro
con cui la Regione Valle d'Aosta dovrebbe costruire un rapporto di
fiducia e di collaborazione per la comune gestione del Parco
Nazionale Gran Paradiso;
EVIDENZIA
la necessità di una modifica del testo della Commissione
Paritetica, in particolare nel punto 4, che, in contrasto con
quanto previsto sia dal Primo Schema del Piano del Parco (1982) sia
dal Piano redatto dal Prof. Bernard Janin (1989), prevede il
mantenimento dello "speciale permesso" di cui all'articolo 10 del
r.d.l. 1589/1922 trasferendone le competenze al Presidente della
Giunta regionale della Valle d'Aosta.
PRESIDENTE:
Do lettura della proposta di risoluzione
presentata dal Presidente della Giunta regionale, Rollandin, e dai
Consiglieri Capigruppo della maggioranza: Rusci, Milanesio,
Lavoyer, Vesan e Maquignaz.
RISOLUZIONE
IL CONSIGLIO REGIONALE
Atteso che la Commissione Paritetica per le norme di attuazione
dello Statuto Speciale della Regione Valle d'Aosta ha, dopo
laboriose e travagliate discussioni sul testo normativo proposto,
elaborato e concordato il testo delle norme di attuazione in
materia di Parco Nazionale del Gran Paradiso;
Constatato che il testo è stato inoltrato in data 2 novembre
1989 dalla Presidenza della Giunta regionale al Presidente del
Consiglio regionale per il suo esame da parte della competente
Commissione consiliare;
Esaminato il testo in questione;
Ribadito che il testo, approvato all'unanimità da parte della
Commissione sia per la parte governativa che per quella regionale,
è il frutto di un lungo lavoro degli esperti all'uopo nominati
dallo Stato e dalla Regione e rappresenta una valida soluzione
giuridica all'annoso problema del Parco Nazionale del Gran
Paradiso;
Rilevata la pretestuosità delle argomentazioni addotte dalle
varie associazioni naturalistiche;
Rilevato che le varie prese di posizione, artificiose ed
equivoche, sono state gonfiate dagli organi di stampa che hanno
anche travisato i contenuti delle norme di attuazione in
questione:
APPROVA E CONFERMA
il testo delle norme di attuazione in materia di Parco Nazionale
del Gran Paradiso, così come predisposto e concordato dalla
Commissione Paritetica, sottolineando la capacità e la competenza
della medesima nell'elaborazione delle norme stesse;
EVIDENZIA
la necessità che le norme in questione vengano approvate nel
testo predisposto dalla Commissione Paritetica al fine di avviare a
soluzione tutte le problematiche del Parco;
INVITA
il Governo ad approvare al più presto le norme di attuazione del
Parco Nazionale del Gran Paradiso nel testo concordato dalla
Commissione Paritetica.
PRESIDENTE:
Do lettura della proposta di risoluzione in
oggetto presentata dal Consigliere Tonino.
RISOLUZIONE
IL CONSIGLIO REGIONALE
DELLA VALLE D'AOSTA
DELIBERA DI APPROVARE
le seguenti proposte di modifica al testo della Bozza di Decreto
elaborato dalla Commissione Paritetica Stato/Regione, presentate
dal Gruppo consiliare del PCI:
I punti n. 3 e 5 della bozza di decreto sono così
sostituiti:
3. Il Piano del Parco viene predisposto dall'Ente Parco
Nazionale Gran Paradiso e approvato dalla Regione previa intesa con
l'Ente Parco. Esso definisce, in conformità dei criteri indicati
nell'articolo precedente, le singole zone di tutela.
Con legge regionale La Regione stabilisce le procedure e le
forme di pubblicazione e partecipazione sulla proposta di Piano del
Parco, prevedendo l'acquisizione dei pareri degli enti locali
interessati e delle associazioni naturalistiche.
Il Piano ha valore paesistico ed urbanistico.
5. L'adozione dei provvedimenti autorizzatori di cui all'art. 10
del r.d.l. 3 dicembre 1922, n. 1584, convertito nella legge 17
aprile 1925, n. 47 e successive modificazioni, è limitata alle zone
del Parco classificate come riserva o di interesse
naturalistico.
Nelle zone antropizzate le concessioni e le autorizzazioni per
singoli interventi di trasformazioni urbanistiche ed edilizie sono
rilasciate dal Sindaco in conformità agli strumenti urbanistici
generali ed attuativi regolarmente approvati, senza dare luogo ad
autorizzazioni preventive da parte dell'Ente Parco.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Come ho già detto questa mattina, ho
presentato questa risoluzione, chiedendo al Consiglio un esame
urgente dell'argomento in oggetto, perché i tempi di discussione,
anche a livello parlamentare, di questo problema sono molto
stretti, per cui è necessario che il Consiglio regionale, nella sua
sede più autorevole, esprima un giudizio sul testo predisposto
dalla Commissione Paritetica.
Questo giudizio è ancora più necessario, specie in
considerazione dell'iter della proposta della Commissione
Paritetica, che è stata elaborata senza che il Consiglio sapesse
alcunché di quanto vi era scritto.
Come sappiamo, la Commissione Paritetica è composta da tre
rappresentanti nominati dal Consiglio regionale della Valle d'Aosta
e da tre rappresentanti dello Stato. Si presumerebbe che i tre
rappresentanti del Consiglio regionale della Valle d'Aosta operino
e sostengano determinate tesi sulla base delle indicazioni fornite
da questo Consiglio, che li ha nominati. Così, invece, non è,
perché, non solo del contenuto, ma della stessa discussione su una
norma di attuazione relativa al Parco Nazionale del Gran Paradiso,
noi abbiamo appreso nel mese di novembre, quando ci è arrivato il
testo dalla Presidenza del Consiglio, cui era arrivato dalla
Presidenza della Giunta, sul quale c'era scritto: "Già concordato
definitivamente dalla Commissione Paritetica".
Io mi chiedo a che titolo i rappresentanti del Consiglio
regionale della Valle d'Aosta hanno definitivamente concordato un
testo, su cui né il Consiglio regionale, né alcuna Commissione
consiliare e nemmeno la Conferenza dei Capigruppo avevano mai
espresso il benché minimo orientamento. Allora io pongo un problema
di correttezza rispetto al modo di operare della Commissione
Paritetica, dei rappresentanti della Regione Valle d'Aosta nella
Commissione Paritetica e di chi ha intrattenuto i rapporti fra
questi rappresentanti della Regione Valle d'Aosta nella Commissione
paritetica e l'Amministrazione regionale, perché questi rapporti
non sono sicuramente stati intrattenuti dal Consiglio regionale,
inteso nei suoi organi complessivi.
Evidentemente io chiedo che nella risoluzione si sottolinei
questo aspetto: a prescindere dal fatto che il Consiglio non è mai
stato chiamato ad esprimersi in merito, non è possibile che lo
stesso Consiglio si trovi ad esprimersi soltanto su un testo già
definitivamente concordato, in cui, quindi, in una certa misura è
già avvenuta tutta una serie di operazioni di limatura, di analisi
e di valutazione senza che noi potessimo interferire od esprimere
il nostro orientamento.
In questo comportamento io rilevo un metodo scorretto che spero
non si ripeta più, ma che comunque in questo caso è stato
pesantemente praticato e quindi chiedo che questo venga deplorato
all'interno della risoluzione.
Questa però è soltanto la più piccola delle questioni che noi
oggi dobbiamo discutere, perché ci sono altri problemi ancora più
rilevanti di quelli di metodo.
Intanto c'è da chiedersi: come mai la questione del Parco
Nazionale del Gran Paradiso è oggetto di una norma di attuazione?
Perché e come mai, qualcuno, all'interno della Commissione
Paritetica o addirittura la Commissione Paritetica stessa, ha
scelto questa strada? Chi l'ha indicata? Chi ha detto di seguirla?
E sulla base di quali criteri giuridici è stata scelta questa
strada?
Dico questo perché, a mio avviso, le perplessità sulla
correttezza giuridica di tale strada sono notevoli. Quando si parla
di norme di attuazione, ci si riferisce esplicitatamente, come
riferisce la stessa denominazione "norma di attuazione", ad una
competenza statutaria, che deve essere meglio precisata attraverso
un decreto.
Ma come facciamo a parlare di norma di attuazione rispetto ad
una competenza che non è statutaria? Non lo dico mica io che la
competenza in materia di Parchi Nazionali non è statutaria, ma lo
dice una precisa sentenza della Corte Costituzionale.
In passato noi abbiamo già provato a rivendicare questa
competenza primaria ed il Consiglio regionale aveva anche approvato
un'apposita legge, dicendo che noi abbiamo competenza primaria in
materia, ma la Corte Costituzionale, che era stata investita della
questione ha emesso una sentenza, precisando: "Guardate che questa
non è una vostra competenza".
Come facciamo, allora, noi oggi a dire che questo problema va
affrontato con una norma di attuazione?
Io credo che qui ci troviamo su un terreno che è al di fuori di
quello costituzionale. Del resto, il DPR n. 616 del 1977 aveva già
affrontato il problema dei parchi nazionali ed aveva detto che non
andava affrontato con delle norme di attuazione, ma con una legge
quadro, che avrebbe dovuto essere fatta entro il 1979, ma che
purtroppo non è stata fatta e che è ancora in alto mare. In questo
ci sono dei ritardi inammissibili da parte dello Stato, comunque
c'è da rilevare che è stato indicato l'ambito entro cui si sarebbe
dovuto affrontare il problema.
Il DPR n. 616 ha indicato anche gli orientamenti che devono
stare alla base della gestione dei Parchi Nazionali, precisando tre
soggetti che devono compartecipare alla loro gestione: lo Stato, le
Regioni e le Comunità Montane. Il DPR n. 616 ha fornito quindi
delle direttive molto precise.
Con il testo proposto dalla Commissione Paritetica, noi siamo
completamente fuori dalla strada indicata sia dal DPR n. 616 sia
dalla Corte Costituzionale. Pertanto, la prima domanda che io
rivolgo è la seguente: sulla base di quali valutazioni giuridiche o
di quale congruità costituzionale la Commissione Paritetica ha
pensato di portare avanti questo testo?
Sarebbe stato interessante discuterlo e confrontarsi, quantomeno
con i rappresentanti valdostani in questa Commissione Paritetica,
per chieder loro: come mai avete tirato fuori una cosa di questo
genere e con questo metodo? Io l’ho anche chiesto in
Commissione, ma non è stato possibile sentire nessuno di questi
fantomatici membri, da noi nominati nella Commissione Paritetica, e
con i quali non abbiamo nessun dialogo, nessun rapporto e nessun
tipo di scambio di idee.
Veniamo però al merito della questione, di quello cioè che c'è
scritto, al di là della validità o meno di questa impostazione,
superando questa obiezione che non è di secondaria importanza.
Entrando nel merito, io credo che qui ci troviamo di fronte ad una
proposta che in primo luogo è notevolmente confusa. Come ho già
detto in sede di Commissione, io sono sorpreso dal fatto che sei
persone, sei giuristi, che dovrebbero essere espressione di un'alta
capacità elaborativa e di un'alta competenza giuridica, abbiano
tirato fuori un testo come questo, che è notevolmente confuso e che
sicuramente non è un esempio di chiarezza e di limpidezza dal punto
di vista della tecnica giuridica.
Mi riferisco in particolare all'articolo 3 di questa bozza di
decreto o di norme di attuazione, che è sicuramente una delle cose
più confuse che si possano leggere su un testo di legge, perché si
fa riferimento ad una generica legge regionale che dovrebbe
disciplinare le procedure per la formazione del Piano del Parco ed
individuare i soggetti da consultare nella fase partecipativa, e
che pure è indicata con un determinativo ("dalla legge regionale")
e che quindi si presume già esistente, ma che in realtà non esiste
perché non c'è alcuna legge di questo genere; quindi trattasi di
una legge ancora da fare, ma qui non si capisce se tale legge deve
essere ancora fatta, se c'è già e che cosa deve stabilire.
Secondo me, quindi, si tratta di un articolo confuso e, ripeto,
mi stupisco che un testo di questo genere sia stato predisposto da
una Commissione Paritetica che dovrebbe essere composta da insigni
giuristi; quel testo, semmai, dovrebbe essere un esempio di
chiarezza in fatto di tecnica legislativa.
Anche qui, però, io credo che non siamo ancora al cuore del
problema, che invece è nella sostanza normativa che viene fuori da
questo testo. In sostanza, con questo provvedimento si fa una
operazione di notevole peso, perché si vanno a sottrarre all'Ente
Parco Nazionale Gran Paradiso, cioè all'Ente di gestione composto
da rappresentanti della Regione Valle d'Aosta, del Piemonte e dello
Stato, con maggioranza di valdostani e di piemontesi tanto per
intenderci, probabilmente le competenze più importanti e
sicuramente le più importanti in materia di gestione di controllo e
di indirizzo del Parco, per trasferirle bellamente, per quanto
riguarda la parte valdostana del Parco, al Presidente della Giunta
regionale della Valle d'Aosta.
Questa è la sostanza dell'operazione che viene compiuta con
questi cinque articoli delle norme di attuazione. Ne risulterebbe
cioè che il permesso per interventi edilizi, che attualmente viene
rilasciato dall'Ente Parco, viene trasferito appunto ad un
organismo che non è più interno al Parco, che non è neanche
l'autorità locale, ma che è una Autorità politica, completamente
esterna, cioè il Presidente della Giunta regionale, il quale
dovrebbe poi probabilmente dotarsi di adeguati organismi e
strumenti per esaminare i progetti e valutarli, rilasciando o meno
delle autorizzazioni, secondo criteri che saranno da vedere e
verificare. Si tratta, a mio avviso, di un'impostazione
assolutamente assurda.
Tra l'altro, nella storia urbanistica della Valle d'Aosta noi
abbiamo avuto l'esempio di Pila, che in una certa misura è meno
grave, perché il territorio del Parco è protetto: la competenza sul
piano regolatore è stata sottratta al Comune di Gressan, per
trasferirla all'Amministrazione regionale, ma i risultati non sono
stati certamente dei migliori, mentre i danni sono stati pesanti.
Pertanto, non siamo assolutamente d'accordo su questa
impostazione.
Ma vogliamo sottolineare soprattutto che con questa operazione
si va a realizzare una situazione estremamente grave, perché si va
sostanzialmente a rompere l'unità del Parco Nazionale Gran
Paradiso, in quanto si creerebbe una situazione di disparità e di
differente trattamento tra la parte valdostana e quella piemontese.
In pratica, sulla parte valdostana tutta una serie di competenze
che erano dell'Ente Parco verrebbero trasferite al Presidente della
Giunta regionale della Valle d'Aosta, mentre sulla parte piemontese
l'Ente Parco continuerebbe a svolgere tutte le sue competenze.
Avremmo quindi un unico Ente di gestione, con competenze piene
su metà del Parco o poco meno della metà e con competenze più che
dimezzate sull'altra metà. Io mi chiedo come si possa pensare di
gestire unitariamente, in modo efficiente e proficuo un patrimonio
importante come il Parco Nazionale del Gran Paradiso con questo
tipo di ente di gestione, zoppicante e privato di una delle sue
funzioni fondamentali.
Questa impostazione viene difesa ed anche rivendicata in nome di
una malintesa concezione dell'autonomia, di un malinteso
regionalismo ed in base ad una concezione distorta delle funzioni e
del ruolo dell'Ente Parco Gran Paradiso. Dico malintesa concezione
dell'autonomia, perché, come ho già detto nella scorsa riunione del
Consiglio, noi non possiamo concepire l'autonomia come
indipendentismo ed isolazionismo, ma dobbiamo concepirla come
capacità, diritto e dovere di decidere e di gestire il nostro
territorio, raccordando però anche le nostre iniziative con le
popolazioni e le comunità vicine.
Quale migliore occasione di un Ente di gestione comune, fra
Regione Valle d'Aosta, Regione Piemonte, Stato italiano e comunità
europea, di quella di un parco che ha un valore non solo regionale
o sovrarregionale, ma addirittura nazionale ed internazionale, come
il Parco del Gran Paradiso? Ecco: io non vedo nessuna diminuzione
di autonomia nell'accordarsi per gestire, valorizzare e difendere
un patrimonio naturalistico di questa portata.
Del resto, come dicevo già prima, l'Ente Parco non può essere
concepito come un nemico, come Roma, come l'Italia o come un
qualcosa di estraneo alla Valle d'Aosta. Visto che nell'Ente Parco
ci sono sette rappresentanti nominati da questo Consiglio
regionale, ci sono sette rappresentanti nominati dalla Regione
Piemonte e dalla Provincia di Torino e ci sono soltanto cinque
rappresentanti dei Ministeri, ecco allora che non capisco come si
possa pensare di sottrarre delle competenze a questo organismo per
trasferirle al Presidente della Giunta regionale della Valle
d'Aosta.
Credo che, continuando per questa strada, noi finiremo per
accentuare una reazione negativa, che già c’è, nei
confronti dei nostri comportamenti e delle nostre scelte, come
Regione. Il fatto che il Consiglio regionale del Piemonte abbia
approvato all'unanimità un ordine del giorno pesantissimo,
accompagnato da un giudizio pesantemente negativo su queste norme
di attuazione, è un dato di fatto che dobbiamo valutare. Si può
anche fingere che non sia successo niente, ma tutte le forze
politiche del Consiglio regionale del Piemonte hanno espresso una
valutazione pesantemente negativa, dicendo anche: "Guardate che
questo atto non ha niente a che vedere con il regionalismo, ma è un
provvedimento pseudo-regionalista, una distorsione di qualsiasi
valore regionalista".
Ma allora noi dobbiamo preoccuparci di quello che pensa la
vicina Regione Piemonte, oppure no? Io credo che dobbiamo
preoccuparcene e dobbiamo prendere in considerazione quel certo
giudizio che è stato dato.
Allo stesso modo giudizi pesantemente negativi sono stati
espressi anche dal Consiglio di Amministrazione dell'Ente Parco,
dal Ministro dell'Ambiente Ruffolo e dal Sottosegretario
dell'Ambiente, nonché relatore della legge quadro.
Certo si può anche pensare di condurre in porto questo
provvedimento attraverso un colpo di mano o accordi sottobanco,
cosa di cui dubito; probabilmente si può anche pensare che,
attraverso chissà quali patti sotterranei, si riesca a condurre in
porto questo provvedi mento. Sicuramente, però, si tratta di un
provvedimento che suscita la perplessità, l'ostilità e la critica
da parte di tutti coloro che si occupano sinceramente del problema
dei parchi. Questa è la realtà. E tutto ciò, ovviamente, senza
neppure citare le associazioni ambientalistiche, che potrebbero
eventualmente essere tacciate di posizione pregiudiziale, ma
guardando solo gli enti istituzionali.
Allora facciamo attenzione, perché, se continuiamo per questa
strada, non solo non si otterrà niente di positivo rispetto alla
nostra realtà regionale e rispetto alle nostre popolazioni, ma
andremo incontro ad una reazione che porterà ad una legge quadro
nazionale pesantemente punitiva rispetto all'attuale realtà, perché
se noi non sappiamo dimostrare una certa disponibilità ed una certa
attenzione, anche quello che è possibile oggi probabilmente non lo
sarà più domani.
Nella legge quadro nazionale ci sono determinate tendenze che
neanch'io condivido, ma sono quelle che bisogna contrastare, senza
andare a fare dell'oltranzismo che poi si ritorcerà contro di noi e
contro i nostri reali interessi .
Io credo che la Giunta regionale, le forze di maggioranza ed i
partiti politici di maggioranza della Valle d'Aosta debbano fare
una profonda, convinta e serena autocritica sull'atteggiamento
assunto sul Parco Nazionale del Gran Paradiso almeno da dieci anni
a questa parte, per aver scelto una linea completamente sbagliata,
tant’è che tutti i nodi stanno arrivando al pettine
ad uno ad uno.
Voi avete sostenuto che la Regione aveva competenza primaria in
materia di Parco Nazionale del Gran Paradiso. Questa tesi è stata
ripetuta per anni e sostenuta in migliaia di ricorsi, con vertenze
giuridiche a non finire, contro la realtà dei fatti, che poi si è
rivelata, perché, quando siamo arrivati alla decisione, quando cioè
la Corte Costituzionale ha finalmente esaminato la questione e si è
pronunciata, ha detto: "No, avete torto: questa materia non è
competenza primaria della Regione Valle d'Aosta".
Voi avete sostenuto che il fondovalle della Valsavarenche era
fuori del confine del Parco: anche qui...
(...Interruzione...)
e continuate ad affermarlo, ma attenzione, perché non si può
continuare ad affermare una cosa contro la realtà dei fatti, perché
basta andare a guardare le cartine istitutive del Parco per
rendersi conto che il fondovalle è compreso nel Parco. Come si fa
allora a sostenere una tesi che è palesemente infondata?
Voi avete sostenuto per anni che bisognava sviluppare le vallate
alpine, anche all'interno del Parco, con lo sci alpino e con lo sci
da discesa, e che la presenza del Parco non consentiva gli impianti
di risalita, con tutti i benefici che ciò avrebbe comportato. Ora,
però, avete sottomano lo studio fatto da un esperto di vostra
fiducia, Bernard Janin, che vi dice che non è assolutamente
opportuno andare a fare nuovi impianti di risalita per lo sci da
discesa all'interno del Parco.
Voi avete sostenuto per anni che la presenza del Parco era un
elemento dannoso rispetto allo sviluppo della popolazione
all'interno del Parco, della Valsavarenche e della Comunità Montana
"Grand Paradis". Anche in questo caso mi rifaccio al recente studio
di Bernard Janin, ma ne risulta un quadro impressionante:
Valsavarenche è il Comune della Valle d'Aosta con la più alta
percentuale di turismo straniero che è legato proprio alla presenza
del Parco ed alla qualità dell'ambiente, e che sempre più
ricercherà quel tipo di territorio e di ambiente.
Voi avete ancora una volta sostenuto la regionalizzazione del
Parco. Anche questa è stata una battaglia combattuta a spada tratta
per anni, ma che io ho ritenuto sempre sbagliata, perché non si
deve parlare di regionalizzazione, visto e considerato che si
tratta di un Parco di valore sovrarregionale, ma di una comune
gestione fra diverse entità. Anche in questo caso sarebbe bastato
guardarsi un pochino intorno, non solo rispetto alla realtà
italiana, ma a quella francese ed a quella svizzera. Siamo andati
negli Stati Uniti ed abbiamo visto anche lì che, dappertutto, nei
Parchi Nazionali c'è una componente, in genere totale, ma comunque
molto forte di interesse nazionale, che non è delegata alle
Regioni.
Questa è la realtà. Ecco allora che, secondo me, è del tutto
inutile continuare a fare delle battaglie sterili, con accuse di
centralismo, quando invece noi siamo già nelle condizioni di poter
avere un rapporto di collaborazione, che non mortifica affatto le
nostre competenze, anzi le esalta, e di poter utilizzare questa
comune gestione per avere invece una serie di agevolazioni. Non
dimentichiamo che noi, come Regione Valle d'Aosta, contribuiamo
alla vita del Parco Nazionale del Gran Paradiso con la ridicola
cifra di 48 milioni all'anno, mentre lo Stato versa ogni anno 4
miliardi.
E' un dato positivo che ci sia un intervento finanziario statale
per il Parco Nazionale del Gran Paradiso e credo che nessuno di noi
voglia che questo finanziamento sia abolito. Ma allora non capisco
perché, se si vuole questo tipo di finanziamento, non si deve voler
anche una partecipazione, sia pure minoritaria, di rappresentanti
dello Stato nella gestione di questo patrimonio. Io non credo che
ciò sia in antagonismo con il discorso di una corretta gestione
dell'autonomia e del regionalismo, anzi credo che si tratti di una
corretta interpretazione dell'autonomia, del regionalismo e del
federalismo.
In parole povere, voi avete fatto per anni una guerra pesante
contro la realtà del Parco Nazionale, una guerra che non è stata
vincente, ma che comunque ha pesato negativamente su quello che
poteva essere il Parco Nazionale come risorsa per la Valle d'Aosta
e che attualmente è sicuramente valorizzata in misura
infinitesimale rispetto alle sue potenzialità. Sono tanti in Europa
quelli che ci invidiano la realtà di un Parco come quello del Gran
Paradiso, che noi non sappiamo valorizzare ed utilizzare, tant'è
che in Valle d'Aosta non abbiamo un centro visita degno di questo
nome e non abbiamo nessuna struttura del Parco, e questo anche per
responsabilità nostra.
Si stanno muovendo più cose sul versante piemontese di quante se
ne muovono sul versante valdostano, proprio per quell'atteggiamento
cieco che noi abbiamo avuto e nei cui confronti, a mio avviso,
bisogna fare autocritica e cambiare strada.
Adesso, che tutte queste strade sbagliate si sono rivelate
sostanzialmente prive di sbocco, salta fuori questa norma di
attuazione, che chiaramente non mette più in discussione la
questione dei confini.
Il Consigliere Stévenin continua a sostenere che il fondovalle
della Valsavarenche è fuori dal Parco, ma basta guardare anche la
cartina che è sulla copertina dello studio di Bernard Janin per
rendersi conto che ormai non esiste più in nessuno di coloro che si
occupano seriamente del problema il coraggio di dire che il
fondovalle della Valsavarenche è fuori dal Parco, proprio perché è
fuori da ogni criterio logico affermare una cosa di questo
genere.
Adesso che siete un pochino con l'acqua alla gola tirate fuori
l’"escamotage" di questo provvedimento che, a mio
avviso, se mai passasse, complicherebbe tutti i problemi e non ci
indicherebbe nessuna soluzione in positivo dei problemi che abbiamo
e che si possono facilmente risolvere nell'interesse di tutti
quanti ed in particolare nell'interesse degli abitanti che vivono
all'interno del Parco, a partire dagli abitanti del Comune di
Valsavarenche. Questi ultimi, col passare degli anni, si renderanno
sempre più conto che è un grande beneficio essere all'interno del
Parco e non un danno, perché sarà sempre più così, man mano che si
andrà avanti.
Io vorrei qui citare un caso che sicuramente tutti voi
conoscete, ma di cui forse non è molto bello parlare, e che viene
fuori dalla rassegna stampa del 4 dicembre 1989: dalla classifica
dei risparmi dei vari Comuni d'Italia risulta che il primo Comune
d'Italia, in fatto di depositi bancari, è Civitella Alfedena, un
piccolo Comune abruzzese di 300 abitanti situato in provincia di
L'Aquila, dove ci sono ben 89 milioni di depositi pro capite. Siamo
in Abruzzo, in una zona del Sud Italia classificata di solito come
zona del sottosviluppo, eppure Civitella Alfedena è un Comune
situato all'interno del Parco Nazionale d'Abruzzo che, proprio
dalla presenza del Parco, ha tratto la sua ricchezza e che magari
negli anni '60 ha fatto le sue battaglie contro il Parco, come
hanno fatto molti altri Comuni, ma che adesso è diventato uno dei
massimi sostenitori del Parco Nazionale d'Abruzzo e si trova in
testa alla classifica nazionale dei risparmi. Questo non lo dico
io, ma lo dice "Il Sole 24 Ore", dove c'è scritto che Civitella
Alfedena è il Comune d'Italia che ha il più alto importo pro-capite
di depositi bancari ed il terzo Comune d'Italia in fatto di
impieghi, cioè di investimenti.
Evidentemente tutti i dati statistici necessitano di alcuni
elementi cognitivi, ma questo non è un dato casuale, come non è un
dato casuale che alcuni Comuni dell'Abruzzo chiedono espressamente
di essere inseriti con il loro territorio all'interno del Parco
Nazionale d'Abruzzo. Anche questa non è una novità, perché era
scritta alcuni mesi fa su tutti i giornali.
Questi sono solo alcuni elementi di riflessione, ma ce ne
potrebbero essere tanti altri, anche perché il problema del Parco
Nazionale del Gran Paradiso è uno dei più grossi che abbiamo. Io
credo però che questa norma di attuazione, così
com’è stata formulata, sia un tentativo maldestro,
che va nella direzione sbagliata.
Nella risoluzione noi mettiamo l'accento in particolare sul
punto n. 4 che vorrebbe trasferire queste competenze dall'Ente
Parco al Presidente della Giunta regionale, osservando, fra
l'altro, che questa impostazione è in contraddizione ed in
contrasto con tutte le proposte di soluzione del problema del
nullaosta che sono emerse negli ultimi sette od otto anni.
Perché? Sia il primo schema di Piano del Parco del 1982, quello
che avete messo da parte e che non avete voluto esaminare e
discutere, sia lo schema di Piano di zonizzazione predisposto
recentemente da Bernard Janin, non fanno assolutamente cenno ad
un'ipotesi di questo genere, nel senso che non la prendono neanche
in considerazione.
Quei due schemi, invece, prendono in considerazione l'ipotesi
legittima e corretta dell'abolizione del nulla osta all'interno
delle zone antropizzate del parco, cioè quelle indicate con la
lettera "D", ma subordinata ad un'intesa sul piano regolatore fra
Ente Parco e Comune. Noi siamo d'accordo su questa impostazione,
nel senso che ci sembra corretto che, nel momento in cui si
realizza un'intesa fra Comune ed Ente Parco in tema di piano
regolatore, non ci debba essere più alcun nullaosta nei confronti
di quegli interventi che sono conformi a quanto stabilito dal piano
regolatore.
Questa è certamente una soluzione praticabile, sulla quale è
opportuno continuare a lavorare. Mantenere invece il nullaosta,
trasferendolo dall'Ente Parco al Presidente della Giunta regionale,
è proprio una abnormità giuridica ed io mi sorprendo ancora una
volta che possa essere stata inventata e tirata fuori.
Con questa risoluzione, quindi, noi chiediamo:
- di esprimere una deplorazione rispetto al modo in cui si è
andati a concordare definitivamente un testo su cui il Consiglio
regionale non ha potuto discutere;
- che si prenda atto delle valutazioni negative che sono state
espresse dal Consiglio regionale del Piemonte, dal Ministro
dell'Ambiente e dallo stesso Ente Parco su questa impostazione e
sui pericoli che essa comporta;
- infine che si lavori non per buttare via tutto, ma quantomeno
per correggere le cose più sbagliate e più assurde che, secondo
noi, sono presenti all'interno di questo provvedimento.
Si da atto che alle ore 16,57 assume la Presidenza il
Vicepresidente Dolchi.
PRESIDENTE:
Ha chiesto la parola il Consigliere Vallet; ne
ha facoltà.
VALLET (UV):
Face à la résolution présentée par le
Conseiller Riccarand et face à ces affirmations, je me dois de
faire quelque brève considération.
L'avis de l'Union Valdôtaine, en ce qui concerne ce problème,
est, je crois, simple, clair et connu. Nous l'avons répété maintes
fois et évidemment il ne correspond pas à l'avis de M. Riccarand.
Il ne s'agit que d'attribuer à notre Région les compétences que le
Statut, loi constitutionnelle, nous a accordées il y a 40 ans et il
ne s’agit que de pouvoir les appliquer dans tous les
territoires de notre Région. Point, c'est tout.
Il s'agit aussi de défendre et d'affirmer le droit des
communautés locales à s'auto-administrer, sans léser nullement, je
crois, les prérogatives de l'Ente Parco, qui sont suffisamment
garanties dans cette ébauche de décret.
Cela dit, nous voulons plutôt, à cette occasion, dénoncer les
positions tout à fait instrumentales de ceux qui, en profitant du
fait que les gens connaissent très peu ces arguments, nous
attribuent faussement la volonté de détruire l'unité du Parc
National du Gran Paradis. Je veux ajouter qu'il est même trop
facile de détourner l’opinion publique et de faire
passer une image des Valdôtains qui ne correspond pas absolument à
la réalité, mais qui est fausse et surtout malhonnête, si nous
pensons un seul instant au rôle que nos montagnards ont joué et
continuent à jouer dans le cadre du maintien du territoire, aussi
en ce qui concerne les territoires englobés dans le périmètre du
Parc du Grand Paradis.
Et, si en faisant un effort, nous pouvons arriver à comprendre
les prises de position des mouvements écologistes et de certaine
presse italienne, car nous connaissons leurs buts, nous ne pouvons
pas comprendre et surtout nous ne pouvons pas justifier les prises
de position des responsables du Ministère italien de
l'Environnement ou les prises de position du Conseil régional du
Piémont et des représentants des collectivités locales des zones du
Piémont concernées par le Parc, car là nous avons vraiment la
sensation qu'il s'agit, pour ces derniers surtout, d'une véritable
guerre des pauvres.
Pour ce qui est du Ministère, étant donné que la Commission
paritaire est formée, comme M. Riccarand l'a justement rappelé, par
les représentants de la Vallée d'Aoste et les représentants du
Gouvernement italien, nous jugeons l'intervention du Ministre tout
au moins tardive, sinon ambiguë, car le Ministre avait tout le
temps d’intervenir, au moment dü,
c’est-à-dire au moment des réunions de la
Commission-même.
Pour terminer en arrivant à la résolution présentée par le
Conseiller Riccarand, nous repoussons avec force les orientations
qu'elle exprime; nous souhaitons au contraire que de la part de ce
Conseil sorte une position forte de soutien au travail de la
Commission paritaire et donc à l'ébauche de décret qui a été
présenté au Conseil des Ministres pour l'approbation.
Il va sans dire que nous voterons, par contre, l'ordre du jour
qui a été présenté par le Président de la Junte et signé par les
Groupes de la majorité.
PRESIDENTE:
Ha chiesto la parola il Consigliere Tonino; ne
ha facoltà.
TONINO (PCI):
Io credo che noi dobbiamo affrontare questo
tema tenendo fermi i principi, avendo però anche un sano realismo e
guardando agli obiettivi realizzabili. Io rifiuto una visione
manichea, tra più autonomisti e meno autonomisti, che non sia
fondata sui contenuti.
Dico questo perché la proposta di decreto che si riferisce
all'attuazione di alcune norme dello Statuto tiene fermi alcuni
principi. Gli articoli 1 e 2, infatti, prevedono essi stessi una
funzione di indirizzo affidata allo Stato, che sovraintende alla
gestione di un'area così delicata ed importante; per cui non è
essere antiautonomisti il riconoscere che, anche nell'attuazione di
alcune competenze dello Statuto, questa Regione riconosce funzioni
di indirizzo nazionali e - perché no? - sovrannazionali. Questo
d'altronde è uno dei principi fondamentali della concezione
federalista e cooperativa nella gestione del territorio.
Ho fatto questa premessa perché oggi io sono chiamato ad
esprimermi su delle norme. Purtroppo non ho potuto partecipare a
quella fugace riunione della Commissione, e di ciò mi scuso con il
Consiglio, perché altrimenti in quella sede avrei posto la
questione di merito in termini approfonditi. Oggi, in ogni caso,
discutiamo dei contenuti, tenendo conto dei principi e di come è
stata accolta quella norma che è stata presentata e delle reazioni
che ha sollevato.
Io non mi scandalizzo di dire che tengo anche conto delle
reazioni che sono state sollevate, perché, per quanto mi compete,
ho avuto modo di discutere anche con due parlamentari, un Senatore
ed un Deputato della Commissione bicamerale per le questioni
regionali, che hanno partecipato alla prima discussione.
Politicamente, tengo conto anche di queste cose, perché a me
interessa che si raggiunga l'obiettivo.
Anche la questione posta dal Consigliere Riccarand, cioè se sia
opportuno o meno affrontare questo tema con le norme di attuazione,
rientra nel campo delle scelte possibili e, peraltro, era stata da
noi individuata a suo tempo nel corso delle discussioni in seno
alla Commissione competente. In ogni caso, come ho già ricordato
prima, le norme di attuazione terrebbero comunque conto degli
orientamenti che saranno emanati con la legge quadro sui parchi e,
pertanto, rimaniamo alla sostanza.
Io sono fedele ad una impostazione approvata a suo tempo
all'unanimità da questo Consiglio, quando fu ipotizzata la
presentazione di una proposta di legge di iniziativa statale e
regionale che prevedeva:
- il trasferimento delle funzioni amministrative alle due
Regioni; -
- la definizione unitaria tra le due Regioni di un organismo di
gestione, che doveva o poteva essere o un consorzio o un ente;
- fermo restando il diritto dello Stato di esprimere degli
orientamenti generali di indirizzo, spettava alle Regioni, così
consorziate, il compito di predisporre un piano territoriale del
Parco, esteso a tutto il territorio in modo che mantenesse una
visione unitaria di questo bene;
- all'interno di questa cornice si esercitavano le funzioni
amministrative ed urbanistiche dei Comuni.
Torno a ripetere che io rimango fedele ad una impostazione di
questa natura e questo mi consente di vedere alcuni limiti nella
bozza di decreto che è stata presentata.
Per ragioni di chiarezza, voglio anche dire che non condivido
gli apprezzamenti fatti dal Consigliere Riccarand nei confronti
della Commissione Paritetica. In che senso? Tale Commissione ha il
compito di fornirci indicazioni che io definisco di carattere
giuridico-istituzionale sulla soluzione dei problemi, perché gli
orientamenti politici toccano a noi, al Consiglio ed alle forze
politiche. In questo, forse, è venuto meno un compito nostro.
Si tratta di una questione non nuova in questo Consiglio. Nel
dire ciò guardo il Vicepresidente Dolchi, perché già in altre
occasioni, sempre in questa aula, quando si discussero le norme di
attuazione, venne sollevato il problema della possibilità di non
avere un pacchetto del tipo "prendere o lasciare", ma di
partecipare alla fase di redazione delle norme esprimendo un
orientamento politico quanto più possibile unitario.
Cerchiamo di vedere, in sintesi, quali sono a nostro avviso,
nella bozza di decreto, le questioni non del tutto chiare. Una di
queste concerne la competenza esclusivamente regionale nella
definizione del piano del Parco. Tenendo conto del tipo di bene che
è il Parco Nazionale del Gran Paradiso, io sostengo che non sarebbe
affatto sbagliato avere un rapporto di cooperazione tra Regione ed
Ente Parco; d'altronde sono convinto che comunque noi dobbiamo
andare ad una cooperazione di questo tipo e sono altrettanto
convinto che, in pratica, non siamo così distanti da
un’intesa tra Regione e Parco nella definizione del
piano territoriale.
Vedete delle grandi differenze tra la prima proposta di Janin ed
il primo schema di piano territoriale del Parco? Io ho provato a
cercare queste grandi differenze, ma vi dico che non ne ho viste
molte e sono comunque convinto che si riesca a raggiungere una
sintesi unitaria in quel senso.
Questo è importante, perché farebbe cadere del tutto
l'obiezione, piuttosto pesante sul piano politico, che questa
Regione vuole decidere da sola, senza tener conto degli altri,
sulle regole da esercitare in questa parte del territorio. Io non
mi scandalizzo, quindi, anzi propongo che questa funzione possa
essere esercitata ricercando un'intesa.
Fatto questo, rimango poi dell'avviso che in effetti sia
discutibile anche il punto 5, che prevede il trasferimento
tout
court
alla Regione, nella figura del Presidente della Giunta,
dei nullaosta di cui all'articolo 10 della legge istitutiva del
parco. Anche in questo caso torno a riproporre
l’orientamento che noi abbiamo già espresso tante
volte in questo Consiglio e che, come ricordava giustamente il
Consigliere Riccarand, è stato correttamente ripreso dallo stesso
Janin, nelle conclusioni del suo lavoro. Mi riferisco cioè alla
necessità che, una volta definito in modo unitario un piano
territoriale del Parco, sia la Regione ed unicamente la Regione,
sentito l'Ente Parco, ad approvare gli strumenti urbanistici
generali e quelli attuativi. Dopodiché, però, non ha nessun senso
mantenere all'interno delle zone cosiddette "antropizzate"
qualsiasi forma di parere preventivo, sia pure affidato al
Presidente della Giunta regionale, il quale ha 120 giorni di tempo,
dopodiché deve trasmetterlo al Ministero competente.
Noi non siamo d'accordo su questo. Noi invece dobbiamo prevedere
che la competenza all'interno delle zone antropizzate sia del
Sindaco, il quale tiene conto del piano regolatore approvato;
mentre ci pare corretto, e non si perde nulla in tema di autonomia,
che al di fuori delle zone antropizzate, dove sono anche più grandi
le questioni di carattere naturalistico legate alla gestione del
Parco, rimanga in quel caso un parere affidato all'Ente Parco. Del
resto, il grosso dei problemi, come tutti ben sappiamo, è
all'interno delle aree urbanizzate.
A nostro avviso, quindi, il testo dovrebbe essere così
modificato e sono convinto che se lo modifichiamo in questo senso,
noi potremmo ottenere un risultato utile, che non ci fa perdere
alcuna posizione sul piano dell'autonomia, ma che ci consente di
avere una posizione seria e comprensibile.
Faccio questa proposta perché, come tante volte ho già avuto
modo di dire in questo Consiglio, ma prima di me l'aveva già detto
il Vicepresidente Dolchi, noi tendiamo ad avere qui la stessa
posizione che terranno i nostri Parlamentari nelle Commissioni
bicamerali ed in Parlamento, perché crediamo che questa strada ci
consenta di arrivare ad un risultato utile. Noi non vogliamo fare i
furbi, cioè non vogliamo assumere qui una posizione magari più
intransigente sul piano dell'autonomismo, sapendo che poi la cosa
verrà bocciata. Dico questo con estrema franchezza, ma anche con
estrema serietà, proprio perché, avendo potuto discutere del
problema, voglio tener conto anche di questi elementi.
PRESIDENTE:
Ha chiesto la parola il Consigliere Beneforti;
ne ha facoltà.
BENEFORTI (DC):
Sarò molto breve nel cercare di esporre
alcune considerazioni e riflessioni del nostro partito.
In questo caso non si tratta di essere più o meno autonomisti,
ma di dare finalmente una soluzione alla questione del parco ed io
ritengo che la conclusione cui è giunta la Commissione Paritetica
possa avviare la soluzione di un problema che per molti anni ha
travagliato la nostra Regione e soprattutto le popolazioni che
abitano all'interno del Parco.
Noi riteniamo che la Commissione Paritetica abbia espletato il
ruolo che le abbiamo dato come Consiglio regionale, perché le
persone che abbiamo designato a rappresentarci in quella
Commissione godevano della fiducia dell'intero Consiglio e
pertanto, Consigliere Riccarand, se oggi anch'esse sono arrivate a
questa conclusione, non mi sento di affermare che abbiano tenuto un
atteggiamento scorretto che deve essere deplorato dal Consiglio. Io
ritengo, invece, che noi dobbiamo dare atto che i nostri
rappresentanti, nella contrattazione con lo Stato, hanno raggiunto
un obiettivo che oggi ci permette di portare a soluzione il
problema del parco.
Perché io dico questo? Quante discussioni sono avvenute in
passato su questo problema! Forse il Consigliere Andrione se lo
ricorderà più di me, ma ricordo che ad un certo momento, quando fu
presentato un pacchetto di norme di attuazione del nostro Statuto,
che riguardavano il Convitto, i Vigili del Fuoco e altri settori
della vita economica della nostra Valle, c'era anche una norma di
attuazione che prevedeva il passaggio della gestione del Parco
Nazionale del Gran Paradiso ad un consorzio fra la Regione Valle
d'Aosta e la Regione Piemonte. Le associazioni protezionistiche
anche allora, come oggi, si battevano perché ciò non accadesse, nel
senso che si opponevano alla gestione regionalista da parte della
Regione Piemonte e della Regione Valle d'Aosta.
Consigliere Riccarand, allora io non facevo il politico, ma il
sindacalista, e ricordo che mi tornava comodo fare un discorso
regionale, più che nazionale, specie per il trattamento economico e
giuridico dei dipendenti del Parco del Gran Paradiso. Anche oggi,
però, ritengo che le associazioni protezionistiche non possano
prevaricare le linee e le intenzioni di un Consiglio regionale nel
cui territorio ha sede il parco che, peraltro, sarebbe sicuramente
gestito in modo diverso da come è avvenuto fino ad oggi.
Si ha timore delle competenze che vengono affidate al Presidente
della Giunta regionale. Pur non volendo dire io quello che sarà poi
detto dallo stesso Presidente, io penso che quelle del Presidente
della Giunta regionale siano competenze della Valle d'Aosta. Ciò
vuol dire che il Presidente della Giunta, prima di prendere certe
decisioni e di stabilire una linea politica da seguire all'interno
del Parco, acquisirà certamente il parere dei Comuni, delle
Comunità Montane e del Consiglio regionale. Pertanto, noi siamo
favorevoli all'intesa raggiunta fra i rappresentanti dello Stato e
della Regione Valle d'Aosta.
Facendo poi riferimento a quanto dicevi tu, Consigliere
Riccarand, anche noi certamente dobbiamo cercare di sfruttare
l'attività turistica all'interno del parco per trarne tutti i
possibili benefici economici. Tu ricordavi Civitella Alfedena.
Ebbene, io ci sono stato e so che lì c'è il museo del lupo ed un
parco riservato ai lupi. E' vero che in quel Comune hanno avuto la
possibilità di trarre una notevole ricchezza economica dalla
presenza del parco, però anche lì ci sono dei problemi e dei
contrasti tra l'amministrazione del parco e le autorità abruzzesi
regionali, provinciali e comunali. Ho assistito a delle conferenze
tenute a Pescasseroli dal direttore del Parco Nazionale d'Abruzzo
ed ho avuto modo di sentire che anche lì ci sono gli stessi
problemi che sussistono qui, tra il Parco Nazionale, la Regione e
le comunità che vivono all'interno del parco; anche lì si ripete la
stessa situazione che abbiamo noi qui, anche se in forme diverse.
Anche lì sperano di uscirne in una certa maniera.
In questo momento, noi dobbiamo cercare di uscire dalla
situazione in cui ci troviamo, cercando di valorizzare quanto più
ci è possibile il parco, facendo in modo che le popolazioni dei
Comuni interni al parco si sentano in qualche modo padroni a casa
loro, ovviamente senza strafare, perché non è giusto che si debba
fare tutto ciò che qualcuno magari ha in mente.
Pertanto, noi siamo favorevoli all'ordine del giorno che è stato
presentato dalla Giunta e dai Capigruppo della maggioranza.
Grazie.
PRESIDENTE:
Ha chiesto la parola il Consigliere Milanesio;
ne ha facoltà.
MILANESIO (PSI):
Ho l'impressione che su questo argomento
si sia detto molto e si continuerà a dire ancora molto, però ho
anche l'impressione che si rischi di dire anche delle cose
inesatte, che forse sarebbe il caso di precisare meglio a noi
stessi, prima di presentarle in modo distorto all'opinione
pubblica. Nel leggere alcune prese di posizione ed articoli, ci è
sembrato che stesse succedendo qualcosa di estremamente grave, tale
da minacciare l'unità del parco. Ad un primo esame del problema,
invece, mi sembra di poter dire che così non è e facendo un esame
più approfondito ci accorgiamo che non è proprio per niente
così.
Intanto io mi chiedo quali sono i soggetti che devono fare
questa discussione. Qui viene citato sovente l'Ente Parco, ma
questo è un ente strumentale, perché i soggetti sono la Regione
Autonoma della Valle d'Aosta ed il Governo italiano; punto e basta.
A noi fa piacere sapere che ne pensano il Parco e le associazioni
protezionistiche, però la questione concerne le competenze ed i
poteri e, per quello che mi riguarda, in questa discussione il
Parco non c'entra proprio per niente; tutt'al più potrebbe essere
l'oggetto della discussione, ma non il soggetto. Pertanto, la
discussione deve essere fatta tra la Regione e lo Stato.
La Commissione Paritetica ha finalmente affrontato questa
vicenda dopo tante incomprensioni. Posso dare ragione ai
Consiglieri Riccarand e Tonino, quando parlano di incomprensioni ed
accennano al fatto che il rapporto con il Parco non è stato sempre
vissuto in modo corretto. Tutto questo mi sembra anche esatto e
giusto.
Attenzione, però, perché secondo me la Commissione Paritetica ha
compiuto un lavoro egregio ed ispirato ad una logica un po'
sofisticata sotto il profilo legislativo, ma non certo incoerente,
anzi non lo è assolutamente; ma questo semmai lo dirò più
avanti.
Dicevo, comunque, che la Commissione Paritetica arriva
finalmente ad una bozza di accordo. Visto che quella Commissione
era composta di persone, dobbiamo precisare che in essa si
fronteggiavano i rappresentanti della Valle d'Aosta, capeggiati, mi
si consenta di dirlo, dall'ex Segretario Generale della Regione,
dott. Barbagallo, ed i rappresentanti dello Stato, che erano
capeggiati dal Prefetto Gizzi, che non mi sembra sia stato mai, né
che lo sia divenuto improvvisamente perché folgorato sulla via di
Damasco o di quella del Parco del Gran Paradiso, uno disposto a
concedere alle Regioni dei poteri per il gusto di fare il bel
gesto. Diciamo quindi che c'erano rappresentanti duri e determinati
sia da parte della Regione sia da parte dello Stato.
Si arriva ad un testo che, secondo me, non può essere liquidato
con le argomentazioni del Consigliere Riccarand, che inizia a
deplorare il metodo. Qui si deplorano sempre i metodi, cerchiamo
invece di vedere la sostanza. Egli dice: "E' un testo confuso e
confusionario, che non tiene conto della sentenza della Corte
Costituzionale...", mentre secondo me ne tiene conto, eccome. E
poi, in riferimento al punto 5, aggiunge: "Trasferisce delle
competenze al Presidente della Giunta della Valle di Aosta... Tutto
questo sarebbe dettato da una malintesa concezione
dell'autonomia".
Io non credo che così sia, intanto perché nel testo licenziato
dalla Commissione non si fa che riconoscere alla Regione le sue
funzioni amministrative e poi perché in più di una parte della
sentenza citata dal Consigliere Riccarand si dicono delle cose
molto precise; vi si dice per esempio che la materia dei parchi e
della protezione della natura rientra tra le competenze regionali.
Questo è detto chiaramente a pagina 10 della sentenza n. 1029 del
1988, anzi ve la voglio leggere, proprio perché non sembri che io
dica delle stupidaggini. Vi si dice testualmente: "
Trasferendo
alle Regioni le competenze relative alla protezione della natura,
nella quale, come questa Corte ha avuto modo di precisare, vanno
ricompresi anche i parchi e le riserve naturali, tanto se già
esistenti, quanto se di futura istituzione".
In un altro punto si aggiunge:
"L'articolo 33 del DPR n. 616 del 1977 trova applicazione
anche per le Regioni ad autonomia differenziata, essendo
inaccettabile che tali Regioni, allorché manchino apposite norme di
attuazione sui parchi naturali e nel medesimo tempo non vi ostino
precise norme o ragioni in senso contrario, com’è
nel caso della Valle d'Aosta, restino prive di attribuzioni
riconosciute alle Regioni a Statuto ordinario".
Questi sono solo alcuni aspetti di questa sentenza, in cui ce ne
sono anche altri molto interessanti, ma che forse ci farebbero
uscire un poco dal tema.
Ora, mi sembra che nella bozza licenziata dalla Commissione
Paritetica si prevedano dei meccanismi molto precisi, nei quali,
ferma restando la configurazione unitaria del parco, si precisa:
"Nel rispetto dei principi e degli indirizzi della programmazione
statale in materia, lo Stato stabilisce, nell'ambito delle finalità
istituzionali dei parchi naturali, i criteri per la definizione...
La Regione evidentemente definisce il piano di area del parco,
individuando le singole zone...".
Mi sembra quindi che non ci sia stato altro che riconoscere e
trasferire delle competenze amministrative a chi ha già in qualche
modo questo potere.
Nel punto 5, che sembra quello più clamoroso e che concerne la
vexata quaestio
dell'adozione di provvedimenti
autorizzativi, si dice testualmente che essa
"è delegata, per la
parte riguardante: il territorio della Valle d'Aosta, al Presidente
della Giunta regionale".
Cosa significa "è delegata"? Intanto io credo che significhi che
non è trasferita. Un conto infatti è delegare e altro conto invece
è trasferire. A me sembra, ma ritengo che sembri anche ai giuristi,
che la soluzione trovata sia giuridicamente compatibile, in quanto
il Presidente della Giunta diventa delegatario di funzioni che nel
resto del territorio sono riservate ad organi dello Stato. Ma il
nostro Presidente della Giunta è già delegatario, sempre sulla base
di questo meccanismo, di altre funzioni, sulle quali nessuno ha
avuto niente da ridire e che voglio ricordare brevemente: quelle
relative alla protezione civile, quelle dell'ordine pubblico,
quelle della nomina dei giudici conciliatori...
Con questo non è che lo Stato si privi di una facoltà o di una
prerogativa, ma la delega alla figura istituzionale del Presidente
della Giunta regionale. Mi dispiace, ma non si tratta di un
trasferimento, bensì di una delega, che sul piano giuridico è un
qualcosa di molto diverso e dai giuristi potrebbe essere
considerata come attuazione di una delle procedure di "self
government" contenute nel famoso Decreto luogotenenziale n. 545 del
1945.
Secondo me, si può e si deve fare, non certo per partito preso,
la difesa di questo testo concordato dalla Commissione Paritetica,
perché esso non viola i principi dell'unità del Parco Nazionale del
Gran Paradiso e soprattutto (credo che questo sia ciò che più ci
interessi come Consiglieri regionali) perché riconosce certe
competenze e ne trasferisce le funzioni.
Mi pare che questo sia quanto è contenuto in quella bozza. Tutte
le altre considerazioni sono pura polemica politica. In questo
momento noi stiamo affrontando una serie di argomenti molto grossi
ed importanti, che devono entrare nella coscienza collettiva, come,
ad esempio, la difesa dell'ambiente e la creazione nonché la tutela
dei parchi naturali. Per quello che mi riguarda, però, ciò sta
avvenendo in un modo discutibile, nel senso che tutto ciò viene
calato dall'alto, quasi per decreto, mentre lo stesso obiettivo
potrebbe essere raggiunto attraverso la coscienza diffusa che si
deve creare, la partecipazione e la volontà degli enti locali, cui
certamente dovrà far seguito la decisione ministeriale,
governativa, intergovernativa o internazionale.
Attenzione, però, perché se tutte le volte che noi ci
permettiamo di non essere d'accordo con gli ambientalisti, con gli
ecologisti, con il Ministro dell'Ambiente, con le procedure e con i
modi che essi ritengono di seguire, corriamo il rischio di fare la
fine di quei cittadini siciliani che non erano mai d'accordo su
quello che diceva il coordinamento antimafia, ciò vuol dire,
scusatemi, che qui si tende a criminalizzare tutti coloro che non
la pensano allo stesso modo degli ayatollah di turno.
Consentitemi allora di fare una sottolineatura ed una polemica:
si può parlare di ecologia, di ambientalismo e si può essere
favorevoli ai parchi anche se non si è ambientalisti, anche se non
si è il Ministro dell'Ambiente, al quale noi certamente
riconosciamo una autorità politica e tecnica, ma non gli
riconosciamo l'infallibilità.
Pertanto, noi ci permettiamo di dire che in questa vicenda il
problema va posto in termini di confronto tra istituzioni, cioè tra
la Regione e lo Stato. Il Parco è l'oggetto del contendere, non già
perché ci sono quelli che lo vogliono e quelli che non lo vogliono,
ma perché ci sono quelli che lo vogliono in un certo modo e quelli
che lo vorrebbero in un modo un po' superato, forse un po' troppo
centralistico o illuministico. Mi si passi quest'ultima espressione
certamente nobilitante nei confronti di quelle posizioni, forse più
nobilitante di quanto non lo siano in realtà.
Ecco, io non avrei altro da aggiungere, se non dire che le prese
di posizione che ci sono state ci devono certamente preoccupare,
perché non possiamo fingere che non ci siano state: esse sono un
sintomo di come si riescono a deformare certe posizioni giuste e
corrette sostenute da una piccola Regione, che è già accusata di
essere troppo ricca, benestante, pasciuta e troppo orgogliosa delle
proprie prerogative. Forse così facendo, come diceva poco fa il
Consigliere Vallet, facciamo una specie di guerra tra poveri, in
questo caso con il Piemonte.
Certamente la Regione Piemonte ha titolo per parlare, ma non ha
titolo per parlare della nostra autonomia e delle nostre
competenze: è una Regione a statuto ordinario. Questo non vuol dire
che noi dobbiamo relegare il Piemonte da qualche parte, ma
quest'ultimo non può certamente chiederci che il nostro
comportamento sia simile al loro, quando noi, nel discorso delle
autonomie, siamo gerarchicamerte in un'altra posizione. Non
possiamo accettare questo tipo di discorso.
Vi confesso che non sono riuscito a farmi capire: ho provato a
sostenere queste tesi con alcuni miei compagni della Regione
Piemonte, ma non sono riuscito a farmi capire. Questo non
significa, però, che io non debba continuare a sostenere questa
tesi.
Il Consigliere Tonino ha fatto un discorso più sfumato, più
intelligente, nel senso che ci ha invitati a portare a casa
qualcosa, per non trovarci di fronte una Commissione bicamerale che
ci mandi a scopare le foglie o giù di lì. Egli ci ha invitati ad
individuare un obiettivo intermedio ed è entrato in un problema di
merito, che concerne in particolare le zone antropizzate o meno.
Secondo me, si tratta di un dettaglio che possiamo anche
affrontare, se può contribuire a farci risolvere il problema, ma
non possiamo non mantenere ferma la posizione raggiunta dalla
Commissione Paritetica che, ripeto, è composta da persone
espertissime e da rappresentanti paludati del Consiglio regionale e
del Governo nazionale.
Noi, quindi, dobbiamo ribadire con forza, come fa l'ordine del
giorno proposto dal Presidente della Giunta ai Capigruppo della
maggioranza, che l'hanno firmato, la validità di queste posizioni
ed insistere su di esse, cercando di rappresentare al meglio le
nostre buone ragioni,- perché ce ne sono e, secondo me, ce ne sono
anche da vendere. solo che in questo momento siamo nel mirino della
lobby dell'ecologismo esasperato, dell'ecologismo ad ogni costo,
come se si trattasse di un sistema di valori che possa prescindere
da tanti altri valori che noi pensiamo invece di dover difendere e
tutelare.
La mia approvazione, quindi, va al testo presentato, che potrà
anche essere migliorato - per carità! - ma che io non vedo affetto
da tutti quei mali che sono stati citati e la cui logica mi sembra
utile a risolvere questo problema sul Parco nei confronti dello
Stato.
Per quanto concerne l'Ente Parco, credo non sia un mistero che
tutti siamo d'accordo nell'augurarci che esso possa vivere,
prosperare, fare più di quanto ha fatto e nel ritenere che il suo
compito non sia quello di gestire come un gendarme, ma di operare
con sufficienti mezzi, che gli devono essere dati dallo Stato e
forse anche dalle Regioni, e di fare delle proposte di agire e di
operare.
Certamente l'Ente Parco in questa prospettiva vede diminuire le
sue prerogative e competenze, perché, avendo pochi soldi per fare
altro, finora si è limitato a fare il gendarme ed il burocrate, non
attirandosi le simpatie non solo degli amministratori, ma neanche
delle popolazioni. Per cui, se riusciremo a definire un Parco nuovo
e diverso, cosa che possiamo effettivamente con queste norme, io
credo che gli dovremo dare più soldi, perché si metta
effettivamente a fare il Parco e non solo il gendarme od il
burocrate.
PRESIDENTE:
Ha chiesto la parola il Consigliere Rusci; ne
ha facoltà.
RUSCI (PRI):
Credo che l'argomento di cui stiamo trattando
sia stato discusso per ore e ore all'interno di questo Consiglio.
Io ho ascoltato con grande attenzione quanto è stato detto dai
colleghi che mi hanno preceduto e, per cultura personale, ho
altresì voluto andare a rileggere i passi più significativi dei
verbali delle passate legislature relativi all'argomento. Ebbene,
la lettura da una parte e l'ascolto dall'altra mi hanno avvalorato
la considerazione che quello della Commissione Paritetica è un
lavoro di mediazione.
Se, infatti, l'ordine del giorno è stato firmato dalle cinque
forze politiche, bisogna anche ricordare che queste stesse forze
politiche in passato hanno tenuto posizioni o più avanti o più
indietro. Esse però si sono ritrovate su questo tipo di
articolato.
Ciò vorrà sicuramente significare qualcosa, vorrà significare
cioè che l'acquisizione culturale generalizzata va nell'interesse
del sostenere che la Regione aveva delle competenze che, in qualche
modo, le sono state riconosciute da questa bozza e noi ci auguriamo
che le saranno riconosciute anche in sede governativa.
Vorrei ora fissare in alcuni flash il pensiero del mio partito.
Ribadita la sottolineatura sulla necessità dell'esercizio di queste
funzioni statutarie, secondo me opportunamente supportate
dall'illustrazione del Consigliere Milanesio con le citazioni delle
due sentenze della Corte Costituzionale, anche perché non si deve
dimenticare la n. 223 del 1984, che in termini generali dà
nell'ambito della tutela del territorio competenze alle Regioni,
ecco che in quest’ottica noi riteniamo che sia
altresì acquisizione culturale generalizzata per le popolazioni, e
quindi conseguentemente per la classe politica che le governa, che
l'Ente Parco rappresenta un
quid unicum
ed importante dal
punto di vista culturale, sociale ed economico. Nessuno lo può
negare.
Credo invece che vada respinto il concetto equativo per cui si
dice: coloro che sostengono in qualche modo la regionalizzazione
delle competenze nell'ambito del parco sono di fatto coloro che
vogliono lo smembramento e l'affossamento del parco. Questo non è
assolutamente pensabile, perché continua a rimanere unitario il
concetto gestionale e credo che in quest’ambito non
ci siano novità.
In una parola, per quello che riguarda il discorso della difesa
della natura, noi vediamo l'uomo al centro di questa operazione,
l'uomo che è padrone e
dominus
della sua situazione. Non è
che in quest'ottica un parco possa diventare un'entità imposta o
mal tollerata dalla popolazione. Se così fosse, l'entità non
sarebbe amata e non sarebbe fatta e gestita, come invece deve
essere fatta e gestita, per avere l'uomo al centro del suo
interesse.
Abbiamo sottoscritto l'ordine del giorno della maggioranza e
cercheremo di farci ascoltare anche altrove.
Al Consigliere Riccarand voglio porre una domanda di questo
genere: è corretta, per i Consiglieri regionali della Regione
Autonoma della Valle d'Aosta, l’omologazione
relativa a situazioni di regioni che ci sono vicine? E' giusto cioè
che i Consiglieri della Valle d'Aosta affrontino il problema del
Parco Nazionale del Gran Paradiso come potrebbero fare i
Consiglieri della Regione Piemonte? Gradirei che venisse data una
risposta a questa domanda.
Io ritengo invece che sia un dovere precipuo dei Consiglieri
della Valle d'Aosta sostenere che quanto ci spetta in termini
statutari sia riportato a casa e sia riportato nella gestione di
questo Consiglio.
PRESIDENTE:
Ha chiesto la parola il Consigliere Andrione;
ne ha facoltà.
ANDRIONE (UV):
Je voudrais expliquer brièvement pourquoi
je voterai contre les ordres du jour présentés par les Conseillers
Riccarand et Tonino et en faveur de celui présenté par le Président
de la Junte régionale.
Il me semble qu'il y a en tous un certain manque de mémoire,
parce que ce qui a dit M. Tonino, que le but final est d'arriver à
une loi générale qui certifie la différentiation en zones du Parc,
c’est ce que nous avons demandé. Et c'est nous qui
avons fait cette proposition en 1975 à M. Alessandrini, En 1976 il
y a eu une loi approuvée par le Conseil et approuvée par le Parc et
deux mois après est sorti le fameux décret Marcora qui anéantissait
complètement la loi précédente.
Alors si l'on parle de collaboration il faut
qu’elle soit bilatérale et non que quant M. Mario
Rey est nommé Président du Parc il trouve deux mois après sur sa
table quelque chose comme quinze inculpations de
peculato
,
omission, etc. et puis obéissant il démissionne et on continue
comme avant dans une, gestion inepte du Parc.
Le Parc a été conçu comme quelque chose qui doit être fait
contre les habitants:
verboten.
Pas une publication
scientifique, pas une tentative d'accord avec la population, pour
un territoire qui concerne 0,1% du territoire du Parc et qui est
anthropisé depuis au moins deux mille ans.
Alors M. Tonino a raison, nous ne sommes absolument contraires à
une gestion du parc qui soit faite en collaboration avec l'Etat et
même avec le Parc de la Vanoise qui est frontalier par rapport au
Parc du Grand Paradis. Nous sommes nettement favorables cependant
nous voulons que la gestion soit la gestion d'un parc et non pas
une petite chose, un jouet qu'on tient bien pour soi et à laquelle
les autres ne peuvent pas participer.
Alors cette conception doit être combattue. Il doit être clair
que le parc appartient à tout le monde ed il faudrait aussi en
finir avec une désinformation systématique. Je voudrais citer un
seul cas, celui de la kérato-conjonctivite, qui a été minimisé
pendant des mois parce qu'on ne voulait pas reconnaître que
scientifiquement le Parc n’était pas à la hauteur de
le gérer. On niait l'évidence. Tout cela a été minimisé parce qu'on
ne voulait pas reconnaître qu'il y avait une surpécoration
épouvantable, surtout pour ce qui concernait le chamois, et
finalement il y a eu une mortalité de bêtes bien supérieure à celle
qu'il y aurait eu si le Parc avait été géré d'une façon normale, je
ne dis même pas intelligente.
On a parlé de plans d'aménagement. Valsavarenche a fait un plan
d'aménagement qui a été loué par l'alors Président M. Oberto, mais
on a continué exactement comme auparavant avec l'article 10 de la
loi du '22, c’est-à-dire en supprimant une commune.
Les plus importantes fonctions de la communauté de Valsavarenche
ont été transférés à un monsieur et on se plaint que le Président
de la Junte n'ait pas les instruments. Il y a une Surintendance aux
Antiquités et Beaux Arts, il y a un Bureau d'Urbanisme, je me
demande quelles sont les structures du parc en cette matière: zéro.
Totalement zéro. De nouveau c'est totalement
verboten
.
Alors encore une fois nous sommes parfaitement d'accord pour
collaborer avec tout le monde, mais dans une situation de clarté,
une situation de respect réciproque et surtout de respect des
populations qui sont dans le parc et qui ne peuvent jouir des
avantages du parc que si la loi est claire; et non qu'un permis de
construire est admis et l'autre n’est pas admis
selon d'autres intérêts qui ne sont pas les intérêts de la
communauté de Valsavarenche.
Le plan d'aménagement de Rhêmes-Saint-Georges gît comme une
dalle mortuaire pendant trois ans. J'ai dû faire quatre
recommandées parce que cela sorte du fond d'un bureau et
naturellement le Parc a donné un avis favorable, mais parce qu'il a
été obligé. Qu'est-ce qu'ils ont fait les Rhêmains pendant trois
ans? Ils ne pouvaient même pas déplacer un tronc.
Je pourrais continuer pendant longtemps. Je veux simplement dire
que notre disponibilité est totale et que les normes proposées
constituent une amélioration de la situation existante.
Amélioration très nette à laquelle nous sommes favorables, mais le
but reste toujours le même, celui d'arriver, comme du reste a dit
la sentence de la Cour Constitutionnelle en parlant de populations
("prima illuse e poi deluse"),
à une loi générale qui soit
une loi honnête, qui tienne compte des exigences des populations
qui vivent depuis deux mille ans dans ce parc.
PRESIDENTE:
Ha chiesto la parola il Consigliere Aloisi; ne
ha facoltà.
ALOISI (MSI):
Vorrei fare alcune considerazioni su questo
problema.
Concordo innanzitutto con quello che ha appena detto il
Consigliere Andrione in merito all'esistenza di problemi di
gestione all'interno del Parco Nazionale del Gran Paradiso, che
devono essere risolti con rimedi adeguati. Ricordo che a suo tempo
noi avevamo preso una posizione molto chiara sul "budello" della
Valsavarenche, nel senso che avevamo detto che comunque esso doveva
restare fuori dal Parco, proprio perché ai diritti della natura
facevamo anteporre quelli dell'uomo, perché la natura deve essere
al servizio dell'uomo. Anche noi, quindi, abbiamo combattuto una
battaglia di principio per garantire alla comunità della
Valsavarenche il diritto di restare fuori dai vincoli del parco che
la condizionavano.
Qui però il discorso è molto più ampio ed anche pericoloso.
Quest'ultimo termine non è campato in aria, perché alcuni
interventi di colleghi che rappresentano partiti nazionali mi fanno
riflettere molto attentamente e la prima riflessione è relativa
alla continua sudditanza, nelle loro decisioni, valutazioni ed
impostazioni, alle decisioni prese e portate avanti dalla
maggioranza, dall'esecutivo regionale e dal Presidente della
Giunta.
Mi spiego meglio: noi stiamo affrontando un discorso relativo ad
un parco nazionale, che potremmo chiamare addirittura
internazionale, perché il suo territorio interessa la Valle d'Aosta
ed il Piemonte, ma oltre confine, in territorio francese,
c’è persino il Parco della Vanoise. Credo quindi sia
intenzione di tutti allargare questo grande Parco Nazionale per
farlo divenire internazionale.
Mentre tutti hanno questo intento, succede che la Regione
Autonoma della Valle d'Aosta chiede la regionalizzazione del
territorio del parco di sua appartenenza. La cosa grave che mi fa
riflettere è la dichiarazione del Consigliere dell'Union
Valdôtaine, che è intervenuto prima, nella quale ha detto: "Si
tratta di difendere i nostri diritti nel nostro territorio". Questa
affermazione deve farci riflettere.
Non mi riferisco tanto ai colleghi dell'Union Valdôtaine, che
hanno una loro impostazione politica, strategica ed ideologica che
non è sicuramente da noi condivisibile, ma quella frase deve far
riflettere i rappresentanti dei partiti nazionali. Noi facciamo
parte di una collettività che è parte integrante della collettività
nazionale e stiamo discutendo di un parco nazionale, non di un
parco regionale.
Non possiamo neanche accettare certe dichiarazioni del collega
del Partito Socialista, che oggi è venuto a dirci alcune cose in
modo confuso, mentre il rappresentante del Partito Socialista nella
scorsa legislatura diceva esattamente il contrario. Occorre una
certa coerenza nelle proprie decisioni: non si può venire qui a
dire una cosa oggi, per cambiarla domani dicendo tutto il
contrario.
Ho molto apprezzato la dichiarazione del Consigliere Tonino, che
ha detto:
"Noi non vogliamo fare i furbi, nel senso che vorremmo cercare
di dire anche a Roma ciò che diciamo qui". Qui dentro invece ci
sono molti altri che tentano di fare i furbi, perché a Roma dicono
una cosa, mentre qui dicono esattamente il contrario.
La prima osservazione, quindi, concerne il fatto che occorre più
coerenza da parte delle forze politiche nazionali. E' chiaro
infatti che le forze politiche regionali hanno una loro strategia
ed una loro impostazione, che possono essere condivise o meno, ma
le forze nazionali devono avere il coraggio della coerenza, nel
senso che devono dire anche ad Aosta quello che dicono a Roma,
devono dire anche ad Aosta quello che dicono in Piemonte o a Torino
e non devono dire qui una cosa solo per farsi vedere belli, mentre
poi laggiù dicono esattamente il contrario.
Quale sarà quindi la nostra posizione? Dal Consigliere Riccarand
ci dividono parecchie cose sul piano ideologico, però ritengo
corretto condividere la sua impostazione, non perché bisogna
assolutamente dare ragione agli ecologisti; non è vero. Anche noi
abbiamo fatto la nostra battaglia sul problema dell'autostrada,
perché eravamo favorevoli e lo siamo tuttora. Il punto della
questione relativa al parco è che non si tratta di un problema
regionale: questo è un problema nazionale. Il parco è nazionale ed
i soldi per la sua gestione sono lire italiane: 4 miliardi dello
Stato nazionale. Noi non possiamo accettare che lo Stato paghi le
spese di gestione del parco, mentre poi lo gestiamo come vogliamo
noi per quello che ci compete. Questo non è accettabile.
Noi dobbiamo andare incontro alle idee della nuova Europa,
invece con questa impostazione si ritorna indietro, al momento in
cui ognuno cercava di difendere la propria particolarità, il
proprio intimo e le proprie cose. Noi dobbiamo cercare di aprirci e
di vedere le cose con un'altra visione. E' proprio un paradosso
che, mentre si va incontro all'unità dell'Europa, ognuno qui cerchi
di gestire il proprio.
In quale posizione ci troviamo noi nei confronti del vicino
Piemonte? Possiamo noi decidere solo perché abbiamo delle
competenze statutarie? Ma chi lo dice?
Prima ho sentito tutto l'intervento del Consigliere Riccarand,
che credo abbia approfondito tutta questa problematica: ebbene, lui
dice esattamente il contrario. E allora, ci sono o non ci sono le
competenze? Cerchiamo di essere coerenti. Io non penso che il
Consigliere Riccarand sia venuto qui a raccontarci delle frottole:
egli ha fatto una indagine giuridica e ci ha detto chiaramente che
le competenze primarie non ci sono, per cui il problema del Parco
Nazionale del Gran Paradiso è di carattere nazionale e quindi va
discusso e visto in quell'ottica.
Mi fermo qui, ma sicuramente non accetto le dichiarazioni del
Consigliere Milanesio, specie quando accenna all'ecologismo
esasperato: qui non si tratta di ecologismo, ma si tratta di
difendere un Parco nazionale di valore inestimabile, che coinvolge
più regioni ed anche più stati con il recente allargamento ed
inserimento del parco situato nella Vanoise. Per cui, l'ipotesi di
chiuderci nel nostro ambito, dicendo: "No, nel nostro territorio
decidiamo noi", è sbagliata. Proprio queste tesi sono degli esempi
che mi fanno riflettere sulle esasperazioni dei vari concetti di
regionalismo.
Oggi si parte dalla Valle d'Aosta, ieri si è partiti dal
Trentino-Alto-Adige, mentre stanno sorgendo le nuove leghe che
pretendono e vogliono avere anch'esse le loro prerogative e la loro
autonomia. Di questo passo dove andremo a finire? Questo lo chiedo
al Partito Socialista Italiano ed alla Democrazia Cristiana, che
sono al Governo centrale di Roma e che gestiscono questa nostra
repubblica. Con queste nuove leghe e con tante voglie di gestire in
proprio le prerogative regionali e con queste esasperazioni del
regionalismo fra qualche anno avremo forse una nuova Babilonia?
Proprio voi, che dovreste cercare di porre un freno e di porre
rimedio a questa situazione, garantendo ovviamente le prerogative
delle regioni a statuto speciale, proprio voi dovreste fare il
discorso che sto facendo io.
Sono sicuro che non avete il coraggio di alzarvi e di esporre
pubblicamente queste tesi che dovrebbero essere vostre, ma questo
coraggio non l'avete proprio per la sudditanza politica nei
confronti del partito di maggioranza relativa. Mi auguro però che
questo mio intervento serva almeno a farvi riflettere, perché non
si può dire qui una cosa e a Roma il contrario, questo non lo
accettiamo: noi siamo coerenti sia a Roma sia qui, e diciamo le
nostre tesi a Roma come ad Aosta.
Concludo, pertanto, dichiarando il mio voto favorevole alla tesi
e all'ordine del giorno proposti dal Consigliere Riccarand, mentre
mi asterrò dal votare l'ordine del giorno proposto dal Presidente
della Giunta.
PRESIDENTE:
Ha chiesto la parola il Consigliere Martin; ne
ha facoltà.
MARTIN (ADP):
Credo che si possa esprimere la nostra
soddisfazione in questo Consiglio, perché ancora una volta abbiamo
avuto la sensazione che, al di là della specifica questione del
Parco del Gran Paradiso, il problema dell'ambiente venga
considerato con una nuova sensibilità da parte di tutte le forze
politiche. E' un metodo giusto di porre in risalto il problema,
tant’è che oggi esso viene visto con una luce
diversa rispetto al passato anche fuori dagli ambienti politici
propriamente detti. L'intervento di alcuni giorni fa del Papa su
questo problema ed il suo richiamo sull'importanza che esso deve
avere per l'uomo, pare abbastanza sintomatico al riguardo.
Saremo chiamati a combattere una dura battaglia per l'ambiente,
ma ritengo che per vincerla non sia sufficiente l'impegno,
sempreché di vero impegno si tratti, delle sole forze ecologiste,
ma ci sia bisogno di una nuova sensibilità che attraversi tutti i
partiti politici e tutta l'opinione pubblica. Credo che la
discussione di oggi abbia ribadito questo concetto, perché siamo
tutti convinti che la vera ricchezza della Regione sia costituita
dal suo territorio, che deve essere gestito con correttezza,
rispettando l'ambiente e dando così una giusta dimensione di
crescita alla persona umana.
Io penso che questo debba avvenire anche nel Parco del Gran
Paradiso, che può vivere solo in presenza di un accordo con l'uomo,
altrimenti morirà.
Non è possibile infatti gestire un parco nazionale, se anche
l'uomo non è in condizioni di poter vivere decentemente al suo
interno.
Tutte le forze politiche che hanno firmato l'ordine del giorno
proposto dal Presidente della Giunta vogliono appunto che il parco
esista perché è una fonte di ricchezza per le popolazioni
interessate, ma vogliono soprattutto che al suo interno le
popolazioni possano condurre una vita normale, come in tutti gli
altri comuni della Valle d'Aosta, ed essere depositarie delle loro
giuste competenze.
Mi pare che questo sia il risultato che è stato raggiunto grazie
al lavoro della Commissione Paritetica che, una volta di più, è
riuscita a trovare un giusto equilibrio tra il Parco e la sua
gente, che intende gestire quel territorio che è di sua competenza.
Noi non abbiamo nessun dubbio che queste popolazioni sapranno
gestire in modo corretto, come del resto accade in tutti gli altri
comuni della Valle d'Aosta, il loro territorio.
E' per questo che, come abbiamo fatto in Commissione, noi diamo
il nostro parere favorevole alle norme di attuazione che sono state
concordate in seno alla Commissione Paritetica e che sono state
riproposte in Consiglio con l'ordine del giorno proposto dal
Presidente della Giunta regionale e da tutti i Capigruppo.
PRESIDENTE:
Ha chiesto la parola il Consigliere Maquignaz;
ne ha facoltà.
MAQUIGNAZ (Indipendente):
A questo punto, dopo quanto è
stato detto dagli altri colleghi della maggioranza e soprattutto
dai Consiglieri Milanesio ed Andrione, credo che non ci sia molto
da aggiungere all'argomento in oggetto. I due Consiglieri citati
hanno centrato in modo particolare il problema del parco, spiegando
le ragioni peculiari della validità e dell'importanza della
proposta di decreto legislativo per la nostra Regione.
E' stato ribadito innanzitutto che tale proposta non viola
l'unità del Parco e poi che il decreto sancisce e ribadisce la
competenza della Regione, non escludendo tra l'altro alcun rapporto
di collaborazione fra la Regione, lo Stato e la Regione Piemonte, e
se vogliamo anche con le organizzazioni protezionistiche.
Pertanto non ho da aggiungere altro se non ribadire che questo
decreto rappresenta un grosso passo in avanti nei rapporti tra lo
Stato e la Regione sul problema del Parco Nazionale del Gran
Paradiso.
Concludo questo mio brevissimo intervento con l'augurio che
venga finalmente abbandonata la logica del protezionismo
oltranzista e ci si avvii una volta per tutte lungo la strada della
tolleranza e del rispetto, non solo nell'interesse della nostra
Regione, ma soprattutto delle popolazioni che vivono nelle zone del
Parco.
PRESIDENTE:
Ha chiesto la parola il Consigliere Agnesod;
ne ha facoltà.
AGNESOD (UV):
Je désire, avec deux mots, souligner ma
position sur cette question. Nous avons pu discuter de ces normes
dans notre Commission, celle du territoire, et je ne comprends pas
cette attitude contraire de la part de plusieurs organismes,
écologistes ou non.
Je crois qu'ils ne sont guère en bonne fois. Les normes en
question sont pour améliorer et pas pour détruire. Cette position
de l'Etat puissant, tout faisant et qui doit tout décider, c'est un
sentiment que la plupart de personnes, qui croit dans la
démocratie, ne peut pas partager.
C'est à l'Etat qui a permis une pollution énorme presque
invivible de la plupart de ces villes, voir Milano, et qui a permis
une pollution incroyable de la plupart de tous les cours d'eau, qui
nous conduit chaque jour sur un côté de disinformation général.
C'est seulement à cet Etat qu'on doit encore donner confiance?
Moi, je ne suis pas d'accord. Je trouve cette résolution des
normes une petite contribution pour travailler en concret, pour
sauvegarder la nature qui est un bien inaliénable de tout le monde
et pas seulement des soi-disant Verts, prétendus détenteurs de la
vérité.
Par conséquent je crois extrêmement positif l'ordre du jour
présenté par le Chef du Gouvernement et les Chefs de Groupe de la
majorité et je suis convaincu que cette proposition peut
représenter un premier pas décisif pour oeuvrer finalement
concrètement pour la sauvegarde de toute la nature en général et du
arc en particulier,
PRESIDENTE:
Colleghi Consiglieri, non c'è più nessuno
iscritto a parlare, ma io ritengo che l'argomento sia stato
ampiamente discusso. Vorrei ricordare al Consiglio che, come da
programma accennato, sarebbe opportuno poter dare inizio questa
sera al dibattito sulle leggi relative al bilancio.
Pertanto, sempreché siate d'accordo, nel dichiarare chiusa la
discussione generale, darei la parola al Presidente della Giunta,
che l'ha chiesta; ne ha facoltà.
ROLLANDIN (UV):
Le débat qui a été entamé
aujourd’hui, par rapport à la présentation du
règlement d'actuation, je crois doit être lu avec l'histoire des
rapports entre le Parc et notre Région. Je crois que les tentatives
qui allaient soutenir les compétences de la Région, qui, je veux le
souligner, ne sont pas et ne doivent pas être contradictoires à la
possibilité de gérer d'une façon convenable le parc, sont là pour
témoigner des difficultés qui se sont présentées jusqu'à
aujourd'hui.
Mais je voudrais rappeler d'une façon particulière le fait, que
pas seulement M. Riccarand va soutenir, que les règlements
d'actuation qu'on a présentés ne sont pas suffisants ou tout de
même ne vont pas garantir l'unitarité du parc. On a même voulu
mettre en discussion la méthode: le fait que, à travers un
règlement d'actuation, on ait prévu la possibilité d'intervenir
dans un problème que l'analyse, qui a été faite il y a une année,
de la sentence de la Cour Constitutionnelle, avait déjà très bien
éclairci.
En effet il faudrait rappeler les conséquences de cette dernière
sentence de la Cour Constitutionnelle, qui a donné son avis après
huit ans. Huit ans s'étaient écoulés avant de savoir quel était
l'avis de la Cour Constitutionnelle face à un recours qui avait été
présenté au sujet des compétences pour ce qui est du parc. Cette
sentence avait donné toute une série d'indications et de façon
particulière avait indiqué l'attitude de l'Etat face aux
compétences primaires et aux compétences en matière de parc.
Je voudrais à ce propos rappeler que les thèmes de cette
sentence avaient été repris par une revue administrative où on
soulignait:
" In altre parole la sentenza tiene conto dello
smantellamento effettuato dal DPR 616 nei confronti della
concezione dei parchi nazionali e non, come materia a se stante, ma
considerando a parte la protezione della natura, che non si
rinviene in quanto tale nell’elenco dell'articolo
117 della Costituzione, tanto che il più volte citato DPR 616 la
prende in considerazione, come si è detto, nell'ambito della
materia urbanistica oltre che dell'agricoltura".
Par conséquent
il donnait la possibilité d'analyser l’ensemble de
la matière d'une façon différente.
Je crois que l'analyse de la sentence de la Cour
Constitutionnelle qui a été faite - rappelée par M. Milanesio -
particulièrement pour ce qui concerne l'article 83, va individuer
directement les conséquences de ce que je viens de dire,
c'est-à-dire que la possibilité d'intervenir c'était au moins
réglée à travers les règlements d'actuation; ce que je crois est
indéniable, la sentence le rappelle.
Mais il y a un autre point qui, je crois, doit être rappelé:
l'unitarité du parc. Là aussi la sentence va reprendre ce discours.
J'inviterais M. Riccarand à relire ce pas, à la page 13 de la
sentence 29. On lit:
"Il principio di unitarietà, infatti, lungi
dal comportare un divieto così drastico
( là on prévoit toute
une série de mesures d'intervensions)
che tra l'altro avrebbe
l’effetto di paralizzare molteplici competenze
regionali (urbanistica, agricoltura, ecc.), il cui esercizio
interferisce indubbiamente con il funzionamento del parco, non
esclude che le Regioni possano adottare, beninteso nel rispetto dei
principi vigenti, proprie leggi relative a singole parti o a
singoli settori del parco, pur se indiscutibilmente vieta loro di
porre una disciplina coinvolgente interessi o istanze riguardanti
il parco nazionale nella sue unitarietà".
En effet c'est ce qu'on a rappelé. Malheureusement M. Riccarand
n’a pas voulu lire les premiers deux articles du
texte du règlement d'actuation. Il n'a lu que l'article 4 et
l'article 5. Point c'est tout.
Je voudrais souligner que, à ce sujet, on a eu des contacts
aussi avec le Parc. Les Conseillers ont bien fait de rappeler
qu’une autre conséquence de la sentence c'est de
dire que le Parc n'a que la compétence de gérer. Il n'est pas un
interlocuteur de la Région ou de l'Etat au sujet constitutionnel.
Je crois que c'est à l’évidence.
Une remarque qu’on fait toujours, au contraire,
c'est de souligner que la Région ne tien pas compte du fait que
l’ "Ente Parco" existe. On a utilisé le même système
que l'Etat a utilisé pour toute une série d'autres problèmes.
On a la possibilité d'examiner les avis du Parc. Quelle est
alors la difficulté d'utiliser un système qui n'est pas la façon
optimale de résoudre le problème - bien loin! - mais c'est tout de
même un système pour dépasser le problème du périmètre du Parc?
La chose doit être lue avec l'étude qui a été commissionné à M.
Janin. Sur ce dernier il avait eu toute une série de doutes au
préalable. Il y avait eu toute une série de polémiques quand on
avait confié cette étude. A présent j'entends - et je me félicite -
M. Riccarand qui cite à maintes reprise M. Janin, que, il y a
quelques années, c'était la personne qui ne comprenait rien de
parcs, qui n'avait aucune compétence. Je suis content que M.
Riccarand ait changé d'avis par rapport à la compétence de M. Janin
et je crois que cette attitude pourra donner de bons résultats face
aux difficultés d'aboutir un résultat qui est très simple.
Avec ce règlement d'actuation on a examiné le système en
prévoyant, avant tout, la compétence pour les plans d'aménagement
avec l'avis du Parc
("sentito il Parco").
On a prévu de
maintenir l'unitarité du parc. Je dois rappeler que s'il
n’y avait pas eu toute une série d'attitudes
négatives de la part de la gestion du parc, il y aurait déjà eu la
possibilité d'augmenter le poignon et les activités du parc même.
L'attitude, difficile à comprendre, de la gestion actuelle a donné
des résultats négatifs; mais je crois qu'il n’est
pas le point de repère pour l'analyse du règlement d'actuation que
nous sommes en train d’examiner.
Je tiens à souligner que les interventions que de la part de
l'Administration régionale ont été faites à soutien du parc, si on
les rapporte au budget de l’Administration régionale
et à l'intervention tardive du budget de l'Etat, en diraient long
sur l'attitude de la Région face à l'Etat aussi pour ce qui est du
Parc.
Sans doute il s'agit de règlements qui nous donneraient la
possibilité finalement de mieux se comprendre et surtout de donner
aux populations concernées une méthode de travail qui soit
conséquente à une Commune et non pas comme jusqu'à présent à un
protectorat. C'est l’attitude du plan d'aménagement
qui suit une ligne conséquente, qui est approuvé après avoir eu les
avis conséquents.
J'ai apprécié l'analyse qui a été faite de la part des
différents Conseillers, et que je ne vais pas rappeler, sur
l'histoire, sur ce qui s'est passé, surtout le fait que,
malheureusement, l'attitude scientifique du Parc a été très faible.
On a perdu du temps pour examiner la plus petite des démarches que
la Commune présentait plutôt que de s'insérer dans un discours de
la gestion des parcs qui avait une autre envergure.
Je crois que les Conseillers ont eu la possibilité de voir ce
qui se passe ailleurs, je ne dis pas en Amérique, mais simplement
en France. C'est tout à fait différent. Il y a eu différentes
rencontres, différents débats sur la gestion des parcs, mais toutes
les interventions étaient pour dire comment intégrer mieux le parc
avec le travail et le développement des communautés locales. Ici,
au contraire, le parc signifie une sommatoire d'interdiction: il ne
faut pas faire ça, ça et ça. La liste de ce qu’on ne
doit pas faire. Je crois que c'est une attitude que nous avons
toujours condamnée.
Pour ce qui est de l'attitude de la presse et de certaines
associations, je regrette qu'il n'y ait pas eu la possibilité de
faire une analyse sérieuse du règlement qu'on vient de proposer,
autrement je crois qu'il y aurait la possibilité de démontrer qu'on
n'est pas contraires au parc.
M. Tonino a rappelé les contacts avec les responsables de la
Commissione Bicamerale.
J'ai eu l’occasion de
parler avec eux, mais je crois que, quand ils ont lu le texte et ce
que la presse écrivit, ils n'ont pas compris pourquoi il y avait
cette attitude.
Certains représentants ont eu peur qu'il y eût encore une fois
un retard de la part de l'Etat pour souligner les lignes générales
et par conséquent qu'il n'y eût pas la possibilité d'avoir, dans le
plus bref délai, une indication à l’Administration
régionale. Voilà le souci de certaines personnes face à un
règlement d'actuation de ce genre!
Je crois que prévoir et dire: "Smantellato il Parco.,. Diviso il
Parco..." ce n'est pas une bonne attitude. J'ai rencontré les
représentants de la Région Piemonte qui ont voté le texte sans le
connaître. Je regrette, mais ils ont voté sans connaître le texte
dont on allait discuter.
Je crois que tout a été dit face aux difficultés, aux rapports
et aux souhaits. Je crois que si on va lire le règlement
d'actuation avec le plan d'aménagement des zonisations qui a été
prévu, on pourra donner une solution valable et qui est pour la
protection de l'environnement. Ce n'est pas absolument contre ce
qui est la protection de la nature, bien loin.
Je crois qu'on ne peut que demander d'approuver cet ordre du
jour et souligner que, avec un retard énorme, on va approuver le
règlement d'actuation qui devait être déjà contenu à l'article 5 de
la loi n° 182. Il y avait déjà un texte qui avait été prévu à la
dernière minute: on avait enlevé cette partie, étant donné
qu’on prévoyait d'approuver, dans le plus bref
délai, la loi-cadre; ce qui ne s'est pas passé et elle est encore
là en discussion.
Voilà les conséquences d'une attitude, difficile à comprendre,
de la part de l'Etat face à une compétence de l'Administration
régionale.
PRESIDENTE:
Ha chiesto la parola per dichiarazioni di voto
il Consigliere Riccarand; ne ha facoltà.
RICCARAND (NS):
Io voterò contro la risoluzione presentata
dal Presidente della Giunta e dai Capigruppo, perché essa conferma
e ribadisce un'impostazione completamente sbagliata. A mio avviso
poi tutto il dibattito di oggi ha fatto emergere ancora una volta
un modo del tutto vecchio ed inadeguato di affrontare il problema
del Parco Nazionale del Gran Paradiso partendo da preoccupazioni
che non sono sicuramente fondamentali e centrali. Nelle
dichiarazioni c’è stata molta retorica e demagogia,
così come c'è stata molta disinvoltura nell'interpretare e nel
leggere norme e sentenze, in particolare quelle della Corte
Costituzionale, che, non dobbiamo dimenticarlo, ha detto un chiaro
"no" alle tesi sostenute per anni dall'Amministrazione regionale e
che adesso.
ROLLANDIN (fuori microfono):
Non è vero!
RICCARAND (NS):
Come no! Tant'è vero che ci ha annullato
una legge regionale...
(...Interruzione del Presidente Rollandin...)
che il Consiglio regionale aveva approvato sostenendo di avere
competenza in materia, cosa invece che non esisteva e che non
esisterà nemmeno dopo l'approvazione di queste norme di attuazione,
perché questa competenza non esisteva prima e continuerà a non
esistere. Qui, però, si vogliono interpretare ad
usum
Delphini
anche le sentenze della Corte Costituzionale.
Io ho letto attentamente i sei punti delle norme di attuazione,
contrariamente a quello che dice il Presidente della Giunta,
secondo il quale, probabilmente, solo la Commissione Paritetica ha
letto quei punti delle norme di attuazione: io non li ho letti, la
stampa parla senza sapere, gli ecologisti non sanno cosa dicono ed
il Consiglio regionale del Piemonte ha approvato addirittura
all'unanimità un ordine del giorno senza sapere che cosa c'era
scritto nel testo.
Io ho letto più volte e non una volta sola i sei punti delle
norme di attuazione, come tutti, però, so anche distinguere il fumo
dall'arrosto. E' facile, allora, distinguere il fumo dei punti 1, 2
e 6, laddove cioè si fa il grande discorso dell'unitarietà e si
prospettano i principi generali, cioè quella parte che è una
semplice cortina fumogena, dall'arrosto, che è il trasferimento
tout court
da un Ente, che è uno strumento comune di
gestione fra due Regioni e lo Stato, ad una parte sola. Questa è la
realtà.
Chiaramente qui noi ci troviamo di fronte ad una scelta che,
invece di unire gli sforzi delle due Regioni, Valle d'Aosta e
Piemonte, e dello Stato per una gestione migliore, più utile e più
efficiente del Parco Nazionale del Gran Paradiso, introduce un
elemento di divisione, di smembramento e di suddivisione delle
competenze, di disordine e, in definitiva, di aggravamento della
situazione.
La maggioranza parla di unitarietà del parco, ma il Consiglio
regionale del Piemonte, che può anche non aver letto gli altri
punti, nella sua ignoranza ha scritto:
"A conoscenza della
proposta di Decreto attualmente all'esame del Consiglio dei
Ministri, col quale verrebbe sancito lo smembramento del Parco
Nazionale del Gran Paradiso, attribuendo alla Regione Valle d'Aosta
1e funzioni amministrative e di governo..."
(...Interruzione del Presidente Rollandin...)
... Invece l'ha letto, perché la realtà è questa, purtroppo.
Allora voi potete far finta di tutto quello che volete, ma la
realtà è questa, perché l'Ente Parco, strumento unitario, viene
privato di certe funzioni, che non vengono trasferite ad un nuovo
organismo unitario, ma ad un unico organismo di una sola parte, in
questo caso rappresentata dal Presidente della Giunta regionale;
questa è la realtà. Questo è il fatto che ha suscitato tutta una
serie di proteste: non si tratta della stampa e neppure delle
associazioni ecologiste o di certi partiti politici, ma dei
Consiglieri e delle forze politiche di una Regione che essi
rappresentano ad aver preso unanimemente questa posizione, pur
nella diversità degli atteggiamenti avuti in passato sulla stessa
questione.
Qui in Consiglio ho sentito la denuncia del Consigliere Andrione
nei confronti della gestione inetta del Parco del Gran Paradiso. Su
questo possiamo essere tutti d'accordo, ma chiediamoci allora che
cosa hanno fatto all'interno di questo Ente di gestione i sette
rappresentanti della Regione Valle d'Aosta, perché non ce n'è mica
soltanto uno: ce ne sono ben sette! Che ruolo hanno svolto? Che
funzione di stimolo hanno svolto perché questo parco funzionasse in
modo meno inetto?
Ben sappiamo che funzione hanno svolto, talora anche su
indicazione della Giunta regionale: per lungo tempo hanno disertato
le riunioni del Consiglio di amministrazione, mandandole deserte.
Questa è stata la funzione che hanno svolto!...
(...Interruzione del Presidente Rollandin...)
Questo è vero, ed è stato ufficializzato ed anche amplificato al
massimo, in particolare dall'Union Valdôtaine.
E che ruolo ha svolto la Regione Valle d'Aosta nel sostenere e
nel promuovere le iniziative del Parco, arrivando persino a
togliergli dei locali, come ad esempio quelli per la realizzazione
del "Centro visita" di Valsavarenche? Ne abbiamo anche pubblicato i
testi. La Regione è arrivata anche a mantenere, nonostante
determinate richieste, i ridicoli 48 milioni di finanziamento
all'anno. E' in questo modo che noi abbiamo contribuito ad una
gestione meno inetta del Parco.
Io sono in sede di dichiarazione e quindi non mi dilungo, però
dico che, al di là di tutta la demagogia e di tutto il fumo, questa
è purtroppo la realtà: noi andiamo a fare un passo che va ancora
una volta nel senso di contrastare: l’esistenza ed
il ruolo dell'importante patrimonio costituito dal Parco Nazionale
del Gran Paradiso. Ancora una volta si persevera in un'impostazione
sbagliata, che noi non condividiamo: la combattiamo qui,
all'interno del Consiglio regionale, l'abbiamo combattuta in tutta
la Valle d'Aosta e la combatteremo in tutte le sedi opportune. Noi,
quindi, votiamo contro questa impostazione.
Condividiamo invece la proposta presentata dal Gruppo Comunista,
che ci sembra valida e coerente anche con gli studi fatti per la
zonizzazione del Parco, perché noi siamo d'accordo a trovare dei
meccanismi di concertazione che servano a superare dei meccanismi
ormai desueti, come quello del
nulla osta
o dello "speciale
permesso", però questo va realizzato attraverso una concertazione
con l'Ente Parco, se vogliamo che continui ad esistere un parco.
Possiamo anche decidere che non debba più esserci, ed allora tutto
si lega; però se vogliamo che ci sia un parco, evidentemente ci
deve essere una tutela particolare.
In questo senso io darò voto favorevole alla proposta del Gruppo
Comunista.
PRESIDENTE:
Ha chiesto la parola per dichiarazioni di voto
il Consigliere Tonino; ne ha facoltà.
TONINO (PCI):
Credo sia doveroso spiegare perché noi ci
asterremo sul documento presentato dalla maggioranza: noi ci
asterremo per una questione rigorosamente di metodo.
Anche in questo caso non voglio lasciarmi andare alla storia del
passato ed anche ad un certo modo di enfatizzare un periodo di
assurda contrapposizione tra l'Ente Parco e la nostra Regione, che
noi abbiamo il dovere di superare sul piano pratico e su quello
dell'attitudine di tutti i giorni. In questo senso tutti assieme
abbiamo certamente cercato di fare qualche passo in avanti.
Ha ragione tuttavia il Consigliere Riccarand, quando dice che
non sono positivi i frutti di un periodo troppo lungo di assurda
contrapposizione. Noi dobbiamo cambiare l'attitudine, cercando di
portare a casa alcuni risultati sul piano delle competenze. Ecco
allora che arriviamo alla sostanza del problema: le competenze che
più interessano alla Regione sono quelle che riguardano la
possibilità di esprimere proposte ed orientamenti nostri nella
gestione complessiva di quella parte di territorio.
In questo senso giudico positivamente che sulla base di
indirizzi dello Stato, come io ho sempre sostenuto, sia poi
attribuita alla Regione la competenza di votare ed adottare piani
territoriali che disciplinino in modo unitario la gestione del
Parco. Ritengo anche positivo che, all'interno di quel quadro, i
piani urbanistici siano approvati dalla Regione, sentito il parere
dell'Ente Parco. Questa è la sostanza, cioè la parte più importante
e rilevante del provvedimento.
Nel corso dell'altro intervento io ho già detto di essere
favorevole al superamento di qualche ambiguità contenuta nello
schema di decreto, ravvisabile, come torno a ripetere, nel voler
stabilire che, in merito al piano territoriale del Parco, l'unica
competenza è quella regionale, senza la necessaria concertazione
con la Regione Piemonte e con l'Ente Parco, cosa che si otteneva
con la proposta approvata da questo Consiglio anni addietro.
Io sono per superare, ma in positivo, questa ambiguità,
prevedendo la concertazione, che non significa affatto rinuncia a
qualche prerogativa autonomistica.
In secondo luogo, io sono per superare in avanti quella delega,
come diceva il Consigliere Milanesio, pedestre della funzione
dell'articolo 10, prevedendo, come ho detto prima, che all'interno
delle zone antropizzate si vada ad un superamento del parere
preventivo, affidandolo invece per le altre zone all'Ente
Parco.
Perché? Perché è stato giustamente qui ricordato che l'Ente
Parco è un ente strumentale, che ha il compito di avere una visione
unitaria di quel territorio distribuito tra il Piemonte e la Valle
d'Aosta. Quindi, per quanto riguarda le parti di quel territorio
che sono più interessanti da un punto di vista naturalistico e
faunistico, io ritengo utile un parere di quell’ente
strumentale. Quello che mi interessa di più, ma molto di più, è di
dire la nostra sul piano generale e più complessivo; questo è il
punto vero.
Ora, poiché è facile capire che quelli sono i nodi su cui si è
aperta la discussione nel Paese, io sono favorevole a che la
Commissione bicamerale entri nel loro merito, ma io mi auguravo che
vi entrasse anche questo Consiglio. Questa è la ragione per cui,
per quanto ci riguarda, noi abbiamo fatto quel tipo di proposta che
presenteremo anche a livello di Commissione bicamerale. Si tratta
di non perdere questa occasione, che è molto importante, del
trasferimento di funzioni attraverso le norme di attuazione.
In questo caso sono del tutto d'accordo con le cose dette sulla
legittimità di questo tragitto, perché, come prima è stato
ricordato, una volta individuata questa strada in sede di legge
generale per trasferire le norme dello Statuto speciale alla nostra
Regione, fu abrogato il famoso ex articolo 6, prevedendo che la
disciplina dovesse essere regolamentata dalla legge quadro dei
parchi. Visto però che, in barba anche al DPR n. 616, questa
normativa generale sui parchi non avviene, ecco che io oggi sono
favorevole a ricercare un equilibrio tra il trasferimento delle
competenze ed una futura legislazione sui parchi che dovrà entrare
nel merito delle funzioni di indirizzo dello Stato, senza prevedere
(questa è la nostra posizione) solo una competenza statale in
merito alla gestione dei parchi.
Per concludere, quindi, questa posizione a noi pare seria e
ragionata, ci consente di superare questo momento e può mettere in
una luce del tutto diversa questo provvedimento nei confronti degli
oppositori.
Io sono d'accordo con il Consigliere Riccarand nel ritenere che
ci siano state delle esagerazioni, come ci sono sempre, però non
sarei così sicuro di poter dire che il provvedimento non è stato
letto ed analizzato, perché c’è anche un altro modo
di vedere o di leggere quel provvedimento, che può essere anche
distorto, ma che può comunque essere letto così: sul piano generale
del parco decide solo la Valle d'Aosta, sulla base di indirizzi
dello Stato; su tutte le autorizzazioni e le concessioni che si
dovranno rilasciare all'interno del Parco decide solo il Presidente
della Giunta regionale.
Si tratta ovviamente di una estremizzazione nell'altro senso, ma
io credo che noi dobbiamo chiarire questi che io considero i veri
punti del problema: mi auguro che possano essere chiariti, perché
solo così potremo portare a casa un risultato utile.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (UV):
On votera contre les deux ordres du jour
qui ont été présentés, et en faveur de celui qui a été signé de la
part des forces de la majorité.
Mais je veux faire une observation sur le fait qu'on est
contraires à la proposition du Parti Communiste. Les différences
sont deux et sont substantielles.
"Il Piano del Parco viene predisposto dall'Ente
Parco...".
Au contraire, pour ce qui est de nos compétences,
c'est nous qui devons prévoir de le rédiger, après avoir entendu et
en accord avec les autres forces. Premier point.
Deuxième point.
(...Interruzione del Consigliere Tonino...)
... Si, par hasard, il n'y a pas l'entente, à qui de décider? Le
problème c'était, s'il n’y avait pas l'entente. La
décision, selon les organes du Ministère, revenait au Conseil des
Ministres. Il s'agissait encore une fois d'une décision inutile.
C'est là que je veux relier les deux aspects pour dire la raison
pour laquelle on ne peut pas accepter l'entente. Ce qui ne signifie
pas qu'on ne travaillera pas pour arriver à une entente, qui est
souhaitable. Je veux le répéter pour qu'il n’y ait
pas de doutes: il est souhaitable qu’il y ait
l'entente; mais si malheureusement il y a des différends, le
problème est réglé par le Conseil des Ministres.
Voilà la raison pour laquelle on ne peut pas accepter cet ordre
du jour.
PRESIDENTE:
Le proposte di risoluzione saranno messe in
votazione secondo l'ordine di presentazione.
Se nessuno chiede la parola pongo in votazione la proposta di
risoluzione presentata dal Consigliere Riccarand.
ESITO DELLA VOTAZIONE
Presenti: 31
Votanti: 26
Favorevoli: 2
Contrari: 24
Astenuti: 5 (Bajocco, Chenuil, Dolchi, Mafrica e Tonino)
Il Consiglio non approva
PRESIDENTE:
Se nessuno chiede la parola, pongo in
votazione la proposta di risoluzione presentata dal Presidente
della Giunta e dai Capigruppo della maggioranza.
ESITO DELLA VOTAZIONE
Presenti: 31
Votanti: 26
Favorevoli: 24
Contrari: 2
Astenuti: 5 (Bajocco, Chenuil, Dolchi, Mafrica e Tonino)
Il Consiglio approva
PRESIDENTE:
Se nessuno chiede la parola, pongo in
votazione la proposta di risoluzione presentata dal Consigliere
Tonino.
ESITO DELLA VOTAZIONE
Presenti: 31
Votanti: 31
Favorevoli: 7
Contrari: 24
Il Consiglio non approva
PRESIDENTE:
Se il Consiglio è d'accordo, ora possiamo
procedere alla trattazione congiunta degli oggetti n. 16 e 17
all’ordine del giorno, relativi alle leggi di
bilancio (disegni di legge n. 126 e n. 127).
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK