Consiglio Regionale della Valle d'Aosta - Oggetto del Consiglio n. 80 del 13 febbraio 1981 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 80 del 13 febbraio 1981 - Resoconto
OGGETTO N. 80/81 - ESAME DEL DISEGNO DI LEGGE N. 256
CONCERNENTE: "BILANCIO DI PREVISIONE DELLA REGIONE AUTONOMA VALLE
D'AOSTA PER L'ANNO FINANZIARIO 1981 E PER IL TRIENNIO
1981-1983".
Presidente
- L'art. 1 prevede, come da allegato A), lo
stato di previsione dell'entrata e pertanto la discussione su
questo allegato avviene durante l'esame dell'art. 1.
Colleghi Consiglieri, la proposta che fa la Presidenza è di
leggere il numero delle pagine concernenti gli allegati. Se qualche
Consigliere intende prendere la parola è pregato di interrompermi,
altrimenti si dà per letta tutta la pagina con le cifre in essa
contenute.
Il Consiglio è d'accordo su questo modo di procedere?
Allora, pag. 5, pag. 6, pag. 7, pag. 8.
Ha chiesto di parlare il Consigliere Mafrica per il Cap. 2300,
ne ha facoltà.
Mafrica
(PCI)
- Nei residui ci sono 1.012.387.050
come contributo per la sistemazione di strade provinciali. Io
vorrei sapere, visto che mi sembra che tutte le leggi a cui si fa
riferimento siano già molto datate - '58, '62, '63, '71 -, se c'è
qualche speranza che questi fondi arrivino, se non sono arrivati
come mai sono così in ritardo e, appunto, che senso ha tenerli
ancora tra i residui attivi?
Presidente -
Chiarisce l'Assessore ai Lavori Pubblici,
Borbey.
Borbey (DC) -
La maggior parte di questi residui sono
inerenti ai lotti della strada di Champorcher di cui sono stati
eseguiti i collaudi. I fondi sono, quindi, in fase di incasso.
Presidente -
Pag. 9. Ha chiesto di parlare il Consigliere
Berti, ne ha facoltà.
Berti (ACV)
- Intervengo sui Capp. 2500, 2600, 2700 circa
la legge 457 per l'edilizia agevolata, sovvenzionata e
convenzionata.
Come mai queste rilevanti cifre di residui non sono state
utilizzate nella competenza dell'anno 1980?
Presidente -
Ha la parola l'Assessore ai Lavori Pubblici,
Borbey.
Borbey (DC) -
Molti di questi residui sono già
localizzati e tutti i lavori sono già stati appaltati, ma il
discorso di fondo è che lo Stato è in ritardo nei versamenti, anche
su stati di avanzamento che sono stati presentati.
Ad esempio, per le due cooperative della città di Aosta i lavori
sono già al 60-70% al livello di esecuzione e gli stati di
avanzamento presentati al 50%, ma lo Stato fino ad oggi ha versato
solo il 9%.
Abbiamo polemizzato anche a livello di C.E.R., perché lo Stato
ha già versato ad alcune regioni del sud il 50% quando queste
regioni non avevano neppure ancora effettuato le
localizzazioni.
Presidente -
Pag. 10, pag. 11, pag. 12, pag. 13, pag. 14,
pag.15, pag. 16.
Ha chiesto di parlare il Consigliere Mafrica, ne ha facoltà.
Mafrica (PCI) -
Cap. 7000 e Cap. 7500: si parla di
recupero di somme sulle spese erogate per ricoveri di assistiti nel
primo capitolo e recupero di somme per assistenza all'infanzia
illegittima nel secondo. Risulta abbastanza evidente la
sproporzione tra le previsioni del 1980, la competenza ed i
residui. Vorrei sapere come è pensabile, appunto, una tale
differenza tra le previsioni di entrata e queste cifre poste a
residui.
Presidente -
Risponde l'Assessore alla Sanità e
Assistenza Sociale, Rollandin.
Rollandin (UV) -
In questi due capitoli, a parte la
dizione di illegittimi che non è del tutto corretta, nella sostanza
i fondi necessari sono relativi alle assegnazioni che ci vengono
fatte e che noi liquidiamo. Nella previsione assestata dell'80
erano iscritti 50 milioni e per competenza nell'81 sono previsti 30
milioni in relazione a quel sussidio mensile che viene erogato
rispetto alle esigenze, sussidio che viene corrisposto fino ad una
certa età.
Per quanto riguarda il Cap. 7000 faccio presente che l'ammontare
è relativo alle percentuali che venivano assegnate e stabilite con
singole delibere e, quindi, con provvedimenti che venivano di volta
in volta ratificati ogni anno e che hanno portato a quella
situazione.
Quei residui praticamente venivano riconvertiti nella spesa
sempre per lo stesso tipo di investimento, solo che noi saldiamo a
rendiconto e, quindi, risultano evidenziati ancora questi
residui.
Presidente -
Pag. 16, pag. 17, pag. 18.
Ha chiesto di parlare il Consigliere De Grandis, ne ha
facoltà.
De Grandis (PRI) -
Cap. 8700; vorrei porre una domanda:
come mai risultano dei dividendi così bassi nonostante le numerose
partecipazioni azionarie che abbiamo in parecchie società, alcune
delle quali sono notoriamente solide e attive?
Presidente -
Ha la parola il Presidente della Giunta.
Andrione (UV) -
In realtà vi è solo quella piccola
società di La Magdeleine che abbia dato dei dividendi, oltre ad una
piccola quota derivante dalla Società del Monte Bianco. Per quanto
riguarda la Val Veny, la quota di dividendi risulta essere iscritta
su altro capitolo in quanto noi siamo locatori.
Presidente -
Pagina 19: ha chiesto di parlare il
Consigliere Viberti, ne ha facoltà.
Viberti (DPROL)
- A proposito del Cap. 9200 chiedo delle
delucidazioni riguardanti il tasso di interesse che viene praticato
nei confronti dell'Amministrazione regionale per i fondi che
vengono lasciati in deposito presso le banche o presso la
tesoreria.
Chiedo, inoltre, spiegazioni su una delle domande che avevo
posto ieri e alla quale non è stata data risposta nella replica
dell'Assessore, e cioè quella concernente l'acquisto di quei B.N.T.
che erano stati alienati nello scorso anno.
Presidente -
Ha chiesto di parlare il Consigliere
Mafrica, ne ha facoltà.
Mafrica (PCI) -
Cap. 9500: mi è oscuro il significato del
titolo a cui si fa riferimento: "Recupero di somme sulle spese
erogate sui capitoli delle spese correnti del bilancio". Di che
cosa si tratta e perché ci sono dei residui attivi?
Cap. 9700: come mai questi recuperi, rimborsi e proventi diversi
scendono da 490 milioni a 50 milioni?
Presidente -
Risponde l'Assessore alle Finanze Ramera, ne
ha facoltà.
Ramera (DC) -
Chiedo scusa al Consigliere Mafrica, ma non
ho seguito la prima delle due domande.
Se anticipiamo per conto dello Stato, naturalmente lo Stato ci
deve dei quattrini e non li ha ancora restituiti totalmente.
Per il Cap. 9700 si tratta di normale gestione, per cui se i
recuperi sono scesi da 490 a 50 milioni vuol dire che la politica
dell'Assessorato è stata abbastanza buona nel recuperare i fondi.
Naturalmente, non possiamo conoscere le entrate allo stato
attuale.
La domanda del Consigliere Viberti è pertinente perché stiamo
trattando proprio in questi giorni i nuovi tassi di interesse.
Unitamente al Presidente abbiamo incontrato il direttore
dell'Istituto San Paolo ed abbiamo fissato il tasso d'interesse del
13,50%, il che ci ha facilitato nella discussione con la nostra
Tesoreria e penso che la stessa tassa sarà praticata anche dalla
Cassa di Risparmio.
I Buoni del Tesoro sono quasi una costrizione a cui deve
adempiere la Regione. I fondi per gli insegnanti riguardanti le
pensioni e relativi all'insegnamento della lingua francese sono
stati investiti in B.N.T., che ogni tanto vengono a scadere per cui
è prevista l'alienazione e un nuovo investimento in Buoni del
Tesoro.
Presidente -
Ha chiesto di parlare il Consigliere
Viberti. Ne ha facoltà.
Viberti (DPROL)
- Ieri avevo chiesto la quantità di
B.N.T. che erano stati alienati all'1.1.1980 e ho chiesto già su
quale massa di denaro noi abbiamo ottenuto il tasso del 13,50%
dall'Istituto San Paolo e quanto presso la Tesoreria.
Presidente -
Ha la parola il Presidente della Giunta.
Andrione (UV) -
In questo momento, passata la legge sui
20 miliardi straordinari e con una certa liquidità di cassa, ci
possono essere delle fluttuazioni tra un minimo di 20 miliardi di
depositi ed un massimo
di 40 e, quindi, anche gli interessi
sono relativi a queste fluttuazioni.
Quando si paga la tredicesima, ad esempio, di colpo i fondi
della cassa regionale scendono notevolmente. Quando arrivano i
fondi dallo Stato la giacenza di cassa di colpo risale.
Presidente -
La parola all'Assessore alle Finanze,
Ramera.
Ramera (DC) -
Prima avevamo un contratto piuttosto
anomalo, in quanto per la prima fascia, che arrivava a 14 miliardi,
era previsto un tasso di interesse inferiore, che poi risaliva dopo
i 14 miliardi. Io ho chiesto che venisse tolta questa fascia e che
l'interesse fosse lo stesso indipendentemente dalla giacenza.
Presidente -
Pag. 20, pag. 21, pag. 22.
Ha chiesto di parlare il Consigliere Tonino. Ne ha facoltà.
Tonino (PC) -
Nel Cap. 11150 si parla di 16.200.000.000
di mutuo a residuo e, siccome ho letto nella legge di contabilità
che i mutui non contratti entro l'anno e iscritti in bilancio
decadono, volevo sapere a che cosa si riferisce una massa così
grossa di mutui a residuo e quale è l'intenzione della Giunta in
proposito.
Presidente -
Ha chiesto di parlare il Consigliere
Viberti. Ne ha facoltà.
Viberti (DPROL)
- Riepilogo Titolo IV - Categoria 14° -
Alienazione di beni - Vorrei sapere se quei Buoni del Tesoro
rientrano in questa categoria, cioè nella pagina precedente al Cap.
10300.
Presidente -
Ha la parola il Presidente della Giunta.
Andrione (UV) -
Questa alienazione di beni riguarda
quello stabile che è stato ceduto a riscatto ai dipendenti
regionali.
Nel consuntivo ci sono elencati tutti i mutui riferiti a questa
massa di 14 miliardi.
Presidente -
La parola all'Assessore alle Finanze,
Ramera.
Ramera (DC) -
Per quanto ha detto il Consigliere Tonino
la legge di contabilità prevede quanto egli ha detto, ma si tratta
di mutui tutti previsti già prima dell'entrata in vigore della
legge di contabilità. Per sua conoscenza dirò che sono in corso di
istruttoria i 3.500.000.000 per la PIASTRA e i 3.300.000.000 per i
mutui dell'ANAS, mentre i precedenti 6 miliardi riguardano gli
edifici scolastici.
Presidente -
Pag. 23, pag. 24.
Ha chiesto di parlare il Consigliere Mafrica, ne ha facoltà.
Mafrica (PCI) -
Cap. 12000: noi abbiamo riconosciuto che
il bilancio è steso in modo leggibile. Per aumentare la leggibilità
forse bisognerebbe suddividere alcuni capitoli. Per esempio, il
Cap. 12000 "Riscossioni per partite di giro diverse" è molto
generale, però contiene 15 miliardi a residuo e vorrei sapere
almeno le principali voci di questi residui attivi.
Presidente -
Risponde l'Assessore alle Finanze Ramera. Ne
ha facoltà.
Ramera (DC) -
Sono praticamente delle cifre che si
compensano fra l'entrata e l'uscita. Naturalmente posso dare atto
al Consigliere Mafrica che forse ci vorrebbe una maggiore
documentazione, ma si rischia di essere sommersi dalla carta. Mi
ero anche permesso di richiedere il bilancio della Regione
Piemonte, che è intrasportabile data la mole. Voi sapete che
l'Assessorato alle Finanze è sempre disponibile nei riguardi di
tutti i consiglieri per tutte le notizie che essi richiedono.
Comunque le principali voci riguardano anticipazioni fatte per
l'Ente Ospedaliero e per varie necessità che si conglobano in
questa cifra, sia all'entrata che all'uscita. Comunque siamo sempre
disponibili per una maggiore documentazione.
Presidente -
Pag. 25, pag. 26, pag. 27.
Con la pagina 27 finisce la parte Entrata nel dettaglio e
pertanto il Consiglio si trova di fronte all'art. 1.
Art. 1
(Stato di previsione dell'entrata)
È approvato lo stato di previsione dell'Entrata della Regione
per l'anno finanziario 1981, annesso alla presente legge in £
194.920.000.000 (Allegato A).
Sono autorizzati secondo gli articoli 51, 52, 53 della legge
regionale 7 dicembre 1979, n. 68, l'accertamento, la riscossione ed
il versamento alla Regione delle entrate derivanti da tributi
propri, dalle quote di tributi erariali devoluti alla Regione, dei
contributi e assegnazioni dello Stato e di ogni altra entrata
spettante per l'anno finanziario 1981.
Presidente -
C'è qualcuno che chiede la parola sull'art.
1?
Ci sono dichiarazioni di voto?
Il Consiglio è chiamato a pronunciarsi per alzata di mano
sull'art. 1, ivi compreso l'allegato A.
Esito della votazione:
Presenti: 28
Votanti: 28
Favorevoli: 18
Contrari: 10
Il Consiglio approva.
Presidente -
Il Consiglio passa all'esame dell'art.
2.
L'art. 2 contiene nel suo interno l'allegato B. Se il Consiglio
è d'accordo io procederei come per le Entrate all'esame anche delle
Uscite.
Pag. 33, pag. 34, pag. 35.
Ha chiesto di parlare il Consigliere Tonino. Ne ha facoltà.
Tonino (PC) -
Per quanto concerne il personale regionale,
una volta veniva allegato al bilancio il numero dei dipendenti
regionali. È possibile sapere quanti sono oggi i dipendenti
regionali?
Presidente -
Ha chiesto di parlare il Consigliere
Viberti. Ne ha facoltà.
Viberti (DPROL)
- Organi di controllo: Come mai paghiamo
noi la Commissione di Coordinamento?
Presidente -
Saranno fornite delucidazioni in
seguito.
Ha chiesto di parlare il Consigliere Mafrica, ne ha facoltà.
Mafrica (PCI) -
Cap. 21200.
Le spese per conguagli
stipendi scendono da 1.343.000.000 a 60 milioni. Sono già stati
definiti gli stipendi di tutti i dipendenti o ci sono ancora
situazioni da sanare?
Presidente -
La parola all'Assessore alle Finanze,
Ramera.
Ramera (DC) -
La diminuzione è dovuta al pagamento
sull'anno scorso dei conguagli del nuovo contratto di lavoro, però
l'operazione non è ancora completa perché, come vede, ci sono
ancora 635.720.970 a residuo passivo, cioè da versare.
Presidente -
Ha chiesto di parlare il Consigliere
Viberti. Ne ha facoltà.
Viberti (DPROL)
- Cap. 21200 e Cap. 21400: portano una
denominazione analoga. Vorrei sapere come mai non c'è diminuzione
per il personale della Casa da Gioco e come mai continua a ricevere
premi ed indennità e se questo è compatibile con la normativa che
abbiamo approvato.
Andrione (UV) -
Nella normativa che abbiamo approvato
sono state confermate certe particolari indennità previste nel
contratto dei controllori: disagiato servizio, indennità di
vestiario, ecc..
Presidente -
Pag. 37. Ha chiesto di parlare il
Consigliere Mafrica, ne ha facoltà.
Mafrica (PCI) -
Cap. 21750: si passa da 1.254.650.000 a
700 milioni. Vorrei sapere quali di queste voci è possibile
comprimere a questo livello, perché, almeno per quanto risulta
nella nostra Federazione, nessuna di queste voci è
comprimibile.
Presidente -
Risponde l'Assessore alle Finanze,
Ramera.
Ramera (DC)
- Si tratta di uno di quei tagli obbligatori
che abbiamo stabilito presumendo la gestione di questo capitolo
fino a giugno-luglio. Il capitolo sarà poi rimpinguato con una
variazione di bilancio.
Presidente -
Pag. 38. Ha chiesto di parlare il
Consigliere Martin. Ne ha facoltà.
Martin (UVP) -
Cap. 21960. Come mai nell'80 non era
prevista neanche una lira in questo capitolo?
Andrione (UV) -
Il Cap. 21950 è stato sdoppiato e nei 240
milioni c'era compresa anche la spesa relativa agli automezzi.
Presidente -
Pag. 39. Ha chiesto di parlare il
Consigliere Tonino. Ne ha facoltà.
Tonino (PC) -
Cap. 22400. nel momento in cui si decide
nel bilancio di aumentare il numero dei mutui da contrarre,
diminuiscono le spese necessarie per la contrazione dei mutui.
Vorremmo capire come mai.
Presidente -
Ha chiesto di parlare il Consigliere
Viberti. Ne ha facoltà.
Viberti (DPROL)
- È molto interessante la richiesta del
Consigliere Tonino. Io mi riferisco al Cap. 22150 per sapere in che
tipo di installazione vanno a finire questi 150 milioni.
Presidente -
Risponde l'Assessore alle Finanze Ramera. Ne
ha facoltà.
Ramera (DC)
- Il centro serve per tutti i servizi ed i
tecnici stanno esaminando la potenzialità oggi disponibile per
aumentarla eventualmente in base alle necessità obiettive. Credo
che questa sia una delle pagine più importanti per il nostro
futuro.
Per quanto riguarda il Cap. 22400 è vero quello che dice Tonino
come battuta, però devo precisare che non abbiamo contratto alcun
mutuo. Semmai i mutui sono in diminuzione e proprio perché non
prevediamo alcuna spesa.
Presidente -
Ha la parola il Consigliere Viberti.
Viberti (DPROL)
- Dalle poche parole dette dall'Assessore
mi pare che i progetti riguardo l'elaborazione elettronica siano
piuttosto rilevanti ed interessanti: 150 milioni sono sicuramente
pochi per operare addirittura al di fuori di questo palazzo.
Si pensa quindi di rimpinguare questo capitolo con il riparto? È
possibile avere una memoria su quanto la Giunta ha deciso di fare
in merito?
Presidente -
Ha chiesto di parlare il Consigliere Martin.
Ne ha facoltà.
Martin (UVP) -
Il Consigliere Viberti mi ha fatto venire
in mente una cosa: la Giunta si è mai posta il problema di avere un
calcolatore centrale con molti terminali all'esterno? Cioè La
Giunta non ritiene sia più conveniente, proprio in prospettiva, di
adottare questo tipo di soluzione, che è quella adottata in tutte
le più grandi aziende?
Presidente -
Ha la parola il Presidente della Giunta.
Andrione (UV) -
La domanda di Martin riguarda proprio la
soluzione che stiamo adottando, cioè stiamo trasferendo le
competenze sul calcolatore centrale. Adesso non mi ricordo come si
chiama quella macchina Olivetti, ma è un ottimo terminale che può
fare anche una certa parte di calcoli per l'esterno.
Quali sono i programmi della Giunta regionale in materia di
elaboratori? L'obiettivo immediato è quello di ottenere il perfetto
funzionamento della macchina che abbiamo.
Purtroppo il 1980 è stato funestato da una quantità di guasti
dell'elaboratore che non ci hanno permesso di completare il
programma che avevamo in mente. La consulenza dei tecnici, a cui ha
accennato l'Assessore Ramera, vuole proprio stabilire l'operatività
dell'elaboratore in modo da essere sicuri di quali sono le sue
reali capacità; in seguito vedremo se questa macchina è sufficiente
o se occorre acquistarne una più potente.
Evidentemente questo capitolo corrisponde semplicemente a quello
che dovrebbe essere il normale affitto dell'elaboratore oggi a
nostra disposizione. Quando l'abbiamo acquistato abbiamo richiesto
tre consulenze e tutte hanno confermato che era buono, però i
risultati che ha dato alla Regione non sono soddisfacenti.
Quindi, o l'elaboratore si mette a funzionare bene o la Giunta
presenterà al Consiglio una proposta che avrà come oggetto quella
memoria di cui parlava Viberti.
Presidente -
Ha chiesto di parlare il Consigliere
Viberti. Ne ha facoltà.
Viberti (DPROL)
- Chiedo scusa se insisto su questo
argomento. Vorrei sapere, non necessariamente adesso, quali erano
le ditte che erano state invitate a dare le consulenze, cioè
desidereremmo avere una documentazione sul lavoro fin qui svolto in
questo settore, che sicuramente ci farà spendere dei miliardi.
Presidente -
Pag. 40, pag. 45. Ha chiesto di parlare il
Consigliere Minuzzo, ne ha facoltà.
Minuzzo (PSDI) -
Cap. 23000. Io volevo chiedere alla
Giunta, e a chi è competente in merito alle pubblicazioni previste
da questo capitolo, se non è possibile farle uscire con un po' più
di tempestività, sul Bollettino Ufficiale della Regione. Il caso
più eclatante è quello del Bollettino, che porta la data del 23
dicembre, che è uscito lo stesso giorno in cui era indicata una
data di scadenza per la presentazione delle domande per
l'edilizia.
O si vuole pubblicizzare sufficientemente certe leggi o certi
interventi che si fanno a favore della popolazione o diversamente,
se ci sono a monte dei ritardi, è chiaro che bisogna porvi rimedio.
Per non parlare poi del Bollettino Economico che forse adesso
inizia ad uscire con un mese di ritardo perché fino a qualche mese
fa usciva con 3-4 mesi di ritardo!
Sono soldi spesi inutilmente! Non dobbiamo fare queste figure!
Un'Amministrazione regionale che cura una pubblicazione con
statistiche di prezzi e di altri fenomeni economici ed esce con tre
mesi di ritardo fa ridere!
Presidente -
Ha chiesto di parlare il Consigliere Martin.
Ne ha facoltà.
Martin (UVP) -
Cap. 23200. Vedo che ci sono 863.584.000
di residui a fronte di una spesa prevista di 1.212.000.000.
Vorrei chiedere: si riferiscono a lavori che non sono ancora
stati fatti, e i motivi di tale inadempienza, oppure questi residui
si riferiscono alla questione degli appalti?
Presidente -
Ha chiesto di parlare il Presidente della
Giunta. Ne ha facoltà.
Andrione (UV) -
Per quanto riguarda il Bollettino
Ufficiale della Regione ci sono tempi tecnici che sono
incomprimibili, perché quando una legge approvata dal Consiglio
regionale va alla Commissione di Coordinamento dobbiamo aspettare
che ritorni e non possiamo mandarla in tipografia prima.
L'unica cosa che possiamo fare è anticipare la traduzione in
francese. Quando poi il Bollettino va in tipografia i tempi sono
quelli necessari. D'altra parte non siamo i soli in questa
situazione perché, tanto per citare un esempio recente, la Gazzetta
Ufficiale che pubblicava il decreto 31.1.1981, è apparsa nel mese
di febbraio senza che la Regione abbia potuto saperne niente
tempestivamente.
Adesso vedremo se c'è la possibilità di accorciare i tempi
tecnici di stampa nel contratto con la tipografia, nel senso che il
Bollettino Ufficiale abbia la priorità assoluta su altri lavori, ma
sono cose abbastanza difficili da trattare.
Presidente -
Ha la parola l'Assessore all'Industria,
Commercio, Artigianato e Trasporti, Chabod.
Chabod (DC)
- Per quanto riguarda il Bollettino Economico
io mi ricordo che Salvadori, quando era consigliere, aveva fatto
già la stessa tua richiesta. Io avevo chiesto agli uffici di
cercare di accorciare i tempi di pubblicazione, però loro mi dicono
che non riescono ad avere i dati statistici in tempi brevi. Ad ogni
modo cercherò di insistere di nuovo perché la pubblicazione esca
con regolarità.
Presidente -
Ha la parola l'Assessore ai Lavori Pubblici,
Borbey.
Borbey (DC) -
Sul Cap. 23200, e quello che dico riguarda
anche altri capitoli dove abbiamo dei residui passivi, concordiamo
che i residui sono eccessivi, ma c'è da tener conto che i residui
sono calcolati al 15 o al 30 ottobre.
Per quanto riguarda i lavori pubblici molti pagamenti vengono
effettuati nei mesi di novembre e dicembre, ma questa non è una
scusante perché riconosco che i residui sono ancora troppo alti.
Inerente a questo capitolo è il residuo di 450 milioni riguardante
l'Hôtel Jockey per il quale abbiamo già pagato tutto nel mese di
novembre oltre a lavori vari di manutenzione e straordinari.
Presidente -
Pag. 46. Alla pag. 46 c'è una proposta di
emendamento al cap. 23250. Dal punto di vista puramente contabile
l'emendamento è proponibile all'esame del Consiglio in quanto
trattasi di variazioni in diminuzione e in aumento nella stessa
categoria di spese, cioè le spese di investimento.
Il Consiglio ritiene di discutere l'emendamento in questo
momento? La Presidenza ritiene che sarebbe opportuno, anche perché
in questo modo possiamo poi procedere con una decisione
consiliare.
Ha chiesto di parlare l'Assessore alle Finanze Ramera. Ne ha
facoltà.
Ramera (DC)
- L'emendamento è proponibile, tuttavia non
mi pare di doverlo accogliere proprio perché è un bilancio di stato
provvisorio.
Capisco le intenzioni del consigliere Tonino di aumentare il
contributo ai comuni, però da ora fino a giugno potrebbe esserci la
necessità della Regione di interventi in questo capitolo, mentre
nulla toglie alla sua proposta, che sarà anche nostra, di
aumentare, con il riparto fiscale, il contributo ai Comuni di gran
lunga più dei 2.500 milioni o dei 3.500 proposti.
Presidente -
Ha chiesto di parlare il Presidente della
Giunta. Ne ha facoltà.
Andrione (UV) -
L'emendamento è certamente proponibile,
però in maniera indiretta il consigliere Tonino propone che la
Giunta vada in prigione, perché questo miliardo serve per l'appalto
della fabbrica dei bastoncini. Se lo togliamo di qui dobbiamo
prendere i fondi da un'altra parte in quanto non abbiamo nessuna
intenzione di conoscere le patrie galere attraverso questo
sistema.
Presidente -
Ha chiesto di parlare il Consigliere
Viberti. Ne ha facoltà.
Viberti (DPROL)
- A parte il fatto che tutti i
Consiglieri regionali, per quel che riguarda le carceri
mandamentali della propria Regione, hanno la facoltà di visitarle,
dichiaro che voterò a favore di questo emendamento con la speranza
che passi affinché il metodo per conoscere le patrie galere per la
Giunta sia quello appena enunciato dal Presidente.
Presidente -
Altri che intendono prendere la parola? Ci
sono dichiarazioni di voto?
Metto in approvazione l'emendamento per quanto concerne il cap.
23250, emendamento che è stato distribuito e che si trova nelle
vostre mani.
Esito della votazione:
Presenti: 30
Votanti: 30
Favorevoli: 10
Contrari: 20
Il Consiglio non approva.
Presidente -
Proclamando questo risultato l'emendamento
cade e, quindi, non sarà più messo in votazione al cap. 50050.
Ha chiesto di parlare il Consigliere Viberti. Ne ha facoltà.
Viberti (DPROL)
- Cap. 23300 e 23310: chiedo se il Cap.
23300 si è spezzato ed il Cap. 23310 è di nuova istituzione e si
riferisce al pagamento di quei famosi assistenti ai cantieri.
Questa è una cosa che io ritengo preoccupante perché vuol dire
che la volontà di risolvere il problema degli assistenti è solo
nelle intenzioni, in quanto se abbiamo un capitolo che si crea ex
novo vuol dire che c'è l'intenzione di mantenere le cose come
stanno.
Presidente -
Ha chiesto di parlare il Consigliere Cout.
Ne ha facoltà.
Cout (PCI) -
Ancora su questo capitolo spezzato in due,
almeno rispetto all'anno scorso. Questo 1.300.000.000 del Cap.
23310 aggiunto ai 300 milioni del cap. 23300 rimarrà tale una volta
si dovesse avere il riparto a disposizione o si pensa che arriverà
a 2 miliardi o oltre?
Un'altra domanda riguarda il cap. 23400. Nel Cap. 23400 vedo una
diminuzione. Si prevede una diminuzione o anche qui si aspetta di
avere i fondi a disposizione per integrarlo?
Presidente -
Ha chiesto di parlare il Presidente della
Giunta. Ne ha facoltà.
Andrione (UV) -
Si tratta esattamente di quel capitolo.
Si deve prevedere questa somma perché quando sarà emanata la legge
in materia di assistenti si dirà che in sede di prima applicazione
i fondi necessari saranno presi dal Cap. 23310.
Per quanto riguarda le domande di Cout non possiamo sapere
esattamente adesso se le spese del Cap. 23300 saranno contenute in
300 milioni o dovranno aumentare, perché dipenderà dalle iniziative
che saranno prese, dal numero di progetti di cui verrà richiesta la
liquidazione con parcella all'Amministrazione regionale e, quindi,
questo capitolo può essere sufficiente o potrà essere aumentato. Un
discorso analogo può essere fatto per quanto riguarda gli espropri.
Normalmente il capitolo degli espropri in questi ultimi anni non è
mai rientrato nella capienza prevista dal bilancio, perché le
iniziative in corso hanno fatto si che, in base alla legge del
novembre del '74, la Regione dovesse provvedere a pagare delle
integrazioni.
Approfitto per dare le notizie circa il personale, notizie
richieste prima dal Consigliere Viberti.
La situazione è fotografata al 31 ottobre 1980.
Forestali: 106, con modeste possibilità di incremento.
Scuole: 453. Qui, visto la normativa vigente in materia, di
bidelli e bidelle, ogni volta che finiremo una scuola nuova questo
numero aumenterà.
Addetti al servizio sanitario: 111
Cantonieri: 40
Casinò: 25
Altri: 689
Totale 1.424
Presidente -
Ha chiesto di parlare il Consigliere
Minuzzo, ne ha facoltà.
Minuzzo (PSDI) -
Volevo solo avere una precisazione dal
Presidente. Che cosa intende quando dice: scuole 453?
Andrione (UV) -
Personale non docente addetto alle scuole
secondarie della Regione; il personale docente è escluso.
Presidente -
Ha chiesto di parlare il Consigliere Tamone.
Ne ha facoltà.
Tamone (UV) -
Au sujet du chapitre 23350: nous aussi,
comme Union Valdôtaine, nous le considérons insuffisant en
rappelant que c'est nous qui avons voulu ce chapitre. Nous croyons
qu'il doit être renforcé. En ce sens, je voudrais donner deux
réponses dont l'une au Conseiller Viberti. Pour ce qui concerne la
proposition de loi "référendum" que son parti a voulu proposer à la
Vallée d'Aoste, je crois que nous n'avons pas attendu le référendum
pour donner aux Communes ce qui, à notre avis, est dû. Il en est de
même vis-à-vis de l'Etat en matière de répartition fiscale: la
répartition fiscale nous est due. Nous devons donner aux Communes
l'argent nécessaire pour faire fonctionner leurs administrations.
Nous ne prenons, en ce domaine, aucune leçons de personne.
A propos du Conseiller Viberti, je voudrais ouvrir ici une
petite parenthèse personnelle sur son attitude dans ce Conseil. Le
Président l'a fait hier soir et je vais le faire moi aussi ce
matin. En pensant à Viberti, j'ai rappelé une bande dessinée, le
fameux Schulz américain, Charlie Brown et tous ses amis. Il y a là
un personnage qui pourrait très bien ressembler à M. Viberti. Il
s'agit de "Linus" le petit enfant prodige de cette série, très
intelligent, ouvert à tous les problèmes, mais aussi très timide et
très complexé. Pour cacher ses complexes et sa timidité, il voyage
toujours avec une couverture et son pouce dans la bouche. Je crois
que la couverture et le pouce de M. Viberti sont M. le Président du
Gouvernement et l'Assesseur Rollandin lequel des deux est la
couverture ou le pouce, au Conseil d'en juger ! Je ferme la
parenthèse.
Une autre réponse à M. Lanivi qui a touché un problème qui est
particulièrement important pour nous de l'Union Valdôtaine. C'est
le problème des Communes et de leurs dimensions, avant tout. Il à
parlé de la réalité de nos Communes en faisant le parallèle entre
la Commune d'Aoste et celle de Rhêmes-Notre-Dame. Evidemment nous
nous rendons compte que nous somme en face de réalités extrêmement
différentes. Il a dit que les services doivent être mieux
distribués et qu'on doit étudier la question de grouper les
Communes, etc.. Il a parlé ensuite de l'esprit de clocher. Je pense
que, sur cet aspect, on devrait s'arrêter un petit peu. A mon avis
l'esprit de clocher est comme une médaille à deux revers : un
revers positif et un revers négatif. On a toujours l'habitude de ne
considérer que l'aspect négatif pour cet esprit de clocher. Hier,
j'ai entendu, dans ce Conseil, citer pas mal d'auteur, de
Jean-Jacques Servant-Schreiber de la part de l'Assesseur Ramera à
M. Ronehey de la part de Lanivi. Je voudrais aussi citer un auteur,
peut être moins célèbre, mais qui a écrit sur cet argument des
choses fondamentales que nous ne devrions jamais oublier.
C'est dans le premier chapitre du livre de cet auteur, dont je
me réserve de dire le nom après. Je cite: "Les montagnards aiment
leur pays. Des montagnes, des coteaux, des vallons, des collines,
des forêts, quelques petites pleines et puis, de nouveau, des
montagnes, partout, des montagnes, toujours, des montagnes: tels
sont les pays où les populations alpestres sont nées et passent
leur vie. Tels sont les pays que ces populations aiment d'un grand
amour e dont elles ne savent se détacher qu'avec regret, l'âme
plongée dans la tristesse et les yeux mouillés de larmes. Ce sont
des pays spéciaux que les montagnards aiment à la folie. Parfois
presque malgré eux, leur pays natal, s'ils doivent le quitter, ils
en meurent de nostalgie. Lorsque, après une absence plus ou mois
prolongée, ils revoient leurs montagnes, leur
cœur bat plus fort, l'émotion s'empare de tout
leur être...". Je continue dans une autre page: "J'ai dit que le
visage du pays est un peu l'œuvre des
montagnards, mais n'oublions pas qu'en plus de sa physionomie
extérieure, chaque pays possède des éléments qui échappent au
contrôle des sens. Dans leur ensemble, ils constituent ce qu'on a
convenu de nommer "L'âme du pays". Or, l'âme du pays alpestre est
elle aussi en partie l'œuvre des hommes qui ont
vécu et de ceux qui continuent a vivre parmi les montagnes. Le fait
que les prés, les champs, les pâturages, sont souvent façonnés par
l'homme, établit une espèce de communion entre les montagnards et
l'ensemble du paysage au milieu duquel leur vie s'écoule et
quelques chose de l'âme des hommes passe dans le paysage et
quelques chose du paysage passe dans les hommes. Il y a de plus: à
chaque sillon, à chaque maison, à chaque clocher, se mêlent des
souvenirs de famille qu'on se transmet de génération à autre.
Chaque hameau, chaque commune, chaque quartier recèle une partie de
l'histoire du pays. Des évènements glorieux ou douloureux, capable
d'intéresser la communauté et les individus, sont maçonnés à
l'intérieur des murailles, des monuments, des habitations, plus
encore que sur leur façades. Ils plongent leurs racines dans le
tréfonds du sol et jusque dans les entrailles des rochers. C'est
ainsi que souvent les hommes d'aujourd'hui communiquent avec ceux
d'hier, notamment avec ceux qui par leurs vertus, leurs chances,
leurs mérites, ont illustré le pays et continuent à l'envelopper de
leurs auréoles glorieuses et bienfaisantes. Voilà comment le corps
et l'âme du pays se fondent peut-être plus que l'on ne suppose avec
la vie physique et spirituelle de ceux qui l'habitent. Ceci sans
toujours s'en rendre compte d'une façon tout à fait claire, mais
ils sentent qu'il en est ainsi : le pays considéré dans toute son
acception, c'est-à-dire en tant qu'entité composé d'une patrimoine
physique et spirituel et comme le prolongement et l'expansion
naturelle de leur personnalité. Or, de la même façon qu'un père et
une mère se sentent les maîtres de leurs créatures, qu'un artiste
se sent le maître du fruit de son génie, ainsi les montagnards non
seulement aiment leur pays, mais ils sentent d'en être les maîtres
et ce sentiment qui procède de la réalité profonde des choses est
solidement ancré dans tous leurs rêves".
Je crois qu'il n'est pas nécessaire d'y ajouter grand-chose.
Tout le monde a redécouvert dans ces mots que j'ai lu la plume du
Chanoine Joseph Bréan qui, peut-être, n'est jamais sorti de nos
montagnes, mais qui nous donne quand même une leçon que nous ne
devons pas oublier.
Cet esprit de clocher dont sont imprégnées ses pages est un
esprit positif. Nous avons le devoir, à mon avis, de le faire
revivre. Nous avons des exemples positifs et M. Lanivi en est un
bon témoin. Il était à Cogne pendant le Championnat Italien de Ski
de Fond et il a pu assister à ce qu'un pays peut faire quand il
veut s'engager dans quelque chose. Pour maintenir à la vallée
d'Aoste ses caractéristiques, même avec des efforts financiers
importants, nous avons le devoir de faire rester les gens dans leur
pays parce que c'est là l'avenir de notre patrie.
Presidente -
Ha chiesto di parlare il Consigliere Lanivi.
Ne ha facoltà
Lanivi (DP) -
L'intervento del Consigliere Tamone mi dà
la possibilità di chiarire meglio le cose che volevo dire e,
quindi, lo ringrazio per questa opportunità che mi offre.
L'attaccamento al proprio paese, al proprio comune e, quindi, al
significato del municipio è un fatto positivo, e certamente questo
deve essere uno degli obiettivi centrali della politica regionale
sotto il capitolo mantenimento e diffusione della popolazione sul
territorio della Valle, sapendo a priori che una concentrazione di
popolazione, come sta avvenendo lungo il fondo Valle, è negativa
per tutti i risvolti agricoli e quindi sullo sviluppo globale della
nostra Regione. D'accordo sulle finalità generali, ma il problema
riguarda i modi di realizzazione poiché possiamo andare incontro ad
alcune contraddizioni, cioè da una parte di volere questo e
dall'altra parte di vedere realizzarsi esattamente l'opposto di
quello che noi abbiamo in mente.
Faccio due esempi che conosco sufficientemente bene: la zona
definita Comunità Montana n. 2 e quella della Comunità Montana n.
3.
La Comunità Montana n. 2, che ha quattro valli-parco
difficilmente comunicanti fra loro, ha bisogno di un sostegno
industriale nel fondo Valle, cosa che non siamo riusciti ancora a
realizzare. Senza tali insediamenti la tendenza attuale della
popolazione di sistemarsi per tradizione nel fondo Valle
(Villeneuve, Saint-Pierre) rischia di mutare in direzione di Aosta
con perdita di quel collegamento che Tamone giustamente ritiene
fondamentale non solo per la cultura, ma anche per lo sviluppo
economico della Regione.
Comunità Montana n. 3: la mancata realizzazione del collegamento
Etroubles-Valpelline ha rafforzato Gignod. Questo può essere una
grande medaglia al merito del sindaco, però la concentrazione
attuale di servizi e di occasioni economiche su Gignod rappresenta
di fatto uno spopolamento di quelle aree. Gli abitanti di
Valpelline e di Bionaz se ne sono resi conto perché al ragazzino
che sale in pulmann per andare a Gignod non interessa dover fare
altri 10 minuti in più per andare ad Aosta, cioè Gignod è già
periferia di Aosta.
Il mio intervento di ieri in definitiva voleva solo dire questo:
la dimensione dei Comuni della Valle d'Aosta è intorno agli 800-900
abitanti. Ora dobbiamo sfuggire a due tendenze: l'una di tipo
tecnocratico che, in definitiva, tenderebbe a cancellare questa
realtà giustificandole sotto un conto brutale di
investimento-beneficio, cioè io investo 100 e il 100 mi deve
rendere almeno 100 altrimenti non vale la pena di investire.
Purtroppo, in Valle d'Aosta se noi seguissimo questo metodo
tenderemmo ad ottenere lo spopolamento totale della montagna perché
la gente sta in montagna se ha più o meno gli stessi servizi e le
stesse occasioni che ha in fondo Valle.
Mantenere certi servizi in alta valle costa obiettivamente di
più, però c'è un tornaconto economico più generale che interessa lo
sviluppo complessivo della Regione. Quindi, questa è una tendenza
che non dobbiamo accettare, cioè la cosiddetta ottimizzazione delle
risorse va seguita con buon senso, cioè un conto è agire in pianura
e un conto è agire in montagna.
L'altra tendenza è di pensare di poter mantenere una situazione
"tout court" così com'è.
Il mio intervento voleva dire semplicemente questo:
d'accordissimo sulla funzione fondamentale dei Comuni, senza la
quale l'intero tessuto, anche democratico, viene a crollare;
tenendo conto della situazione attuale, dobbiamo individuare delle
dimensioni ottimali entro le quali sia possibile portare il
servizio il più possibile vicino al cittadino.
Presidente
- Ha chiesto di parlare il Consigliere
Viberti. Ne ha facoltà.
Viberti (DPROL)
- Devo dire che ascolto sempre con
piacere gli interventi del collega Lanivi ed è un peccato che i
Democratici Popolari sempre meno facciano sentire la loro voce,
perché sono indubbiamente una delle forze che ha il maggior numero
di idee e di idee che a noi piacciono decisamente.
J'ai la bouche trop petite pour que j'y mette un lieu. Alors
sachiez, chers Conseillers, que mon pouce c'est Rollandin. J'ai, et
c'est vrai, beaucoup de complexes, dont l'un c'est de ne bien
parler en français. Je vois "Dieu", au contraire, qui est ici et,
ici, il y a aussi des gens qui n'ont pas des complexes, mais ils
sont jaloux car il ont perdu l'amour de Dieu. En bien, sachiez, M.
Tamone, que pour être toujours aimé, il faut savoir se
renouveler.
Per quanto concerne la nostra proposta di legge di iniziativa
popolare noi non vogliamo dare lezioni a nessuno, ma vogliamo che
la gente discuta e, dopo aver meglio compreso il problema, faccia
delle proposte e poi giudichi dai fatti, perché è sui fatti, e non
sulle parole o sulla facile demagogia di chi cerca la divisione e
la bagarre tra i valdostani, che si costruisce una società
migliore.
Presidente
- Ha la parola l'Assessore alla Pubblica
Istruzione, Viglino. Ne ha facoltà.
Viglino (UV)
- Je voudrais simplement répondre aux
questions qui ont été posées par le Conseiller Minuzzo, en lui
indiquant le nombre des enseignants. Titulaires ou titularisés:
nous en avons 93 à l'école maternelle, 456 à l'école élémentaire,
301 à l'école moyenne, 209 dans les écoles secondaires supérieures,
pour un total de 1059.
Nous avons aussi "gli incaricati", dont nous devons tenir compte
parce que ce sont des nominations que nous faisons nous-mêmes pour
toute l'année scolaire. Nous en avons 31 à l'école maternelle, 163
à l'école maternelle, 144 à l'école moyenne, 144 à l'école
supérieure, pour un total de 482. Donc le total est 1541.
Presidente -
Ha la parola il Presidente della Giunta.
Andrione (UV) -
Io so perché il Consigliere Viberti
continua a definirmi di natura divina, perché spera, magari con
l'aiuto della D.C. che conosce bene l'apostolica Santa Romana
Chiesa, di spedirmi in alto, seduto alla destra del Padre, per
benedirlo, ma io lo rassicuro che anche terrenamente la mia
benedizione lo seguirà dovunque in questi suoi divertenti
interventi consiliari.
Pour ce que Tamone dit, je crois être ici pratiquement le seul
élève du Chanoine Bréan parce que j'ai vu écrire cette brochure.
Bréan, aujourd'hui, n'a pas sa place dans l'histoire de la Vallée
d'Aoste, mais je crois qu'on devrait remplacer le sentiment par la
raison.
S'il est vrai que le cœur a des raison que la
raison ne connaît pas, il faut toutefois suivre une ligne qui
demande à nos montagnards un minimum d'efforts.
Il faut se rendre compte que nous devons choisir une nouvelle
Vallée d'Aoste qui tiendra compte des facteurs réels, économiques,
démographiques, de civilisation et de culture. Sans cet effort, qui
est avant tout un effort culturel, et sans des chois dans la
direction voulue, nous ne pourrons jamais faire rien qui vaille,
quelque subtiles, grandes et généreuses que puissent être les
élucubrations et les chois "a priori" que nous avons faits.
Voilà le problème de fond, en ce moment, en Vallée d'Aoste.
Minuzzo (PSDI) -
Vorrei avere alcune informazioni sul
cap. 23550, in particolare sul cap. 23800 in quanto sono stati
previsti per l'80 cinque milioni e altrettanti per l'81 con un
residuo di 10 milioni, quando so che questo Comitato si lamenta che
non ha segretarie a disposizione e che non può svolgere l'incarico
assegnatogli dal Consiglio. Io volevo sapere come mai c'è questa
contraddizione.
Presidente -
Ha chiesto di parlare il Consigliere Tonino.
Ne ha facoltà.
Tonino (PCI) -
Faccio riferimento al Cap. 23750 che
riguarda la realizzazione del sistema informativo regionale per il
quale esiste una legge del 1979.
Forse i Consiglieri ricorderanno che in sede di discussione del
consuntivo 1979 si era già verificata una spesa minima su questo
capitolo della legge pari a poco più di cinque milioni.
Si verifica, a quanto dice il bilancio, la stessa cosa per il
1980. La domanda che faccio è questa: verranno spesi nel 1981
questi 70 milioni di residui e se non verranno spesi perché con la
legge finanziaria non si è modificata questa indicazione?
Presidente
- Ha la parola l'Assessore alle Finanze,
Ramera.
Ramera (DC)
- I 70 milioni sono da prevedersi spendibili
proprio per quella consulenza a cui ho accennato prima per il
Centro Meccanografico.
Andrione (UV) -
Rispondo al Consigliere Minuzzo sul Cap.
23800. Finora non ci sono giunte richieste di personale e siamo
perfettamente d'accordo di vedere, di esaminare la questione con
questo Comitato.
Minuzzo (PSDI)
- Volevo chiarimenti sul Cap. 23550 e sul
Cap. 23650.
Borbey (DC)
- Intendiamo eseguire alcuni lavori
nell'edificio dove sono ospitati gli impianti e le attrezzature
della stazione climatologica dell'aeroporto regionale. Sapete che
alla stazione climatologica c'è il Maggiore Pozzo il quale è pagato
annualmente a forfait da parte della Regione per fare questo
servizio e, inoltre, c'è un assistente regionale.
Sono localizzati nella cupola, in cui d'inverno si muore dal
freddo e d'estate si muore dal caldo e, quindi, vogliamo fare dei
lavori per rendere più idonei questi locali.
Presidente -
Ha chiesto di parlare il Consigliere
Minuzzo. Ne ha facoltà
Minuzzo (PSDI) -
Volevo una risposta, altrimenti mi si
dica che nessuno è in grado di darmela, in merito al Cap. 23550. La
risposta posso venire a prenderla in ufficio, non è un problema
(...
interruzione
...)
Presidente -
Pag. 53. Ha chiesto di parlare il
Consigliere De Grandis, ne ha facoltà.
De Grandis (PRI) -
Cap. 25050: volevo chiedere
all'Assessore Pollicini come mai è stato previsto un taglio di
spesa del 50% quando invece al Cap. 25300 è stato confermato il
finanziamento di 200 milioni ai tetti in lose. Mi sembra che ci sia
una contraddizione in scelte di questo tipo anche perché, tra
l'altro, i 200 milioni del Cap. 25300 sono finanziati con ricorso
al credito.
Presidente -
Ha chiesto di parlare il Consigliere Tonino.
Ne ha facoltà.
Tonino (PCI) -
Cap. 25000: la mia domanda è analoga a
quella fatta dal Consigliere De Grandis. Nel Cap. 25000 c'è un
aumento di 60 milioni e si arriva a 340 milioni per consulenze,
studi, rilievi e documentazioni in genere nel settore della
pianificazione territoriale. In un momento in cui si fanno i tagli,
questo taglio da una parte con un aumento dall'altra mi sembra
incomprensibile.
Presidente
- Risponde l'Assessore al Turismo, Urbanistica
e Beni Culturali, Pollicini.
Pollicini (DP)
- Alla prima domanda del Consigliere De
Grandis, relativa al Cap. 25050, sulla riduzione del 50% dei fondi
del capitolo inerente il contributo ai Comuni per i piani
urbanistici ed i regolamenti edilizi, vanno date due risposte.
La prima è che c'è una legge regionale che prevede 25 milioni a
questo titolo; la seconda è che l'elaborazione di questo bilancio
ha visto almeno per alcuni settori, un indirizzo di questo tipo:
considerare le spese indispensabili sino al 30 giugno 1981,
contando su un probabile riparto fiscale che potrà forse consentire
quell'assestamento che è in previsione. Quindi, sulle proposte
fatte dai vari Assessorati si sono dovuti fare dei tagli. Questo è
uno dei tagli in un settore che però riteniamo ci consenta di
lavorare sino al 30 giugno.
D'altra parte mi pare che nel 1980 il lavoro del settore sia
stato valido, in quanto sono stati approvati dieci piani
regolatori. La nostra Regione oggi ha 19 Comuni che hanno i piani
regolatori. Sono in fase di approvazione altri piani e prevedo che
nel corso dell'81 un'altra decina di piani possa essere approvata,
stante quella che è la struttura dell'Assessorato oggi.
Non c'è dubbio che esiste un fatto estremamente serio, cioè che
il nostro ritardo nell'approvazione dei piani regolatori può
comportare gravi danni per quanto concerne la conservazione del
territorio, poiché noi sappiamo che dopo un anno dalla domanda di
approvazione del piano regolatore, il Comune può rilasciare
concessioni edilizie in base alla sua proposta di piano regolatore.
Quindi, occorrerebbe l'accelerazione di questa approvazione, però
oggi come oggi è difficile prevedere concretamente di riuscire ad
approvare più di dieci piani all'anno.
Alcuni Comuni non hanno nemmeno presentato la domanda di piano
urbanistico ed io, così come avevo fatto lo scorso anno, manderò la
relazione consuntiva della situazione urbanistica al 31.12.1980 in
modo che tutti i Consiglieri abbiano la situazione reale di ogni
singolo Comune della nostra Regione.
Quindi, ritengo che questo finanziamento sia sufficiente per
poter coprire le esigenze dei Comuni per far fronte alle spese per
l'elaborazione dei piani regolatori.
La seconda risposta che voglio dare è quella legata al Cap.
25000, che è un capitolo in aumento. Qui il problema è legato al
fatto dell'esigenza di accelerare la restituzione cartografica al
5.000 per le zone antropizzate e al 10.000 per il restante
territorio dei rilievi aerofotogrammetrici che sono stati
realizzati.
C'è una ditta specializzata che ha in appalto questo lavoro e,
proprio per mancanza di fondi, non abbiamo ancora fatto tutto il
cartografico della nostra Regione. Comunque, questo aumento di
cifra è legato all'esigenza di fare ancora una tranche, che è
quella della Valle d'Aosta nord-ovest, dopodiché rimarrebbe ancora
l'ultima tranche, che realizzeremo nel 1982, in modo da disporre il
trasferimento cartografico per tutta la Regione. Questa grossa
spesa è riservata, dunque, a questo tipo di lavoro.
La legge per i tetti in losa è una legge che noi cerchiamo di
modificare perché così com'è non potremo mantenerla per due motivi:
1°) perché il contributo che noi diamo oggi (4000 lire al mq.) è
molto basso rapportato al maggior costo di oltre 20.000 lire al mq,
rispetto ad un tetto normale, 2°) in Valle d'Aosta non esistono più
lose. Abbiamo avuto delle difficoltà immense per poter ricavare
quei 2.500 mq. di lose necessari per ricoprire il tetto del
Castello di Verrès, ma ancora non riusciamo ad averle.
Ci sono le lose di Bergamo, ma sono tutt'altra cosa, tanto è
vero che i tetti della Chiesa di Sant'Orso, fatto 8-9 anni fa con
le lose di Bergamo, debbono essere rifatti.
Quindi, esiste il problema di reperire lose perché oggi in Valle
non ci sono. Con difficoltà si reperiscono le lose dalle cave di
Morgex ed anche nella zona della Valsavarenche, dopodiché esistono
dei vuoti grossi, anche se si sono sguinzagliati tutti i
ricercatori di lose possibili a livello regionale, i quali però non
hanno avuta fortuna.
La legge che presenteremo fra poco prevederà un obbligo di tale
tipo di copertura nei centri storici e per gli altri studieremo
altre forme, però bisogna che facciamo i conti con la realtà, cioè
che non esiste questo materiale.
Questa legge è in grosso ritardo. Noi abbiamo domande accolte
per oltre un miliardo riguardanti contributi sui tetti in lose,
quindi siamo carenti di 800 milioni su questo capitolo.
Questo può spiegare perché c'è stata la copertura totale di quel
capitolo e non di altri capitoli.
Presidente
- Pag. 54. Ha chiesto di parlare il
Consigliere Berti. Ne ha facoltà.
Berti (ACV) -
Vorrei chiedere sul cap. 25250. Un anno fa
abbiamo varato la legge che prevede una spesa di 4.200.000.000, ma
tuttora mi risulta che non ci sia nessuna legge di rifinanziamento
in merito.
Presidente -
Ha chiesto di parlare il Consigliere Martin.
Ne ha facoltà.
Martin (UVP) -
Io vorrei approfittare del fatto che in
questa pagina c'è anche il Cap. 25350, che riguarda una parte dei
fondi di rotazione, per vedere se è possibile fare un discorso
generale sulla politica che la Giunta persegue nei confronti dei
fondi di rotazione che sono molto importanti per l'economia della
Valle e investono diversi settori.
Basti ricordare che abbiamo dovuto chiudere con le domande del
1979; mi risulta che ci siano diverse domande per i villaggi rurali
del 1980 ancora inevase e ritengo che, se vogliamo perseguire una
certa politica, cioè cercare di frenare l'esodo da questi villaggi
di montagna, dobbiamo anche cercare di assicurare alla nostra
popolazione quel minimo indispensabile di civiltà che i tempi ci
offrono.
Non possiamo più pretendere che la gente viva in case dove non
c'è il riscaldamento, l'acqua, la luce, il telefono, ecc., ma
dobbiamo assicurare anche in quelle zone tutte le comodità che
vivendo in città è possibile avere.
Quindi, gradirei una panoramica proprio sui fondi di rotazione
in generale e vorrei sapere se la Giunta ha intenzione di aumentare
questi fondi, se intende andare avanti con le leggi in vigore o
prevede di presentare qualcosa di nuovo a breve scadenza.
En terminant, je voudrais rappeler la phrase que M. Tamone vient
de dire: "Les montagnards aiment leur pays". Moi, je dirais que
nous devons aider les montagnards à aimer leur pays et je pense que
ce chapitre aide les montagnards à aimer leur pays.
Presidente
- Ha la parola l'Assessore alle Finanze,
Ramera.
Ramera (DC)
- I 975 milioni si riferiscono semplicemente
alla copertura sugli interessi che noi paghiamo perché i
4.300.000.000 dati per l'edilizia popolare sono erogati dalle
banche. Questo è il nostro contributo relativo allo stanziamento
dei 4.300.000.000.
I fondi di rotazione dovranno essere uno dei punti qualificanti
di questa Giunta non appena sarà risolto il riparto fiscale, perché
sui villaggi rurali, sugli alberghi e sull'industria gravano
carenze notevoli. Fino ad oggi abbiamo soddisfatto solo il 1979 per
i villaggi rurali ed adesso cominciamo a soddisfare le domande
dell'80. Tuttavia, già in passato, l'Assessore Pollicini aveva
fatto notare l'insufficienza del settore alberghiero per cui dovrà
essere modificata la legge in quanto i 200 milioni attuali, come
tetto massimo, non riescono certo a soddisfare alcuna esigenza o
alcuna richiesta in quel settore.
Io credo che questo capitolo sia da potenziare al massimo con
l'arrivo del riparto fiscale e credo che questa sia l'idea di tutta
la Giunta, perché ne abbiamo discusso più volte. Questo sarà
senz'altro un capitolo di importanza notevole che andrà verificato;
tutti insieme dovremo ritoccare le leggi laddove dovranno essere
modificate.
Presidente
- Ha chiesto di parlare l'Assessore al
Turismo, Urbanistica e Beni Culturali, Pollicini. Ne ha
facoltà.
Pollicini (DP)
- Mi pare importante informare il
Consiglio che non c'è giacente più nessuna domanda che era stata
avanzata ed accettata per i fondi di rotazione. Non è giacente
nessuna domanda regolare perché il congelamento della legge,
avvenuto all'inizio dell'80, è chiaro che non si potevano ricevere
altre domande. C'erano per i villaggi rurali ed alberghi circa 5
miliardi di impegni non coperti, cioè le abitazioni avevano le
domande inevase dal 1.7.1977, mentre gli alberghi dal 1° gennaio
del '78. Ebbene, alla fine dell'anno, sono stati coperti circa
cinque miliardi di fondi di rotazione.
Quindi, in sostanza, questa legge, per quanto riguarda i
villaggi rurali, ha finanziato complessivamente 249 domande per un
importo complessivo di 5.447.000.000. Questa legge, con il '79, ha
aumentato quella che era la quota di riconoscimento per metro
quadro. Nel '75 si prevedevano 150.000 lire di intervento per metro
quadro e nel 1979 si è passati a 273.000 lire di intervento per
metro quadro.
La richiesta tra fondo Valle e Comunità Montane è abbastanza
equilibrata. Abbiamo la 1 con 49 domande accolte, la 2 con 52, la 3
con 29, la 4 con 49, la 5 con 26, la 6 con 19 e la 7 con 45
domande. Certamente le domande che vengono presentate sono tante,
però io non le accetto. Posso dire che ci sono domande per oltre 3
miliardi, però io non le considero nemmeno come portate in quanto
non vengono protocollate. Questa non efficacia della legge crea una
pressione notevole, quasi a sperare che arrivando e posando la
domanda si abbia diritto di precedenza, cosa che non è. È indubbio
che è una delle pressioni più forti che vengono esercitate nei
confronti del settore preposto a questo tipo di domande.
Per quanto riguarda il settore alberghiero penso sia opportuno
parlare al momento opportuno, anche perché vi sono altri aspetti
estremamente importanti da esaminare, legati a un problema grosso
che è quello di un arrivo a raffica di richieste di trasformazione
degli alberghi in condomini oppure in residence. È un problema
delicato, è un fenomeno per il quale siamo totalmente sprovvisti di
qualsiasi strumento di freno.
Presidente -
Ha chiesto di parlare il Consigliere Tonino.
Ne ha facoltà.
Tonino (PCI) -
Restando sempre nel campo delle promesse
future, non ho sentito nella risposta dell'Assessore Ramera quale
sarà il futuro della legge n. 24 per l'edilizia economica e
popolare. Siccome ci sono notizie di abolizione della legge, mi
interessava conoscere quale è l'opinione della Giunta quando si
procederà al riparto.
Presidente
- Ha la parola l'Assessore alle Finanze,
Ramera.
Ramera (DC)
- La legge dell'edilizia popolare è scaduta e
noi l'abbiamo prorogata fino ai primi tre mesi dello scorso anno,
per cui credo che tutte le domande siano state istruite. Io ho
firmato dei pacchi, che non finivano più, per trasferirli alle
banche.
Quando arriverà il riparto esamineremo tutti insieme quella che
potrà essere una nuova normativa che consenta di agevolare questo
particolare settore dell'edilizia popolare.
Presidente -
Ha chiesto di parlare il Consigliere Martin.
Ne ha facoltà.
Martin (UVP) -
Cap. 25600. Volevo chiedere un chiarimento
per quanto riguarda la legge 457 riguardante i mutui per le case
rurali. Mi risulta che ci sono parecchie domande di richiesta di
mutuo per la costruzione di case rurali, però i richiedenti si
sentono rispondere che si aspetta l'arrivo dei fondi da Roma.
Vorrei sapere a che punto siamo.
Andrione (UV) -
Presidente della Giunta - La 457 è in
discussione in Parlamento e dovrebbe essere profondamente
modificata. Tutte le forze politiche hanno detto peste e corna di
questa legge, tutti i Presidenti di Giunta delle regioni hanno
richiesto un profondo mutamento della 457. C'è stato un impegno del
Governo Cossiga, però per ora non si sa nulla e non mi risulta
neanche che sia stata depositata una proposta di modifica.
Presidente -
Pag. 55. Ha chiesto di parlare il
Consigliere De Grandis. Ne ha facoltà.
De Grandis (PRI) -
Volevo chiedere all'Assessore ai
Lavori Pubblici, in relazione al Cap. 26000 che presenta un residuo
di 1.957.000.000 pari a 2/3 della somma stanziata, che cosa intende
fare per accelerare i processi di spesa del suo Assessorato.
Presidente -
Ha chiesto di parlare il Consigliere Tonino.
Ne ha facoltà.
Tonino (PCI) -
Io ripropongo un quesito che avevo posto
nell'intervento che ho fatto in sede di dibattito generale.
L'ultimo comma dell'art. 17 della legge di contabilità prevede che
per le leggi che prevedono opere ed interventi, la cui esecuzione
si protragga per più esercizi finanziari, si può autorizzare la
stipulazione di contratti o comunque la assunzione di obbligazioni
da parte della Regione nei limiti dell'intera somma.
Volevo chiedere se questa possibilità è stata finora usata
dall'Assessorato ai Lavori Pubblici, perché era stato sbandierato
come uno degli articoli più importanti per l'abbattimento di
residui quando si tratta di opere di una certa consistenza.
Presidente -
Ha chiesto di parlare il Consigliere Martin.
Ne ha facoltà.
Martin (UVP) -
È solo una precisazione, perché forse
prima o non mi sono spiegato bene o non ho capito bene. Io mi
riferivo all'art. 37 della legge 457 dove sono previsti 111
milioni. Con questi soldi si riescono a finanziare diverse domande,
quindi questi ci sono.
Presidente -
Ha chiesto di parlare il Consigliere Tamone.
Ne ha facoltà.
Tamone (UV) -
Est-on déjà à la page 55, au chapitre
26000? Je voudrais poser une question à l'Assesseur Borbey. Dans
les routes d'intérêt régional, la route de Val Grisanche est elle
comprise et, si elle est comprise, quels travaux sont prévus pour
cette route?
Presidente -
Ha chiesto di parlare il Consigliere Martin.
Ne ha facoltà.
Martin (UVP) -
Siccome c'era un interessamento della
Regione per quanto riguarda la strada di Saint-Barthélemy, vorrei
sapere se rientra in questa cifra o se comunque si prevede di farla
rientrare con l'arrivo del riparto fiscale.
Presidente -
Risponde l'Assessore ai Lavori Pubblici,
Borbey.
Borbey (DC)
- Ho già detto in premessa che i residui
passivi sono eccessivi. Il metodo è quello che giustamente indica
Tonino. Noi adesso stiamo preparando un piano triennale delle opere
pubbliche, ma già l'anno scorso abbiamo approvato un piano
biennale.
Se abbiamo un'opera pubblica che costa, ad esempio, 300 milioni
e nel 1981 il previsto finanziamento di 300 milioni, riteniamo che
dopo l'esperienza sin qui avuta, sarebbe bene impegnare il 50% sui
fondi dell'anno in corso ed il 50% sull'anno successivo. Abbiamo
già iniziato questo sistema con gli edifici scolastici.
Tengo a dire che sul Cap. 26000 il residuo ad oggi è di £
1.200.000.000 e non di 1.957.000.000.
Seguiremo questa strada ed inoltre solleciterò gli uffici
affinché i residui passivi si riducano.
Vi dico anche una motivazione di questo fenomeno, l'Assessorato
ai Lavori Pubblici è strutturato in maniera non idonea. Abbiamo
moltissimi assistenti ed abbiamo in organico pochi geometri e gli
assistenti non possono espletare la direzione dei lavori.
Facciamo l'esempio su questo capitolo delle strade. Abbiamo
soltanto due geometri che seguono tutti questi lavori e poi abbiamo
circa una ventina di assistenti.
Questi assistenti - è stata prassi nel passato - i geometri li
hanno orientati su dei settori ben specifici.
Una parte di assistenti fa esclusivamente assistenza ed un'altra
parte fa esclusivamente contabilità. Avviene, ed è una cosa che
dobbiamo mutare completamente, che per la contabilità si aspetta
che molti lavori siano arrivati ad un certo punto di
avanzamento.
Normalmente si comincia a fare la contabilità solo negli ultimi
mesi dell'anno ed è quindi logico che ci arrivano dei residui e dei
rimproveri da parte delle imprese, poiché i fondi sugli stati di
avanzamento, che potevano prendere due mesi prima, li prendono due
mesi dopo.
Stiamo variando questa tendenza a questa impostazione e, quindi,
siamo fiduciosi che nel prossimo anno non avremo questi
residui.
Per quanto concerne la richiesta di Tamone, la strada di
Valgrisanche è regionale. I tecnici incaricati del progetto di
allargamento dei Km. 5,200 li faranno pervenire entro un mese. È
una strada che costa sui 600 milioni al chilometro. Ad ogni modo è
chiaro che dove si vuol dare una spinta turistica e quindi
sviluppare l'agriturismo o dare qualche incentivo nuovo a queste
popolazioni di montagna affinché stiano sul posto, bisogna dare una
viabilità sicura ed idonea.
Per esempio, a Valgrisanche i pulmann non salgono e so che il
Presidente della Cooperativa di "Développement Touristique" doveva
dare delle mance cospicue e scendere con la campagnola per risalire
davanti ai pulmann, altrimenti questi si rifiutavano di salire a
Valgrisanche.
Per la regionalizzazione delle altre strade tutto il Consiglio è
favorevole. Secondo il mio punto di vista se la Regione dovesse
avere delle disponibilità finanziarie maggiori, almeno per le
strade che hanno un interesse turistico ed economico, dovrebbe
liberare i Comuni da questo onere finanziario. La
regionalizzazione, inoltre, sarebbe molto interessante per quelle
famose strade che passano dai colli e collegano diversi Comuni.
Quindi, è un impegno della Giunta per la fine dell'anno di
provvedere alla regionalizzazione di nuove arterie stradali.
Presidente -
Ha chiesto di parlare il Consigliere Martin.
Ne ha facoltà.
Martin (UVP) -
Non era tanto il problema della
regionalizzazione, la domanda riguardava in maniera specifica gli
interventi.
Borbey (DC)
- Assessore ai Lavori Pubblici - Logicamente
rinviamo tutto al discorso del riparto fiscale. È chiaro che due
miliardi per operare e asfaltare strade regionali e comunali è una
somma irrisoria.
Se dovessimo ripartire due miliardi fra 74 Comuni ogni Comune
avrebbe meno di 30 milioni e non è vero che molti Comuni, che hanno
già una viabilità idonea, non hanno bisogno di finanziamenti.
Presidente -
Ha chiesto di parlare il Consigliere Tamone.
Ne ha facoltà.
Tamone (UV) -
Une petite précision sur la question de la
route de Fénis, si l'Assesseur peut me la donner.
Presidente -
Ha la parola l'Assessore ai Lavori Pubblici,
Borbey.
Borbey (DC)
- Pour la route de Fénis, il y a le projet
d'aménagement du "sottopasso ferroviario", l'élargissement du pont.
Il y a après le projet de la route régionale le long du Canal, puis
un "sovrapasso" du Canal de l'ENEL et on arrive tout près du
Château de Fénis. Ce projet comporte un dépense de 700 millions
environ. On a fait un premier lot de 200 millions pour arriver à
l'emplacement que la Commune a déjà acheté, tout prés du Canal,
pour trouver l'espace pour les "pullmans".
Presidente -
Pag. 56, pag. 57, pag. 58, pag. 59.
Ha chiesto di parlare il Consigliere De Grandis. Ne ha
facoltà.
De Grandis (PRI) -
Cap. 27750: di questi fondi assegnati
al Comune di Saint-Vincent vorrei sapere se l'Assessorato alle
Finanze è a conoscenza dei residui passivi di quel Comune.
Perché chiedo questo? Mi riferisco al dibattito che c'è stato
ieri sul decentramento ai Comuni dei fondi perché gestiscano
direttamente la realizzazione di certe opere e siccome i Comuni
dovrebbero ogni tre mesi inviare alla Regione lo stato del loro
bilancio, che la Regione dovrebbe controllare, noi dovremmo essere
a conoscenza della situazione dei vari Comuni della Regione.
Mi interessava questo dato, proprio per vedere con quale
rapidità il Comune di Saint-Vincent procede alla realizzazione
delle opere che vengono finanziate con questi fondi.
Presidente
- Ha chiesto di parlare il Consigliere
Viberti. Ne ha facoltà.
Viberti (DPROL)
- È certo che se dei residui vi sono,
sono imputabili alla gestione precedente alle ultime elezioni
comunali. Con la nuova Giunta il Comune di Saint-Vincent non ha
certamente residui perché è dotato di amministratori veramente
capaci e che, pur essendo nuovi dell'Amministrazione, hanno
capacità direi quasi imprenditoriali, tanto tale Giunta si dimostra
attiva per quel che concerne i problemi del Comune di
Saint-Vincent.
Presidente
- Risponde l'Assessore alle Finanze,
Ramera.
Ramera (DC)
- Confesso che non conosco i residui passivi
o attivi del Comune di Saint-Vincent, perché, nonostante la battuta
del Consigliere Viberti, io penso che gli amministratori al di là
delle casacche che portano fanno sempre il possibile. Non siamo in
una nazione dove si possono sviluppare certe linee politiche come
lui pensa, forse, a volte di poter esercitare in un Consiglio
regionale.
Noi predisporremo tra non molto la ristrutturazione del nostro
Assessorato, anche in vista delle esigenze del riparto fiscale per
gli accertamenti che dovranno essere fatti, ma anche per la finanza
locale per conoscere effettivamente la posizione di tutti i Comuni,
perché, se dovessimo allargare questo discorso, dovremmo vedere di
aiutare maggiormente quei Comuni che non hanno proventi simili ad
altri Comuni di serie A. Comunque, se mi sarà possibile, le fornirò
i dati.
Presidente -
Pag. 58, pag. 59, pag. 60, pag. 61.
Ha chiesto di parlare il Consigliere Cout. Ne ha facoltà.
Cout (PCI) -
Ci sono due o tre capitoli che hanno subito
dei tagli notevoli e mi riferisco al cap. 28250, al Cap. 28510 e al
Cap. 28530. Naturalmente anche qui vale la risposta che si aspetta
il riparto fiscale per poter coprire questi capitoli, ma mi chiedo
come mai è stato scelto di fare un taglio così notevole per tutte
queste opere di interesse primario.
Colgo l'occasione per chiedere all'Assessore, per quanto
riguarda le recenti alluvioni, se i fondi sono stati tutti spesi se
le opere sono state tutte eseguite o se sono ancora in previsione
delle opere consistenti di sistemazione.
Presidente
- Ha la parola l'Assessore all'Agricoltura e
Foreste, Marcoz.
Marcoz (UV) -
Per quanto riguarda il Cap. 28250 da conti
fatti circa la capacità di spesa dell'Assessorato nei mesi di
maggio e giugno in cui vengono aperti i cantieri forestali, sono
stati ritenuti sufficienti 500 milioni per il pagamento del
personale forestale .
Per quanto riguarda il Cap. 28530, dove c'è un residuo di
1.800.000.000, devo dire che i fondi sono tutti impegnati e quindi
verranno spesi.
Presidente -
Ha la parola l'Assessore ai Lavori Pubblici,
Borbey.
Borbey (DC)
- A completamento di quanto ha detto Marcoz i
tre Capitoli 28510 e i due successivi sono i capitoli della legge
dei 20 miliardi. Si tratta quindi di una legge finanziaria che
abbiamo approvato in Consiglio regionale.
Presidente -
Pag. 62, pag. 63. Ha chiesto di parlare il
Consigliere De Grandis. Ne ha facoltà.
De Grandis (PRI) -
Vedo al Cap. 28950 un impegno di 30
milioni per l'ampliamento dei vivai forestali, al Cap. 29000 un
impegno di 80 milioni
per studi, sperimentazione e ricerche
e al Cap. 29050 un impegno di 250 milioni per le retribuzioni del
personale addetto ai vivai.
Mi sembra una grossa sperequazione, cioè mi sembra che i vivai
meritino una maggiore attenzione per il loro sviluppo data
l'importanza che hanno per migliorare le colture dei boschi. Mi
sembra strano che degli 80 milioni del Cap. 29000 ci sia stato un
residuo di 44 milioni in quanto gli studi in questo settore sono
molto importanti.
Presidente -
Ha chiesto di parlare il Consigliere Cout.
Ne ha facoltà.
Cout (PCI) -
Per quanto riguarda il Cap. 29050 quale è il
motivo per cui si è passati da 300 milioni a 250 milioni?
Presidente -
Ha chiesto di parlare il Consigliere
Mafrica. Ne ha facoltà.
Mafrica (PCI) -
Sul Cap. 28900 la legge dello Stato non
dà più fondi alla Regione, però con quali capitoli regionali si
finanziano le spese contro gli incendi nei boschi?
Presidente
- Ha la parola l'Assessore all'Agricoltura e
Foreste, Marcoz.
Marcoz (UV) -
Sul Cap. 28900 noi aspettiamo che lo Stato
ci assegni nuovi fondi. Comunque, nell'attesa, per avere un minimo
disponibile, a pag. 205 del bilancio abbiamo messo 50 milioni
nell'attesa dei fondi dello Stato.
Sul Cap. 28950 sono indicati i fondi che noi spendiamo per
l'affitto degli attuali vivai, perché non tutti i terreni dei vivai
sono di proprietà regionale.
Per quanto riguarda il Cap. 29000 i piani economici vengono
rivisti ogni 10 anni e, quindi, sono spese previste per i piani
economici e per l'indagine in corso per la pubblicazione di un
Annuario di entomotologia forestale.
Per il cap. 29050 non è che si siano ridotti gli operai
vivaisti, ma per il momento si ritiene che la spesa di 250 milioni
copra i mesi di maggio, giugno, luglio ed agosto per il pagamento
degli stessi.
Presidente -
Pag. 64, pag. 65. Ha chiesto di parlare il
Consigliere Tonino. Ne ha facoltà.
Tonino (PCI) -
Sia a pag. 64 che a pag. 65 ci sono quelle
riduzioni su interventi che riguardano l'attività dei Comuni. Se
possibile, vorremmo sapere dall'Assessore Borbey se si tratta anche
in questo caso di una riduzione momentanea.
Borbey (DC)
- Assessore ai Lavori Pubblici - Io non so
più come rispondere. Cioè in questi banchi ci stiamo confrontando
su chi deve dimettersi prima, perché a giugno, se non arriva il
riparto chiudiamo le saracinesche di questi Assessorati.
Presidente -
Pag. 66, pag.67.
Ha chiesto di
parlare il Consigliere Cout. Ne ha facoltà.
Cout (PCI) -
Solo per quanto riguarda le spese sul
contributo assegnato dallo Stato per gli indennizzi agli
agricoltori. Vorrei sapere come sono stati spesi i fondi precedenti
e come si intende spendere.
Marcoz (UV) -
Cap. 30350: una parte li abbiamo trattenuti
per i famosi danni avuti dalle lepri e l'altra cifra avanzata
l'abbiamo data in gestione al Comitato Caccia.
Presidente -
Pag. 67, pag. 71.
Ha chiesto di
parlare il Consigliere De Grandis. Ne ha facoltà.
De Grandis (PRI) -
Cap. 31050 e Cap. 31100: Vorrei capire
la dinamica di formazione di questi residui passivi, che sono
superiori agli stanziamenti.
Presidente -
Ha chiesto di parlare il Consigliere Cout.
Ne ha facoltà.
Cout (PCI) -
Colgo l'occasione di questo Cap. 31100 per
fare un paio di considerazioni e domande all'Assessore Marcoz.
Io sono convinto che nelle relazioni di ieri ci sono delle cose
profondamente vere e delle quali bisogna tener conto.
Una di queste si riferisce alla questione dello sviluppo
economico dove non si possono di anno in anno inventare delle cose,
non si possono mettere dei capitoli nuovi, ma sono delle spese che
si collegano in modo profondo con quello che c'è stato prima e
quello che ci sarà dopo proprio perché le strutture non si possono
inventare di punto in bianco, ma hanno bisogno di trasformarsi
secondo piani abbastanza precisi.
Pur essendo stato ristrutturato lo scorso anno, questo è pur
sempre un bilancio contabile dove non si riescono a vedere le
scelte che la Regione vuole fare.
Da più parti, parlando dell'agricoltura, si è detto che in
questo settore vanno fatte delle scelte precise e anche coraggiose.
Una di queste scelte anche se non riferita all'agricoltura, l'ha
fatta l'Assessore Chabod quando ha detto che la politica degli anni
'80 non permette più dilettantismo, ma va fondata su precise scelte
di programmazione e vanno, quindi, riviste una serie di cose
proprio nel settore economico.
Per quanto riguarda l'agricoltura vorrei fare solo una
considerazione: Se noi andiamo a vedere tutte le leggi indicate nei
capitoli successivi osserviamo che esse prevedono una serie di
provvidenze per l'agricoltura che sono estremamente dispersive. Io
sono anche convinto che se si dovessero rivedere queste leggi e se
le raccogliessimo in un libretto - e mi sembra che la cosa sia in
corso - sarebbe possibile individuare alcuni strumenti per portare
avanti un'iniziativa seria nel settore dell'agricoltura per quanto
si riferisce a uno sviluppo di un certo tipo. Ma l'agricoltore,
anche in futuro, si accontenterà di presentare la solita richiesta
per il contributo per il vitello, per gli attrezzi e le macchine
agricole.
Io sono convinto che se si dovesse verificare questa ipotesi non
faremo niente di nuovo per l'agricoltura, ma continueremo a
mantenerla in una situazione di precarietà. Quindi, direi, vanno
riaccorpate nello stesso libro tutte queste leggi, ma vanno
riaccorpate nel senso che bisogna eliminare tutta una serie di
interventi a pioggia, come anche si legge nella relazione al
bilancio.
Faccio un esempio pratico. È risaputo che se si vogliono
acquistare degli attrezzi agricoli a Carema li compriamo ad un
prezzo inferiore di quello di Aosta pur tenendo conto del
contributo che ci viene dalla Regione. Allo stesso modo, ad
esempio, se un agricoltore volesse acquistare un trattore usato, la
legge non prevede che in questo caso vengano dati dei contributi a
questo agricoltore; se vuol vendere il suo trattore, dovrà venderlo
a un agricoltore della Regione più vicina con beneficio di
quest'ultimo e non certamente della Valle d'Aosta.
Inoltre, per quanto riguarda l'agricoltura, si potrebbe
aggiungere che è stato fatto un bilancio contabile dal quale non si
riesce a capire quali sono le scelte della Regione.
Se noi andiamo a scorrere questi capitoli vediamo che non viene
indicato il preventivo di spesa e tutto questo non ci dà la
possibilità di vedere quali sono le intenzioni della Giunta.
Facendo in questo modo il consigliere regionale che deve esaminare
il bilancio non riesce a capire minimamente quali sono le
intenzioni della Giunta e cosa si vuol fare dell'agricoltura in
Valle d'Aosta.
Il suggerimento che in qualche modo ha dato Chabod ieri,
leggendoci quella relazione sulla programmazione per il suo
Assessorato, penso debba essere fatto anche per quanto riguarda
l'agricoltura e, quindi, colgo questa occasione per chiedere
all'Assessore quali sono le sue intenzioni per la revisione delle
leggi e per una politica di reale programmazione nel settore.
Presidente -
Ha chiesto di parlare il Consigliere
Minuzzo. Ne ha facoltà
Minuzzo (PSDI) -
Io prendo spunto dal fatto che stiamo
esaminando questa pagina per chiedere all'Assessore a che punto è
l'elaborazione della raccolta delle leggi regionali concernenti
l'agricoltura per la costituzione dell'albo professionale degli
agricoltori, legge proposta dal collega Lustrissy. C'era stato
l'impegno dell'Assessore e dei funzionari in tal senso in
Commissione Sviluppo Economico e chiedo a che punto è
l'elaborazione di tale proposta.
Presidente -
Ha la parola l'Assessore all'Agricoltura e
Foreste, Marcoz.
Marcoz (UV) -
Rispondo subito a De Grandis. Ho chiesto
adesso informazioni al Ragioniere Capo. La banca deve ancora
trasmettere i rendiconti e, quindi, fino a che la banca non
adempirà a tale impegno la Regione non potrà pagare tutti i mutui
che sono stati accesi.
Al Cap. 31050 nella colonna del bilancio '80 c'è la cifra di 220
milioni: si tratta di mutui già accesi. Nella colonna dell'81 c'è
di nuovo la cifra di 220 milioni di mutui: questi mutui hanno la
durata di cinque anni.
Lo stesso dicasi per il Cap. 31100.
Per poter fare nuovi mutui nell'81 sul Cap. 31000 nei fondi
globali è prevista una cifra di 590 milioni così suddivisi: 80
milioni per poter aspettare i mutui di conduzione; 90 milioni per i
mutui di dotazioni; 420 per i mutui di miglioramento fondiario.
Per il discorso generale, sia di Minuzzo che di Cout, è chiaro
che oggi sono in vigore una miriade di leggi, leggi vecchie ed
anche obsolete che, però, hanno ancora una certa validità e che noi
stiamo rivedendo. È da 5-6 mesi che stiamo lavorando in tal senso e
penso che quest'anno, nei mesi estivi, riusciremo a portare una
proposta globale in Commissione.
Sono leggi di difficile valutazione ed io credo che sarà non
solamente l'Assessorato a dare gli orientamenti per la loro
modificazione, ma tutto il Consiglio regionale. Quindi non si
tratterà semplicemente di raccogliere le leggi, ma di rivedere a
fondo certe leggi che noi riteniamo sorpassate, ma che purtroppo
hanno sempre una loro validità in quanto vediamo che il contadino
valdostano le utilizza largamente. Quindi, anche per il discorso di
Minuzzo perché in Valle d'Aosta venga istituito l'albo
professionale, su cui avanzo tutte le mie riserve, dovremo
discutere in questo Consiglio regionale.
Presidente -
Pag. 72, pag. 73, pag. 74, pag. 75, pag. 76,
pag. 77, pag. 78, pag. 79.
Ha chiesto di parlare il Consigliere Cout. Ne ha facoltà.
Cout (PCI) -
Questi fondi che aumentano in modo
consistente al cap. 33850, dove si parla di spese e contributi per
interventi nel settore della zootecnia, dove vanno a finire?
Servono per il risanamento del bestiame?
Presidente -
Ha la parola l'Assessore all'Agricoltura e
Foreste, Marcoz.
Marcoz (UV) -
Nella famosa legge "Quadrifoglio" è
previsto un intervento nel settore della zootecnia in genere, per
cui i fondi possono essere spesi non soltanto per il risanamento,
ma in tutte le attività collaterali che riguardano la zootecnia.
Sarà quindi dovere della Regione spendere nel miglior modo
possibile tali fondi.
Presidente -
Pag. 80, pag.81, pag. 82, pag. 83.
Ha chiesto di parlare il Consigliere Martin. Ne ha facoltà.
Martin (UVP) -
Come mai non è previsto un contributo di
questi fondi che ci devono essere assegnati dallo Stato in base
alle direttive della CEE? Si prevede di non ricevere niente?
Presidente -
Pag. 84. Ha chiesto di parlare il
Consigliere Cout. Ne ha facoltà.
Cout (PCI) -
C'è una parte consistente di questi fondi
CEE che dovrebbero essere assegnati alla Valle d'Aosta e che si
riferiscono alla formazione professionale. Anche qui non ho capito
bene una cosa, cioè questi fondi CEE, almeno per quanto riguarda la
formazione professionale, non sono arrivati perché il piano è stato
inviato in ritardo o perché la CEE non ha ancora avuto il tempo di
esaminarlo?
Presidente -
Ha la parola l'Assessore all'Agricoltura e
Foreste, Marcoz.
Marcoz (UV) -
Attendiamo che la CEE ci dia disposizioni
in merito all'assegnazione dei fondi, altrimenti non si può fare
niente.
Presidente -
Pag. 85, pag. 86, pag. 87, pag. 88.
Ha chiesto di parlare il Consigliere Cout. Ne ha facoltà.
Cout (PCI) -
Colgo l'occasione di questi capitoli di
bilancio che si riferiscono all'industria per riallacciarmi a
quello che diceva ieri l'Assessore in Consiglio quando parlava
della necessità di un piano per rivedere la politica della Giunta
nel settore economico e delle scelte programmatiche.
Se ben ricordo da tempo, ad esempio, si era parlato in
Commissione di una revisione di tutto quanto si riferisce alla
questione delle leggi sul credito non solo per l'industria, ma
anche per l'artigianato, il commercio, ecc., ecc..
Da parte, ad esempio, dell'A.V.I. era stato organizzato un
convegno in cui si era parlato di istituire anche in Valle d'Aosta
una finanziaria. Da parte nostra abbiamo fatto presente alcune
questioni ed abbiamo già fatto presente anche in Consiglio la
necessità di dare un sostegno a queste industrie in Valle, non solo
per i finanziamenti, ma con degli incentivi reali quali gli aiuti
per le ricerche di mercato, per il rinnovamento della tecnologia,
per la individuazione delle aree attrezzate e per tutta una serie
di altre questioni.
Nel bilancio abbiamo visto che il fondo di rotazione non verrà
rifinanziato in attesa del riparto. Io mi chiedo: in attesa che
arrivi il riparto che cosa succederà? Ancora una volta aspetteremo
che, ad esempio, per quanto si riferisce agli interventi per
l'industria, il Presidente della Giunta ci tiri fuori la soluzione
dal suo cappello magico, o prevediamo di individuare, in mancanza
di fondi di rotazione, tutti insieme delle indicazioni
coordinate?
Io sono convinto che ancora una volta quello che ci diceva ieri
l'Assessore Chabod è ancora abbastanza lontano nel tempo. Intanto
non riusciamo ad individuare degli interventi che siano coordinati.
C'era questa legge e in un certo qual modo si era trovato un
coordinamento e un modo per soppesare i vari interventi. La legge è
da rivedere soprattutto per quanto riguarda i controlli successivi,
però adesso questa legge non è rifinanziata e non ci sono altre
possibilità per controllare o per individuare in modo preciso gli
interventi che vengono attuati. Quindi, secondo me, è un problema
che tutti quanti dovremmo porci in modo abbastanza serio e direi
che su questo l'Assessorato dovrebbe darci alcune garanzie,
altrimenti, in attesa di una programmazione che viene di volta in
volta rimandata, non si sa a cosa si va incontro.
Presidente -
Ha chiesto di parlare il Consigliere Tonino.
Ne ha facoltà.
Tonino (PCI) -
Sia a pag. 88, che a pag. 89 ci sono i
Cap. 35900, il 36000 e il 36150 che sono destinati all'attività
promozionale nel settore del commercio. Io ho partecipato ad alcune
di queste manifestazioni e non sempre - confesso - mi sono sembrate
delle manifestazioni utili per cui forse un taglio in tal senso si
poteva fare.
La domanda che volevo fare era di altra natura ed era se in
Giunta, durante la formazione del bilancio, l'Assessore Chabod ha
proposto tagli in questi capitoli, magari per riservarli al
risanamento del bestiame, problema che sappiamo essere
particolarmente grave.
Presidente -
Ha chiesto di parlare il Consigliere
Mafrica. Ne ha facoltà.
Mafrica (PCI) -
Volevo sapere a che cosa sono destinati i
900 milioni a residuo del Cap. 35800.
Presidente -
Ha la parola l'Assessore all'industria e
commercio, Chabod.
Chabod (DC)
- Posso rassicurare Tonino che per quanto da
egli sollevato ci pensano Marcoz e Rollandin, visto che Pollicini
non ha voluto saperne.
Sulla questione che ha sollevato Cout per l'industria, egli ha
ragione, ma è la stessa questione degli alberghi e dei fondi di
rotazione del turismo.
Sui 900 milioni disponibili aspettiamo che le banche istruiscano
le pratiche, dopodiché noi erogheremo i fondi.
Abbiamo 500 milioni per l'industria e con questi cercheremo di
tamponare le falle più pericolose.
Per la questione della promozione per l'artigianato, di cui
Tonino dichiara di non essere soddisfatto, devo dire che ormai la
nostra partecipazione è tradizionale, cioè consolidata. Io andrò a
Donnaz e dirò che Tonino dice che non servono più tali
manifestazioni.
Presidente -
Pag. 88, pag. 89, pag. 90, pag. 91.
Ha chiesto di parlare il Consigliere Minuzzo. Ne ha facoltà
Minuzzo (PSDI)
- Sia il Ragioniere Capo che l'Assessore
Ramera probabilmente hanno già capito perché chiedo di intervenire.
Sul Cap. 36900 sono stati previsti, per l'80, 70 milioni e ci sono,
a residuo, 140 milioni. È una cosa tecnicamente impossibile, perché
so che questi fondi sono già stati versati alle banche. Lo stesso
dicasi per un'altra questione che vedremo in seguito.
Presidente -
Ha chiesto di parlare il Consigliere Martin.
Ne ha facoltà.
Martin (UVP) -
Mi riferisco al Cap. 37150. - Spese per
iniziative turistiche - Ultimamente è stato aperto un ufficio a
Roma ed abbiamo saputo che con tale iniziativa si sono già ottenuti
dei buoni risultati, perché già da quest'anno ci sono stati
parecchi romani che hanno trascorso le vacanze invernali in Valle
d'Aosta.
Tale iniziativa rientra in questo capitolo di 500 milioni oppure
no?
Presidente -
Ha chiesto di parlare il Consigliere Tonino.
Ne ha facoltà.
Tonino (PCI) -
Io vorrei chiedere e conoscere alcune
valutazioni dell'Assessore in merito ai tagli apportati in questa
parte di interventi promozionali per il turismo. I tagli ci sono e
sono dei tagli in un settore che è vitale per la nostra economia.
Tra l'altro, dal programma complessivo, se si tolgono gli
interventi per la costruzione delle strutture della casa da Gioco
di Saint-Vincent, che da sole arrivano a quasi 12 miliardi, resta
poco più di 2 miliardi, su tutto l'intervento promozionale per il
turismo, il che è molto poco.
Inoltre non ho trovato da nessuna parte impegni per il
collegamento Aosta-Pila-Cogne-Galleria, un problema su cui si è
discusso più volte in quest'aula. Aspettiamo anche per questo il
riparto?
Presidente
- Ha la parola l'Assessore alle Finanze,
Ramera.
Ramera (DC)
- Il fatto sollevato dal Consigliere Minuzzo
credo sia la terza volta che accade. Si tratta di una errata
battitura, per cui, nell'assestamento di bilancio, dovremo per
forza correggere questi errori.
Presidente
- Per la risposta agli altri Consiglieri che
hanno chiesto le notizie che riguardano il turismo ha la parola
l'Assessore al Turismo, Urbanistica e Beni Culturali,
Pollicini.
Pollicini (DP)
- L'Assessore ai lavori Pubblici Borbey ha
detto che io mi faccio fare le domande ad hoc dalla minoranza.
L'Assessore Borbey sostiene che io mi sono messo d'accordo con la
minoranza
(...interruzione...)
Il Cap. 37150 non riguarda l'ufficio di Roma. Queste sono spese
inerenti alla gestione delle piscine regionali. È previsto un
deficit complessivo più verso i 400 milioni che non verso i 350 e,
quindi, rimarrebbero al massimo 100-150 milioni. Con questi 100-150
milioni dovremmo assumere alcune iniziative culturali, dovremmo
fare le pulizie delle piazzole per i turisti, erogare il servizio
di guide turistiche ai castelli di proprietà regionale, migliorare
la segnaletica e i famosi sentieri dell'anello di 250 km. che
collega Gressoney fino a Champorcher.
Con questo limite dovremo contenere il servizio di guida ai
castelli perché non siamo in grado di pagare le guide. Limiteremo
tutta una serie di altri impegni perché le piscine da sole
assorbono 400 milioni ed il Capitolo ne ha soltanto 500. Se non
arriva "san riparto", evidentemente la proposta fatta dal collega
Borbey, il quale darà l'esempio di dimettersi, è il minimo che
possiamo fare.
La domanda più complessiva, capziosa, ma abbastanza valida è
quella dei tagli. I tagli sono tali da considerare dei risultati
nel settore che saranno rapportati alla possibilità di intervento
promozionale che ha la nostra Regione nel campo del turismo.
Chi ha letto soltanto ieri "24 Ore" vede che in prima pagina
esiste addirittura l'incentivo selvaggio al turismo, perché neanche
la Regione Emilia in quel settore ha fatto quello che gli operatori
turistici intendono si debba fare, per cui da soli, autonomamente,
si sostituiscono all'ente pubblico, visto che attualmente è
previsto da parte delle maggiori aziende di viaggio una riduzione
dell'affluenza del mercato tedesco verso la riviera romagnola che
va dal 40 al 50%. Quindi, tutta una serie di iniziative assunte
tendono a sopperire alla carenza della presenza dell'ente
pubblico.
Per di più c'è una lettera recentissima mandata al Ministro
Signorello e al Presidente del Consiglio dei Ministri da parte
dell'Assessore al Turismo della Puglia, il quale fa presente al
ministro stesso che le prenotazioni europee per i soggiorni in
Italia sono crollate in quella Regione del 60% rispetto allo stesso
periodo dell'anno precedente.
Nella lettera l'assessore avanza una serie di proposte legate ad
interventi nel settore del Turismo ed invita il Presidente del
Consiglio ed il Ministro a portarle avanti. Fa, inoltre, presente
che uno dei fattori piuttosto massicci che intervengono a
penalizzare la nostra proposta turistica è costituito dalla
concorrenza straniera e, inoltre, che la svalutazione fa si che i
prezzi non siano più competitivi.
Un altro degli aspetti fondamentali è che noi, come Regione
Autonoma della Valle d'Aosta, abbiamo due campagne pubblicitarie da
fare, cioè quella invernale e quella estiva, mentre, ad esempio, la
Regione Emilia Romagna ha una sola campagna.
Dobbiamo anche considerare, ad esempio, che la Regione Lazio
investe in sette anni 570 miliardi peri l turismo. La Regione
Friuli-Venezia Giulia investe nel 1980 2.800.000.000 per la
promozione turistica; la Regione Piemonte, solo per lanciare lo
slogan "Piemonte orizzonte", ha speso solo in manifesti 350 milioni
ed un miliardo e mezzo per la campagna pubblicitaria.
Non dobbiamo dimenticare che negli ultimi anni siamo entrati in
concorrenza con sei o sette regioni italiane che hanno addirittura
inventato delle stazioni invernali ed estive.
Quest'anno una delle conseguenze dei tagli sulla spesa sarà
quella che dovremo rinunciare alle campagne pubblicitarie
attraverso il mezzo televisivo; inoltre non saremo presenti in
alcuni mercati (belga, svizzero, olandese, austriaco). Cioè mentre
prima partecipavamo ad otto saloni internazionali, quest'anno
parteciperemo soltanto a cinque.
Poiché dobbiamo rinviare la pubblicazione di un nuovo deplian
invernale, dovremo economizzare addirittura il materiale
propagandistico e, già ora non soddisfare una serie di richieste di
depliants promozionali della nostra Regione. Questo capitolo, in
sostanza, si è ridotto per quanto riguarda la capacità di spesa,
del 35%.
Dobbiamo considerare, ad esempio, che la nostra presenza
turistica nel campo straniero è piuttosto limitata.
Nel 1980 noi abbiamo una presenza di stranieri pari al 12,5%.
Rispetto al '70 l'aumento delle presenze turistiche ufficiali sono
dell'80%, perché nel 1970 abbiamo avuto 2.894.000 presenze e
nell'80 siamo a 5.250.000, di cui 649.000 presenze straniere.
Certo, se noi guardiamo le presenze straniere in altri paesi ci
troviamo di fronte a situazioni che ci lasciano purtroppo
preoccupati. Per fare degli esempi vorrei ricordare che la stazione
turistica austriaca che ho visitato la settimana scorsa ha il 33%
di presenze tedesche, il 31% di presenze nazionali e tutto il resto
di presenze straniere. L'Alta Val Badia ha il 90% di presenze
straniere.
Noi nel campo esterno siamo piuttosto scarsi. D'altra parte
tutta una serie di strutture, per quanto ci riguarda, è piuttosto
carente. Non possiamo dimenticare, ad esempio, che il rapporto che
noi abbiamo tra dotazione alberghiera e seconda casa è fra i
peggiori esistenti nel nostro Paese: noi abbiamo meno di 20.000
posti, e nemmeno tanto qualificati, in alberghi, ed abbiamo oltre
150.000 posti in seconde case.
Certo necessiterebbe, secondo me, anche un altro filmato sulla
Valle d'Aosta perché il nostro ormai è vecchio di molti anni, per
cui non ha più la capacità di attrattiva rispetto alle ultime
offerte turistiche della nostra Regione.
Evidentemente il turismo è un settore decisamente penalizzato e
che va considerato per quello che è il suo apporto economico alla
Regione, cioè quasi il 28% del reddito regionale. Molte volte in
quest'aula si sentiva dire che i finanziamenti sul piano
propagandistico e pubblicitario erano finanziamenti di carattere
non palpabile. La realtà è che oggi c'è un'estrema concorrenza non
solo italiana ma anche straniera, tanto è vero che una fetta
abbastanza consistente di turisti inglesi che venivano in Valle
d'Aosta quest'anno è stata dirottata dalle agenzie turistiche
inglesi verso l'Austria.
Certo noi non siamo più concorrenziali con i prezzi, vuoi con i
prezzi degli impianti, vuoi con i prezzi degli alberghi, però va
detto che in questi paesi, ad esempio, per gli impianti, vi è
l'intervento dell'ente pubblico in maniera decisamente diversa e
superiore rispetto a quanto non siamo interessati noi.
È indubbio che qui lo sforzo deve essere notevolissimo. Noi
partecipiamo in maniera piuttosto limitata a questo sforzo e,
secondo me, non ci siamo resi conto dell'importanza che ha la
nostra presenza nei saloni dove si vende turismo per portare avanti
delle offerte.
Fatalmente la concorrenza si svolge non solo sul piano della
qualità dell'offerta, in cui siamo piuttosto carenti, ma anche sul
piano della presenza continua e martellante attraverso quei mezzi
di persuasione più o meno occulta come la televisione, la radio e i
giornali.
Noi siamo da quest'anno addirittura assenti da qualunque spot
televisivo.
Per quanto concerne il collegamento Aosta-Pila è evidente che si
tratta di un problema di carattere finanziario perché il costo è
notevolissimo. È stato dato incarico a tre studi specializzati di
fare delle proposte di larghissima massima sulle quali la Giunta
dovrà esprimere un giudizio, riservandosi eventualmente di
assegnare ad uno di questi tre studi l'esecuzione del progetto
definitivo.
Evidentemente il discorso è di carattere economico. Basti dire
che il collegamento Aosta-Pila va da un minimo di 12 miliardi ad un
massimo di 35 miliardi.
L'altro aspetto del problema è di priorità. Sul collegamento più
importante, quello fra Acquefredde e Cogne, abbiamo un progetto
completo di 6 miliardi e 200 milioni e un progetto di minima il cui
costo oggi è valutato 2.800.000.000. La Giunta ha dato incarico a
questi professionisti di portare avanti le pratiche a livello
ministeriale. Se vi saranno disponibilità finanziarie la priorità
sarà per il collegamento fra Aosta e Cogne. Però un problema di
carattere finanziario come questo non poteva essere affrontato in
presenza di questa carenza di liquidità.
Basti dire che occorre considerare quanto è il costo di una
cabinovia. Una cabinovia da 40 posti costa oltre 4.000.000 al metro
e siccome sono 8 Km. il costo si aggira sui 32 miliardi. La cabina
a 4 posti costa 1.500.000-1.700.000 al metro e, quindi, il costo si
aggira sui 12-13 miliardi.
Presidente -
Ha chiesto di parlare il Consigliere
Minuzzo. Ne ha facoltà.
La Presidenza fa presente che intende dare la parola ai colleghi
che la chiedono per chiarimenti sulle pagine 91 e 92 e fino al Cap.
37560, rimandando al pomeriggio l'esame successivo.
Minuzzo (PSDI)
- Io prendo per buona la risposta datami
per ben tre volte dall'Assessore Ramera, però volevo avere un
chiarimento. Io prendo atto che sia stato un errore materiale,
comunque questo errore di fatto è sempre stato riportato e
arriviamo alla fine che ci troviamo con 140 milioni in più di
residuo che in effetti non sussiste.
Cap. 36600 70 milioni, Cap. 36900 altri 70 milioni, quindi sono
140 milioni. Quindi, se si è trattato di errore materiale che è
sempre stato portato avanti, dovrete fare una modifica ed il
deficit aumenterà di 140 milioni. Avendo 140 milioni in meno di
residuo è chiaro che dovremo togliere nel totale finale questi 140
milioni.
Io ve l'ho detto: se ne avete voglia, o avete dieci minuti che
non sapete come impiegare, potete fare la correzione.
Presidente
- Pag. 91, pag. 92, pag. 93. Ha chiesto di
parlare l'Assessore al Turismo, Urbanistica e Beni Culturali,
Pollicini. Ne ha facoltà.
Pollicini (DP)
- Solo per dare alcuni dati che mi
sembrano importanti circa la nostra presenza turistica. Kitzbuel è
una cittadina di 8.000 abitanti ed ha 5.000 posti letto
alberghieri, 3.000 posti in alloggi privati e 2.500 posti in
seconde case. La presenza straniera è questa: 33% Tedeschi, 8% Gran
Bretagna, 8% Olanda, 6% Svezia, 4% Belgio, 3% Stati Uniti, 2%
Francia.
Come presenza straniera noi abbiamo il 12,5% e nel '70 avevamo
il 9,8%. Le presenze straniere in Valle d'Aosta sono in
progressione.
L'Alta Val Badia, che non ha seconde case - ha solo tre seconde
case - ha un enorme numero di posti letto alberghieri oppure presso
privati per un totale di 15.000 posti, ha il 90% di presenze
straniere e le prenotazioni avvengono da un anno all'altro e non è
possibile trovare posti. In Val d'Aosta dovremmo imparare da chi il
turismo lo fa anche in maniera culturale, cosa che non mi pare
siamo in grado di fare noi.
O capiamo questa lezione o fatalmente noi arretreremo
continuamente rispetto a queste zone. Noi abbiamo i prezzi troppo
alti. Siamo più cari di alcune stazioni svizzere e francesi qui
vicine. Non parliamo poi di rapporti con le stazioni austriache: in
questo caso la differenza penso sia del 30%, nonostante un cambio
che certamente favorisce la moneta più forte.
Presidente
- Colleghi Consiglieri, se non c'è nessuno che
chiede la parola, io dichiarerei terminati i lavori di questa
mattina e vi inviterei ad essere puntuali e presenti alle ore 16
quando riprenderemo l'esame delle spese con il cap. 37800.
La seduta è sospesa.
La seduta termina alle ore 12,50.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK