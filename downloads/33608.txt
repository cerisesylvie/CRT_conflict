Consiglio Regionale della Valle d'Aosta - Oggetto del Consiglio n. 1721 del 6 aprile 2011 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
GIUNTA REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1721 del 6 aprile 2011 - Resoconto
OGGETTO N. 1721/XIII - Dibattito sulla nuova situazione
politica e sulla composizione della maggioranza in seno al
Consiglio regionale della Valle d'Aosta. (Reiezione di una
risoluzione)
Président
- Nous allons continuer la discussion sur le
point n° 5 à l'ordre du jour. Le dernier intervenu était le
Conseiller Louvin.
La parole au Conseiller Bertin.
Bertin (ALPE)
- Questo allargamento, questo accordo è la
logica conclusione di un percorso politico che da diverso tempo
accomuna l'Union Valdôtaine e il PdL, un percorso, come si diceva
questa mattina, nato diverso tempo fa - già si accennava alle
elezioni comunali di Courmayeur... - e che ha avuto
un'accelerazione, come al solito in questo campo piuttosto decisa,
quando ad Augusto Rollandin sono stati affidati i pieni poteri
dall''Union Valdôtaine; una soluzione da questo punto di vista,
anche alla luce del nuovo
dominus
della situazione,
inevitabile, conoscendo ormai le logiche e gli interessi che
guidano l'azione del Presidente Rollandin. Non si tratta pertanto
di uno scherzo o un pesce d'aprile, come ancora qualche giorno fa
sperava l'Onorevole Caveri dal suo
blog
, che fra l'altro
definiva questo accordo fra il partito berlusconiano e l'Union
Valdôtaine come una bizzarria.
Certamente bisogna dire che, da un certo punto di vista, almeno
apparentemente, la cosa è poco comprensibile: non lo è innanzitutto
perché questa mattina abbiamo scoperto che tale accordo non è
neanche fatto su un programma: il programma non ci è stato
illustrato e non si capisce quale sarà e su cosa poi si baserà
quest'alleanza. Diventa anche difficile commentare, di solito le
alleanze nascono dalla condivisione di un programma nell'agire
concreto, questa mattina ci è stato fatto l'elenco delle cose
fatte, che poco aveva a che fare con un nuovo programma di una
nuova maggioranza.
Se guardiamo poi la cosa da un punto di vista strettamente
numerico, il cosiddetto "centro autonomista", così si era
autodefinita l'alleanza Stella Alpina, Fédération, Union Valdôtaine
presentandosi alle elezioni regionali del 2008, si era presentata
come una specie di terzo polo... già di per sé dire terzo polo
porta piuttosto sfortuna e in effetti si vedono i risultati, oggi
il centro autonomista di fatto muore.
Ritornando a quanto dicevo prima, con 23 consiglieri se si vuole
fare qualcosa, tipo governare, non è necessario allargare la
maggioranza, 23 consiglieri sono più che sufficienti per garantire
un'azione politica decisa e chiara, non c'è bisogno di un
allargamento. Politicamente poi, se crediamo che la politica abbia
ancora qualcosa a che fare con le idee e con i valori, diventa
francamente difficile spiegarsi cosa ha a che fare l'autonomismo
valdostano, che storicamente nasce dall'antifascismo e dalla
resistenza e che ha nel 18 maggio simbolicamente la data nella
quale nasce l'autonomismo post bellico in Valle d'Aosta: nasce
appunto il giorno della morte di Emile Chanoux, trucidato dai
nazi-fascisti. Cos'ha questa storia autonomistica a che fare con
personaggi come La Russa, Coordinatore nazionale del PdL, o la
nipote di Mussolini, o altri personaggi di questo calibro che fanno
parte integrante del PdL, con l'idea di Stato e di Nazione che
hanno queste persone...è francamente difficile capire cosa hanno in
comune...oggi, come si diceva, c'è oggettivamente una rottura
storica dell'autonomismo valdostano nei rapporti con la destra.
Anche scendendo ad una analisi più pragmatica sui risultati che
ha dato questo lungo fidanzamento precedente al matrimonio che
celebriamo oggi, non vi sono grandi cose. L'accordo sul federalismo
fiscale ci ha visti uscire perdenti in una posizione sia
politicamente, sia finanziariamente debole, nella quale ci siamo
prestati ad operazioni che alla fine non si sono rivelate così
vincenti, se le paragoniamo a quelle di altre Regioni autonome, non
ne vediamo dei grandi benefici.
Questa certamente è una Giunta regionale, guardando da un altro
punto di vista ancora, lontanissima da qualunque idea liberale. La
presenza dell'Amministrazione regionale nella società e
nell'economia valdostana è stata confermata da questa Giunta,
tant'è che il primo atto significativo di tale Esecutivo è stato
l'acquisto della Cervino S.p.a. nel luglio 2008 e stiamo assistendo
ad un apparato pubblico che in questi due anni e mezzo non ha
certamente subito una riduzione, anzi oggi probabilmente ci
troviamo di fronte ad un numero di dirigenti mai superato finora da
nessuna Giunta regionale, il che evidenzia che l'apparato pubblico
è rimasto invariato, se non accresciuto, con una presenza
nell'economia e nella società capillare, asfissiante che si dedica
soprattutto al controllo. Non capisco come forze politiche che si
ispirano al liberalismo trovino un accordo - poi su quale
programma? - con un agire che non solo non è liberismo, ma non è
neanche liberale, vede una concezione, un'idea e una presenza della
Regione nella società che è francamente lontanissima da ogni idea
liberale di società!
Questa operazione invece si inserisce perfettamente nelle
strategie di Augusto Rollandin e del gruppo dirigente dell'Union
Valdôtaine, ammesso che un gruppo dirigente ancora esista
nell'Union Valdôtaine...
(interruzione di un Consigliere, fuori microfono)
...qui vediamo che c'è soprattutto il Presidente Rollandin, poi
certamente ci saranno anche altri. Un'operazione un po' simile a
quella di Berlusconi a livello nazionale, con uno sdoganamento
della destra, che diventa parte della maggioranza regionale per la
prima volta dal dopoguerra, formalizzando anche a livello regionale
quello che è stato fatto al Comune di Aosta: una grande coalizione
che abbiamo visto per le elezioni comunali di Aosta basata
essenzialmente e principalmente sulle grandi opere, detto
altrimenti: sui grandi affari. Grandi opere per lo più inutili,
quando non sono dannose, e che certamente non porteranno niente di
buono alla Valle d'Aosta, dei grandi affari che non daranno grandi
benefici ai cittadini valdostani, per cui non si può che esprimere
una certa inquietudine rispetto a questa nuova situazione
politica.
Président
- La parole au Conseiller Salzone.
Salzone (SA-UdC-VdA)
- Grazie Presidente.
L'appuntamento di oggi rappresenta indubbiamente un momento
politico di rilevante importanza. L'allargamento della maggioranza
regionale è un dato di fatto ormai palesato e indiscutibile, anche
per coloro che come noi hanno fin da subito manifestato, pur
legittimamente, dubbi e in alcuni casi scetticismo. Crediamo di
poter dire che questo fatto abbia obbligato un po' tutti i singoli
partiti e movimenti ad un dibattito interno serio e approfondito.
Siamo convinti che gestire tali passaggi politici alla luce del
sole, a contatto diretto con i nostri elettori, senza quindi
assumere decisioni verticistiche, costituisca il modo per
raggiungere obiettivi condivisi. Oggi salutiamo questo evento con
la dovuta considerazione e lo facciamo perché l'allargamento di una
coalizione dovrebbe essere considerato sempre portatore di nuove
risorse in tutti i sensi e, quando è condiviso l'obiettivo comune
di migliorare un progetto per dare ulteriore impulso al prosieguo
della legislatura, l'allargamento deve essere accolto come un fatto
positivo in senso assoluto. È indubbio - e non può essere
certamente sottaciuto - che il tragitto sia stato complesso, per
certi versi, irto di ostacoli per tutti, compreso crediamo per Il
Popolo della Libertà. D'altronde le diverse sensibilità, ma anche
le inevitabili posizioni culturali e ideologiche presenti nelle
rispettive compagini hanno aumentato fortemente il dibattito, a
volte con toni molto accesi come era preventivato, ma, come
affermano molti osservatori, il dibattito e il confronto sono il
sale della politica.
Anche noi di Stella Alpina quindi, come abbiamo già detto, non
ci siamo certo sottratti al dibattito interno, decidendo di avere
una serie di incontri con i nostri iscritti sul territorio per
affrontare il problema contingente e per confrontarci ulteriormente
sui temi più problematici del momento. Il dibattito si è sviluppato
partendo dai contenuti dell'ultimo nostro Congresso, in cui si
individuava nell'accordo fra le forze autonomiste la migliore
formula per il governo della nostra Regione, avvalorata dal fatto
che nelle consultazioni elettorali del 2008 abbiamo conseguito un
eclatante risultato di coalizione. La stessa soddisfazione è stata
espressa per quanto riguarda l'eccellente lavoro svolto in questi
tre anni, caratterizzati da una maggioranza solida e coesa, pur
trovandosi ad operare in un contesto di forte crisi economica.
Proprio per questo Stella Alpina, nel momento più importante delle
riforme in senso federalista e nell'ottica di rilanciare un modello
unico di governo per la Valle d'Aosta, rivendica l'importanza di
mantenere ben salda la barra al centro dell'unità delle forze
autonomiste, unità costruita con l'Union Valdôtaine e Fédération.
Nello stesso tempo non possiamo che prendere atto con soddisfazione
che nel corso della legislatura Il Popolo della Libertà ha
modificato il suo atteggiamento politico, condividendo
sostanzialmente il programma di legislatura delle forze
regionaliste ed è quindi in questa fase di grave crisi economica
che abbiamo potuto apprezzare l'appoggio del PdL, che ha
concretizzato il suo percorso con l'approvazione di una serie di
provvedimenti di fondamentale importanza per la nostra comunità,
giungendo infine alla votazione perfino dei documenti economici più
importanti sotto il profilo politico, come la finanziaria e il
bilancio di previsione della nostra Regione. Il rapporto con Il
Popolo della Libertà peraltro nasce subito all'insegna della
condivisione di una serie di passaggi di forte impatto politico,
che si realizzano cammin facendo, dalla realizzazione di un accordo
politico per le elezioni europee al cartello per le elezioni al
Comune di Aosta e ora concretizzatosi con l'ingresso nella
maggioranza regionale.
Oggi auspichiamo che l'allargamento della maggioranza possa
contribuire ad una maggiore attenzione del Governo nazionale su
questioni di grande rilievo per la nostra Valle, sia sotto
l'aspetto economico che istituzionale, in modo particolare ci
riferiamo alle problematiche inerenti la definizione del principio
dell'intesa per le riforme statutarie, ad una politica specifica
per la montagna, al riconoscimento del diritto ad una
rappresentanza nel Parlamento europeo, nonché alle problematiche
legate all'energia, ai trasporti e all'ordinamento finanziario. Non
sappiamo se il momento contingente possa essere considerato storico
per la nostra Regione, forse lo è sotto il profilo prettamente
politico; certo è che siamo chiamati tutti a rispondere a problemi
vecchi e nuovi che la società in piena evoluzione ci propone. Siamo
chiamati a dare risposte concrete al problema delle nuove povertà,
alla crisi inarrestabile dell'occupazione, alla nuova immigrazione,
alla salvaguardia di un'autonomia finanziaria senza la quale, lo
vogliamo sottolineare ancora una volta, non si può avere una vera
autonomia. Per noi di Stella Alpina, senza voler cadere nella
retorica, tutto ciò sarebbe già storico: sarebbe storico sapere di
aver contribuito a risolvere buona parte dei problemi della gente,
in modo particolare di coloro che sono in seria difficoltà. Ecco
perché ci diventa difficile comprendere, anche dopo aver cercato di
ragionare in modo laico e razionale, dopo aver messo tutto sul
piatto della bilancia, come sia possibile per qualcuno considerare
ancora così complicato condividere un nuovo percorso con una forza
politica che, al di là delle legittime aspirazioni di entrare nel
circuito della maggioranza, vuole mettersi al servizio degli
interessi della Valle condividendo il nostro programma di
legislatura e aprendoci una corsia preferenziale per Roma. Questa
maggioranza non ha certo bisogno di allargamenti numerici, questo
pare ovvio a tutti, ma, in un momento di grande difficoltà in senso
generale, sarebbe irresponsabile non accettare la collaborazione di
chi ha dimostrato con caparbietà di voler contribuire al
miglioramento e al benessere dei valdostani. In questa situazione,
a meno che non si voglia sottovalutare il momento, abbiamo sempre
più bisogno di allargare la condivisione delle scelte, c'è bisogno
di più dialogo e più assunzione delle responsabilità, così come
sono auspicabili meno risse verbali e scontri ideologici diventati
ormai obsoleti. La gente insomma ha bisogno di risolvere i problemi
del quotidiano, ma anche di sentire meno chiacchiere. Oggi quindi,
oltre ai temi contingenti già citati, ci sono sul tappeto partite
in gioco di rilevante importanza che si discutono anche sui tavoli
romani. Basti pensare ad alcuni problemi ancora irrisolti
nell'ambito dei trasporti, vedi la questione della ferrovia,
dell'aeroporto, le tariffe autostradali tanto per citarne alcuni.
In questo senso siamo chiamati tutti, maggioranza ed opposizione,
ad un senso di responsabilità più alto e per questo è bene isolarsi
da quelle frange di tifoseria politica più esaltate, che hanno da
sempre prodotto ostacoli verso un leale dialogo costruttivo
nell'interesse generale. Vogliamo riaffermare anche che rifuggiamo
da chi proclama improvvidamente "no" al dialogo, è fuori dalla
nostra cultura soprattutto in momenti come questi di forte degrado
della politica, ma anche di valori; dialogo e leale confronto sono
l'unico vero richiamo al senso di responsabilità che crediamo ci
debba in qualche modo competere. Per tutti questi motivi la
Segreteria del movimento di Stella Alpina invita i propri
amministratori, a fronte di una conclusione positiva del confronto
fra le forze autonomiste e Il Popolo della Libertà, a continuare a
lavorare nella nuova maggioranza con uguale impegno e
responsabilità, ponendo sempre come orizzonte del nostro agire il
bene delle famiglie valdostane. Grazie.
Président
- La parole à la Conseillère Carmela
Fontana.
Fontana (PD)
- Grazie Presidente.
Da oggi la Regione Valle d'Aosta è governata dal centro-destra,
poco importa la formula tecnica o i numeri, quello che conta è che
la maggioranza autonomista che ha vinto le elezioni del 2008, dopo
aver preso atto del suo fallimento politico, con una mossa ha
deciso di imbarcare la destra per tentare di ottenere tangibili
favori dal Governo nazionale e dal Presidente del Consiglio. Tre
sono i fatti evidenti che emergono da questa nuova pagina politica:
primo, lo svilimento delle prerogative della nostra autonomia
ridotta ormai a presentarsi a Roma con il cappello in mano per
tirare a campare, accettando in cambio qualsiasi compromesso
politico; secondo, l'ammissione del fallimento di tre anni di
Governo autonomista incapace di affrontare la crisi in Valle
d'Aosta; terzo, il disprezzo dimostrato dalla dirigenza dell'Union
Valdôtaine nei confronti degli elettori valdostani e anche dei suoi
elettori, che nel 2008 avevano indicato con chiarezza una
maggioranza e un programma di governo e oggi fanno i conti con un
ribaltone degno della Prima Repubblica.
Mi voglio soffermare in particolare sul grave fallimento
politico della maggioranza autonomista. Come già evidenziato
durante la campagna per le elezioni comunali del 2010, il blocco
autonomista si è dimostrato incapace di gestire la difficile
situazione che si è prodotta in Valle a seguito della crisi
economica, incapace di affrontare e risolvere il caos nel settore
dei trasporti, incapace di rispettare le promesse di
stabilizzazione dei lavoratori precari, incapace di risolvere le
difficoltà crescenti del settore zootecnico, l'
impasse
dell'edilizia e il declino industriale della nostra Regione. Di
fronte a queste e ad altre gravi emergenze regionali nel settore
del lavoro e dei trasporti, a difficoltà nell'accesso
all'occupazione per i giovani, a mancanza di regole trasparenti per
l'assunzione delle società partecipate regionali, al ridursi dei
benefici per tutti connessi all'autonomia speciale e più in
generale di fronte alla grave crisi del sistema economico
valdostano, il partito di maggioranza della Valle d'Aosta ha messo
in scena una rappresentazione sbiadita della vecchia politica tanto
contestata quando il teatrino si svolge a Roma. Il PdL diventa
allora una stampella indispensabile per mantenere in piedi
numericamente un Governo regionale in affanno. È molto grave che
questo avvenga in totale spregio della legge elettorale che si
configuri di fatto come un ribaltone politico, che non ha il
coraggio di restituire agli elettori il diritto di decidere chi li
governa. Nonostante la manfrina politica delle trattative che non
si riferiscono a poltrone nel palazzo, alludendo a forme ancora più
gravi - perché nascoste - di accordi, resta il fatto che da tempo
la decisione è stata presa dai vertici dell'UV senza che nessuna
proposta riguardasse la soluzione dei problemi veri e stringenti
della comunità valdostana.
L'allargamento si configura inoltre come una grave anomalia
rispetto alla legge elettorale in vigore, che ha consentito agli
elettori valdostani di individuare nel 2008 una precisa maggioranza
e un programma di governo. Ora i casi sono due: o il PdL aderisce
al programma degli autonomisti e dichiara esplicitamente che in due
anni ha cambiato idea, oppure la nuova maggioranza regionale di
centro-destra si presenta con un nuovo programma e con nuove
priorità. Nel primo caso c'è da chiedersi per quale motivo ci hanno
tediato per mesi e mesi con consultazioni, dibattiti, litigi e
mezze scissioni; se invece stiamo parlando di un cambiamento
politico programmatico della coalizione che ha vinto le elezioni
nel 2008, allora la faccenda è diversa. Se cambiano i presupposti
che hanno determinato quel voto, è necessario tornare a votare:
diventa necessario perché la legge elettorale valdostana non
conferisce al vincitore una delega in bianco, ma un voto sulla base
di una precisa opzione politica, vincolato appunto alla
presentazione di un programma comune. Se esso cambia in corso
d'opera, anche l'orientamento e il voto dell'elettore potrebbero
cambiare, ecco quindi che la posizione del PD - che chiede di
sancire con un nuovo voto il cambiamento degli equilibri politici e
delle alleanze in Regione - non è una questione virtuale, ma di
rispetto della legge e degli elettori. Stante l'attuale legge
elettorale, devono essere gli elettori ad esprimersi rispetto ad un
cambio di maggioranza, quindi l'unica strada percorribile è quella
di tornare al voto. Grazie.
Président
- La parole au Conseiller La Torre.
La Torre
(FA)
- Grazie Presidente.
Si discute tanto di politica in Italia in questo momento, è un
argomento che "attraversa" non solo quest'aula, ma il Parlamento,
le strutture stesse dei partiti; in realtà, però, la politica oggi
si dovrebbe interrogare dove ha messo quello che, a mio avviso, è
un elemento fondamentale del modo di fare politica, ossia il
coraggio di fare politica. Oggi non si riesce più a capire che il
coraggio di fare politica è uno degli elementi portanti del fare
politica e io rivendico questo diritto, lo rivendico per me stesso
e lo riconosco anche a chi lo pratica e lo porta avanti nelle sue
azioni: il coraggio di fare politica, il coraggio di mettersi in
discussione, il coraggio di confrontarsi, di aprirsi al confronto.
Certamente una maggioranza di 23 voti è una maggioranza che non ha
nessun tipo di problema e che può andare ovunque, fare tutto quello
che vuole, ma c'è un elemento: corre il rischio di essere una
maggioranza che non ha il coraggio di fare politica. Noi oggi,
rivendicando tale ragionamento, veniamo in quest'aula a presentare
questo allargamento della maggioranza. Noi crediamo che nel
cambiamento, in chi realmente crede nel cambiamento....sia
implicito il cambiamento nell'evoluzione che intorno a noi si sta
muovendo...solo affrontando questo cambiamento e questa evoluzione
possiamo dare quelle risposte che vengono richieste alla politica.
Chiedetevelo per voi stessi se avete il coraggio di fare politica,
se avete il coraggio di mettervi in discussione; noi ce lo abbiamo.
Credo sia proprio questo uno dei mali - mi consenta e non c'è
polemica - che attraversa in questo momento la sinistra: il non
coraggio del cambiamento; lo dicono al loro interno tanti degli
esponenti, lo dice Renzi, lo dicono altri...la staticità. Ebbene,
non vogliamo essere prigionieri di questo, crediamo che la politica
si debba dare anche una risposta, che non può essere quella di dare
una risposta semplicemente a noi stessi trovandoci le garanzie per
essere rieletti. Noi dobbiamo riportarci alle vere risposte che
devono essere date, ossia l'obiettivo di garantire alla nostra
collettività una crescita e quel benessere che noi, come
amministratori di quella collettività, dobbiamo continuamente
difendere. La politica, quindi, deve continuare ad essere la
ricerca del bene comune, anche mettendosi in discussione, anche con
delle scelte coraggiose, anche cercando di vivere il momento
politico che attraversiamo e trovando all'interno delle energie,
che sono disponibili....quella capacità di affrontare e trovare le
soluzioni, perché la politica è energia, non ce lo possiamo
dimenticare. La politica dovrebbe essere energia e partecipazione,
dovrebbe essere pensiero positivo, non può essere pensiero
negativo!
Ho ascoltato con attenzione le parole di Louvin questa mattina,
che ci voleva spiegare la sua visione della politica: una visione
di opposizione, una visione delle ragioni che devono dividere, una
visione delle differenze che dovrebbero impedire di mettere insieme
queste energie al positivo, una visione quindi negativa. Mi
permetto di dire che il collega Louvin, dopo tanti anni di
maggioranza, probabilmente è sazio di governo e ha pensato che
adesso la nuova politica possa essere quella del "no". Io credo al
contrario che la scelta coraggiosa da noi effettuata oggi sia una
scelta assolutamente al positivo, è una scelta che però giustamente
deve avere una chiarezza di percorso, questo sì che è legittimo che
venga chiesto: una trasparenza di percorso, una correttezza di
confronto, però una correttezza e una trasparenza che c'è stata a
tutti i livelli. Non nasce casualmente, nasce attraverso un
confronto che c'è stato nel tempo. È stato ricordato questa mattina
dal Presidente della Regione, forse anche da altri...per quelle che
sono state le azioni politiche che questa Regione ha portato avanti
sia al Parlamento europeo...al Comune di Aosta, dove (non
dimentichiamo) la stessa discussione era stata fatta in via
preliminare, dove sembrava che questo spostamento
politico-amministrativo al positivo per rilanciare la città di
Aosta e trasformarla nel motore di quello che potrà essere questa
Regione, sarebbe stato distrutto nelle urne; così non è stato, non
solo abbiamo registrato che così non è stato, ma al Comune di Aosta
quella alleanza ha portato una maggioranza che ha vinto con molti
punti in più della precedente maggioranza. Evidentemente è perché
la gente percepisce che ci deve essere e che va sostenuta una
volontà che va verso un cambiamento al positivo, che si fa carico
anche di scelte difficili.
Certo che era più semplice probabilmente anche restare in una
maggioranza di 23, ma io credo che il percorso che si sta portando
avanti insieme con gli amici del PdL, che hanno dimostrato, con una
grande discussione interna, dignitosa e con posizioni giustamente
diverse, ognuna con la sua dignità, la capacità di mettersi a
disposizione della Valle d'Aosta in tutti quelli che sono stati i
passaggi fondamentali e che probabilmente dovremo ancora
affrontare. Non ultima la questione della DEVAL, ma non vorrei
arrivare a questo pragmatismo così esasperato, vorrei raccogliere
anche la sollecitazione di Bertin di fare un ragionamento più
elevato. Non è solo quindi una questione pragmatica, ma è anche una
questione di coraggio di mettersi in gioco, di riuscire a dare una
svolta a questa Regione, nel senso che questa Regione oggi ha
bisogno di impegnarsi; fino ad oggi è andata bene, abbiamo saputo
gestire bene le nostre risorse, da oggi c'è bisogno di impegnarsi
ancora di più e raccogliere intorno a questo nucleo che si vuole
impegnare le migliori energie, quel famoso pensiero positivo che
deve guidare le nostre azioni. Ecco perché questo è un punto di
partenza non un punto di arrivo; non sento alcuna necessità di
vantarmi di niente, ringrazio chi mi ha riconosciuto un ruolo di
pontiere, penso di aver fatto solo il mio dovere all'interno di
quel coraggio di fare politica, ma questo è un punto di partenza.
Non è oggi che noi raccogliamo il frutto di questa apertura, lo
verificheremo sul terreno nelle cose che faremo. Non a caso il
programma - lo ha detto bene il Presidente - era un programma
aperto fin dall'inizio, che oggi, alla luce dei grandi cambiamenti
attorno a noi, è un programma che si aggiorna e trae energia dalla
disponibilità che viene data. Questo è un elemento eccezionale
nella sua semplicità e nella sua trasparenza; ecco perché oggi la
discussione ha anche un binario sereno, non c'è bisogno di tante
cose o di arrivare a un voto per dire cose che sono percepite da
tutti. È chiaro che è una sfida, non so se la vinceremo e se,
quando arriveremo al momento elettorale - che comunque è sempre a
valle di un percorso anche politico -, i risultati ci saranno, ma
non ho paura di mettermi in discussione e ringrazio anche il
Presidente che accetta questa sfida e la porta avanti. Non abbiamo
paura di metterci in discussione, perché siamo convinti che
possiamo lavorare per il bene della nostra collettività e possiamo
migliorare la qualità della vita ancora una volta in questa
regione. E non ho neanche paura di perdere la mia identità, so
benissimo chi sono, non perdo la mia identità; chi ha paura di
perdere la propria identità è perché probabilmente ha dei dubbi con
sé stesso ed è lì che si deve interrogare qualcuno, perché chi
conosce da dove viene sa chi è e sa dove vuole andare, non ha paura
di perdere la propria identità. Il rapporto "viaggia" anche sulle
spalle delle persone, perché anche la realtà poi è fatta dalle
persone e devo dire personalmente - mi direte che sono di parte -
che la collaborazione con il gruppo del PdL è una collaborazione
fatta anche con delle persone che hanno il senso della
responsabilità e lo hanno dimostrato, cosa che molte volte in
quest'aula altri non hanno dimostrato. E non è una cosa da poco,
sennò si banalizza sempre tutto, non è solo la questione della
DEVAL che è importantissima e sarà epocale quando sarà capita fino
in fondo, non è solo quello, ma è anche un senso della
responsabilità, che molte volte viene banalizzato, perché molte
volte non si ha il coraggio di fare politica; quando uno ha il
coraggio, si alza in piedi e dice quello che pensa, è così che si
fanno le cose e che si cambiano le cose. Io ho il coraggio di farlo
e ho sostenuto questa posizione, questa battaglia, ritengo che sia
giusta: lo faccio non per me stesso, perché non so neanche se mi
darà dei frutti o dei benefici, ma perché credo in questa Regione,
ritengo che questo possa portare avanti un miglioramento. La
collaborazione con lo Stato ha già dimostrato che è la strada
giusta per garantire a questa Regione ancora la capacità di
mantenere al pieno la sua visione di autonomia e credo sia una cosa
che la gente capirà. È inutile "fare" quelle voci di corridoio,
dove si cerca di "abbattere" attraverso il corridoio quelli che
sono invece i momenti politici fondamentali e pregnanti di una
discussione come questa! Penso che oggi stiamo facendo un passo
importante, un passo che verrà ricordato anche nella storia della
nostra Regione, ma sono convinto che questo passo sarà un punto
fondamentale d'inizio per migliorare ancora la qualità della vita
della nostra regione, nell'interesse dei nostri cittadini. Mi
riservo di intervenire ancora dopo.
Président
- La parole au Conseiller Secrétaire
Tibaldi.
Tibaldi (PdL) -
Grazie Presidente. Faccio anch'io un
primo intervento con l'ausilio di alcuni fogli che mi sono
preparato e mi riservo eventualmente un secondo intervento qualora
siano necessarie delle repliche. Prenderei spunto dalle parole che
ha finito di dire il collega La Torre, ossia bisogna avere il
coraggio di mettersi in discussione e di mettere in discussione,
allora vorrei fare alcune considerazioni che non ho lesinato di
effettuare anche nelle settimane scorse e che oggi in parte
ripropongo guardando dall'interno il PdL, ma anche con gli occhi
non tanto del Consigliere, ma soprattutto dell'elettore pidiellino,
perché in fondo se noi siamo qui, è perché abbiamo la
legittimazione popolare; di conseguenza, dobbiamo alla fine dei
conti rendere conto del nostro operato - scusate il gioco di parole
- a loro.
Leggevo nei giorni scorsi sui giornali alcune dichiarazioni: si
parlava di svolte epocali in Regione - e questi erano i giornali di
marzo -, gli unici fatti epocali che abbiamo vissuto in queste
ultime settimane sono su scala mondiale e vorrei riferirmi in
particolare al Giappone, che è stato colpito da un terremoto la cui
intensità non era mai stata registrata così forte, e alla guerra al
regime di Gheddafi, evento in merito al quale l'Italia sta
ricoprendo un ruolo importante. Lo scenario politico regionale
invece non ha registrato nulla di epocale, nemmeno quella rottura
storica di cui parlava poc'anzi il collega Bertin, perché ancora
immaginare o evocare il fascismo e l'antifascismo mi sembra
piuttosto pretestuoso e strumentale. Lo scenario politico regionale
ha registrato il fatto che molti elettori di centro-destra stanno
constatando con preoccupazione - e sottolineo il termine
"preoccupazione" - l'esistenza di un minimalismo senza precedenti,
talmente evidente che rasenta lo zero e che stamattina mi è parso
di cogliere anche nell'intervento del Presidente della Regione, ma
sul quale poi torno. La legge elettorale regionale del 2007
stabilisce la presentazione preventiva della lista (o della
coalizione) e del relativo programma agli elettori che,
esprimendosi attraverso il voto, decidono chi è deputato a
governare la Regione e chi è assegnato alla minoranza. Il PdL si è
presentato alle elezioni regionali del 25 maggio 2008 con un
programma chiaro ed inequivocabile, di cui voglio - non per il
gusto di tediarvi, ma per rinfrescare la memoria di qualcuno -
rileggere in aula una breve parte dell'introduzione:
"Da tempo i
valdostani auspicano un cambiamento nei modi del Governo regionale,
da tempo sono illusi che per cambiare sia necessario tempo. Noi
affermiamo che non è solo una questione di tempo - ne è passato in
abbondanza! - ma anche e soprattutto una questione di uomini e di
idee. Coloro che hanno governato finora la Valle hanno dimostrato
di essere ispirati principalmente da logiche clientelari, che poco
hanno a che vedere con il benessere collettivo e con l'efficienza
del sistema. La politica di governo nella nostra regione è stata
fino ad ora fine a sé stessa; scopo principale creare facile
consenso elettorale a prescindere dalle reali esigenze di sviluppo
della comunità valdostana".
Aggiungevamo:
"l'Union e i suoi
alleati autonomisti hanno fatto la politica per sé stessi, la
politica degli incarichi delle consulenze che servono solo a
beneficiare gli amici e gli amici degli amici".
Concludevamo:
"i valdostani per noi contano più di chi li governa!".
Non
ve l'ho letto tutto ovviamente, vi ho letto alcuni passaggi
significativi, che sono stati tratti non da quel documento che
leggeva sta mattina Louvin, ma dal
Foglio Azzurro
, che
comunque era il foglio di propaganda elettorale da me ancora
firmato a quell'epoca e comunque condiviso da Bongiorno, Lattanzi,
Benin e Zucchi. Il cartello autonomista Union, Stella Alpina e
Fédération Autonomiste è una coalizione distinta e distante in
termini programmatici dal PdL, chi ha votato nel 2008 gli uni non
intendeva certamente sostenere gli altri e viceversa, il contenuto
dei rispettivi programmi è ben diverso, io me li sono letti
entrambi: ho quello del PdL qui e mi sono anche letto quello della
coalizione vincitrice, sono qui allegati. La forzatura della
lettera e dello spirito della legge elettorale che oggi si vuole
imprimere col cosiddetto "allargamento" non è sanzionabile sotto il
profilo giuridico, ma avrà inevitabili conseguenze sotto l'aspetto
politico. È un atto di infedeltà nei confronti del corpo
elettorale, egoisticamente guardo con preoccupazione al nostro
elettorato, e non a quello del cartello autonomista, visti i
malumori che ho raccolto in questi mesi da molte persone. Non sono
l'unico malpancista, come qualcuno mi ha amorevolmente definito
nelle colonne del
Peuple
; ci sono migliaia di malpancisti
come me e sono anche arrabbiati, anche tra le vostre fila, ma io di
voi non mi preoccupo. Dicevo che molti elettori stanno assistendo
attoniti al fatto che il PdL - o, meglio, chi ne regge le sorti in
sede locale -, dopo mesi di rincorsa spasmodica per conseguire
l'inserimento nella coalizione di maggioranza, abbia ottenuto
l'anelato e fatidico assenso dalle componenti autonomiste. Assenso
che oggi viene consacrato con una chiacchierata sull'argomento; una
chiacchierata, che, pur avendo una sua valenza formale perché
svolta in quest'aula, resta comunque e sempre solo una summa di
parole. Le perplessità e il disappunto che non ho mai celato
sull'ingresso in maggioranza del PdL trovano oggi un'altra
immediata conferma nel titolo dell'ordine del giorno, che non fa un
cenno alcuno alla sostanziale revisione del programma di
legislatura, né all'introduzione specifica di punti salienti del
nostro programma elettorale, quello del PdL, e manca inoltre di un
vero e proprio documento politico tra le parti.
La nuova situazione politica presentataci dal Presidente della
Regione si traduce nell'accettazione incondizionata da parte del
PdL di un programma di governo ideato e sostenuto da forze
politiche completamente diverse dal PdL per origine, per idealità,
per principi e per obiettivi; al quale si aggiunge inoltre
l'accettazione altrettanto incondizionata di riconoscersi nella
Giunta regionale, che non viene scomposta di una virgola,
ovviamente senza assessori azzurri.
Alla collega Fontana, che ha esordito dicendo:
"da oggi il
centro-destra governa la Regione"
, vorrei dire che non vedo
nessun assessore azzurro, forse lei sì, ha le lenti a contatto
diverse dalle mie... io ho delle lenti che non mi permettono di
vedere assessori azzurri nella compagine di Giunta.
"Orgogliosi di essere italiani"
e
"rien à fêter"
sono due slogan che riassumono efficacemente la grande differenza
tuttora vivida tra l'area di centro-destra e quella tipicamente
localista. L'infelice dichiarazione del Presidente dell'Union alla
vigilia del 17 marzo, giorno celebrativo del 150° anniversario
dell'unità d'Italia, ci ha fatto capire la profonda distanza
culturale e politica che ci separa su un argomento come questo:
l'appartenenza ad un popolo, quello italiano; questione che non è
di secondaria importanza e che molti di voi ancora rifiutano o
tendono a strumentalizzare per mera convenienza di parte.
D'altronde l'esordio delle consultazioni sezionali da parte
dell'Union è stato scandito dalle parole chiare e forti del
Presidente della Regione, riportate fedelmente da
La Stampa
del 3 febbraio scorso, secondo il quale l'alleanza col PdL conviene
all'Union perché
"il Governo
- il "Governo Berlusconi" si
intende -
è debole e ci fa comodo, barcamenandosi tra scandali e
fiducie risicate"
. Sono considerazioni pesanti - qua c'è la
fotocopia -, che deridono l'interlocutore politico e che hanno
offeso molti elettori del PdL. Stamattina ho ascoltato il
Presidente, che quasi con un certo distacco ha annunciato
l'allargamento della maggioranza al PdL, non so i miei colleghi -
probabilmente la sensazione è solo mia -, ma io mi aspettavo un
pochino più di partecipazione emotiva, ho colto invece delle parole
estremamente formali, un riassunto di un elenco di leggi che sono
state votate all'unanimità, tant'è che vi è stato lo scambio di una
battuta con Lattanzi:
"potevamo restare una minoranza
collaborativa, tanto votavamo già all'unanimità prima, per votarci
dopo non vedo cambiamenti di sorta"
. Ho soprattutto colto dalle
parole del Presidente che il PdL serve per i rapporti con lo Stato:
per avere i rapporti con lo Stato, il Governo debole ovviamente è
un'opportunità, e a livello locale quale ruolo giochiamo? Anche qui
ho sottolineato o, meglio, ho annotato una frase:
"che il PdL a
livello locale serve per accentuare il sentimento di unità della
comunità valdostana"
, se ho capito bene, se ho annotato tutte
le parole che ha detto in quel preciso passaggio. Vi è poi stato un
elenco di una serie di principi: meritocrazia, sburocratizzazione,
Aosta capitale, sviluppo, impiego occupazionale, ma questi principi
non si possono che condividere, penso che in tutti i programmi
elettorali e di governo siano parole che si trovano scritte in un
modo o nell'altro: il problema è come applicare questi principi,
attraverso quali atti o fatti si da concreta attuazione agli
stessi. È questa allora la
realpolitik
, quella tipica di chi
usa il potere fine a sé stesso? O è aspetto deteriore della
politica, che ha forse abbagliato anche qualche mio collega?
Numerosi iscritti e simpatizzanti del PdL mi hanno scritto
evidenziandomi come il partito non abbia mai convocato un'assemblea
generale o delle consultazioni territoriali, lasciando una
decisione di questo peso nelle mani di alcune persone che hanno
agito per conto di tutti ignorando la base. Mi permetto quindi di
stendere un velo pietoso sulla democrazia interna dei partiti -
adesso in questo caso sto guardando il mio partito, perché oggi è
inesistente la democrazia interna -, secondo moderne logiche di un
assolutismo che spesso è ben poco illuminato.
L'area di centro-destra, rappresentata in Regione dal PdL,
assiste attonita ad una clamorosa rinuncia alla propria identità,
nel nome di un'operazione della quale non si ritrovano contenuti
politici. Un aspetto ulteriormente originale è che la coalizione
che oggi incorpora il PdL ha ribadito
"che il nucleo portante
della nuova maggioranza sarà comunque costituito dalle tre forze
regionaliste che si sono presentate in coalizione alle elezioni del
2008 e hanno dato assicurazione al Senatore Fosson che potrà
esprimere al Senato il voto che meglio contribuisce a valorizzare
l'autonomia e la specificità della Valle d'Aosta senza obbligo di
voto a favore del Governo Berlusconi".
È quindi un patto che,
come vedete, è estremamente agevole per una parte, estremamente
condizionato per l'altra. Le tre forze regionaliste non solo non
rinunciano alla propria identità, ma addirittura rafforzano la loro
coesione, come è stato ricordato da Salzone, nei confronti del
quarto partner di maggioranza, confermano il loro programma, che
non è quello del PdL, e la compagine di governo, che rimane
invariata, e autorizzano, se necessario o anche solo opportuno, il
Senatore valdostano a votare contro Berlusconi, relegando il PdL
valdostano ad un ruolo marginale. L'impressione che se ne ricava,
soprattutto da parte dei nostri elettori, è che il PdL si stia
svendendo e assoggettando completamente all'Union e ai suoi
partner. Avrei ritenuto più dignitoso una proposta diretta di
iscrizione all'Union Valdôtaine, l'affermazione può apparire
provocatoria, ma rende bene l'idea del minimalismo di cui parlavo
prima. In questi tre anni di legislatura non ci sono stati segni
tangibili di discontinuità col passato: a parte l'insediamento di
un amministratore unico presso la casa da gioco - proposta già
formulata dal gruppo La Casa delle Libertà nel gennaio del 2008,
ben sette mesi prima che si insediasse la nuova Giunta -, c'è una
sostanziale perpetuazione dei metodi del passato - sono state
costituite altre s.p.a. di scopo a regia pubblica, nelle quali si
effettuano assunzioni su chiamata e poi le classiche consulenze a
raffica -, la gestione che abbiamo sempre contrastato e contestato
e che oggi è accentuata da una concentrazione di decisioni in capo
ad una sola persona e da una dipendenza sempre più marcata della
comunità dai suoi voleri.
Il programma del PdL presentato alle regionali del 2008 era
notevolmente critico nei confronti del
modus operandi
della
maggioranza uscente, in quel caso presieduta da Caveri, e si
proponeva come nettamente alternativo ad esso. I nostri canoni
basilari di alleggerimento della mano pubblica nella società locale
- "meno Regione e più ragione" era lo slogan portante - oggi
vengono ignorati e gettati nel nome di un accordo - anche se non ho
visto alcun foglio che sancisca un'intesa o qualcosa di simile -
che non dà una minima garanzia di cambiamento a noi e ai nostri
elettori. Mi hanno chiesto da più parti e a più riprese:
"cosa
farà il PdL in maggioranza? Quali svolte epocali sarà in grado di
imprimere a questa società che soffre da tempo di un preoccupante
immobilismo?"
. Un attento lettore mi ha spontaneamente
rimarcato che il compito pidiellino rischia di essere senza arte né
parte - io auspico di no -, perché non c'è alcuna possibilità di
dimostrare, nei due anni che residuano al termine della
legislatura, di concretizzare idee e progetti propri del nostro
programma, presentato e votato dai nostri sostenitori, o di
cooperare all'esecuzione del medesimo, o di parte di esso,
attraverso un nostro componente in Giunta. La prima forza politica
italiana e che esprime il Capo del Governo è stata trattata in
Valle d'Aosta come l'ultimo dei servi sciocchi in un cospetto
feudale. La mediazione di Fédération, e in particolare del suo
Capogruppo, che ha un'elevata capacità di spostamento nell'assetto
politico domestico - da
ni droite, ni gauche
a
soi droite
que gauche
-si è rilevata disastrosa e sicuramente improduttiva
per il PdL.
"Il PdL non cerca poltrone"
ha sostenuto qualcun altro
dall'alto della sua protervia intellettuale dopo essersi garantito
la riconferma della propria e gli organi di stampa ne sono buoni
testimoni. Nei giorni scorsi il Coordinatore regionale, che
probabilmente ci sta ascoltando via
streaming
e che saluto,
mi ha parlato con entusiasmo dell'allargamento in itinere
sventolandomi una velina Ansa del 25 marzo (di cui vi ho letto
sopra un passaggio significativo) come se si trattasse di un evento
unico e inimmaginabile. A questo punto mi è sorto un dubbio: o io
non sono più capace di intendere e di volere, oppure lui è a
conoscenza di fatti che mi vengono taciuti. Mi sono sforzato di
capire in questi mesi quale sarà il punto di approdo per il PdL,
per ora vedo molta acqua da tutte le parti - e per una volta non mi
riferisco a centrali, centraline idroelettriche -, così come una
quota significativa dei nostri elettori non vede alcun principio
politico in questa operazione e tantomeno alcuna strategia di
crescita per il partito. Probabilmente c'è già chi ha già incassato
qualche vantaggio personale in termini di interessi o di affari
propri o di propri amici, o ancora è in attesa di ricompense
promesse, ma questa è politichetta, fatta di piccole
gratificazioni, incarichi, consulenze
et similia
;
politichetta con la "p" minuscola, che perpetua i metodi del
passato e non persegue quegli obiettivi almeno un po' più moderni e
più nobili di cui la comunità valdostana meriterebbe di vedere la
realizzazione.
Caro Massimo, mi rivolgo a te, sempre a te, persona con la quale
ho sempre avuto un dialogo franco e aperto e persona alla quale ho
sempre espresso tutte le mie perplessità e difficoltà a riconoscere
la validità di un simile compromesso. Sei il Capogruppo regionale e
hai un ruolo fondamentale non solo nell'ambito del gruppo, ma anche
nel partito: non ci si può accontentare di un inciucetto di
palazzo, a queste condizioni indecenti, per etichettarlo come
risultato politico! Ti esprimo tutta la preoccupazione di quei
nostri elettori che si sentono smarriti e non hanno capito le
ragioni di questa scelta. Preparati a lavorare molto per recuperare
quel consenso che, a maggior ragione se sarai indicato come
Coordinatore regionale, con questo passaggio incomprensibile per i
nostri elettori, rischiamo seriamente di perdere nel tritacarne
elettorale e, come ben sai, le prossime consultazioni non sono così
lontane.
Non ho pregiudiziali nei confronti dell'Union Valdôtaine, vorrei
sottolinearlo, certamente non mi aspettavo un'umiliazione di questo
tipo, a "zero tituli", come direbbe Mourinho, e auspicavo - ma sono
rimasto una voce inascoltata - un percorso di preparazione più
attento e più comprensibile per tutti, con eventuali ipotesi di
fattibilità per il 2013. Le tappe sono state invece bruciate con
forza e imperio utilizzando addirittura l'alibi di Berlusconi, che
avrebbe personalmente dato il suo placet a questa operazione. Oltre
a non sapere come sia stata realmente rappresentata al Presidente
del Consiglio la realtà valdostana (questo rimane uno dei tanti
misteri che aleggiano nel partito e che rimangono senza risposta),
non mi risulta che egli abbia dedicato molto del suo tempo e dei
suoi pensieri ad una regione che non ha mai visitato negli ultimi
20 anni, se non in via occasionale e privata al Congresso della
Democrazia Cristiana delle autonomie (Rotondi) nell'ottobre del
2006. Non fate però sapere al Presidente Berlusconi su quali basi
concrete e concordate si è conclusa la trattativa, perché il PdL
valdostano non ci farebbe e non ci fa certo una bella figura! Ciò
detto, sono costretto a prendere atto - e oggi mi limito a prendere
atto - della situazione politica che si è venuta a creare in
Consiglio regionale. È una maggioranza, come mi ha suggerito
qualcuno o meglio diversi elettori, geneticamente contro natura,
nei confronti della quale mi comporterò osservando scrupolosamente
due principi: il primo, la facoltà operativa offerta dalla
Costituzione in merito al mandato elettorale, che non è soggetto ad
alcun vincolo imperativo; il secondo, i principi del programma
presentato dal PdL agli elettorali che hanno indicato a quattro
Consiglieri regionali di rappresentare dignitosamente ed
efficacemente la nostra area politica e di portare avanti il nostro
programma nella massima istituzione valdostana; questa è la bussola
che ha guidato e che continuerà a guidare il mio agire in
politica.
Président
- La parole au Conseiller Lattanzi.
Lattanzi (PdL)
- Grazie Presidente.
Tutto si può dire, meno che questa cosa non sia alla luce del
sole, cristallina e trasparente, la vera democrazia! Siccome
abbiamo ascoltato parecchi pareri, di camere segrete, appalti,
affari...abbiamo l'opportunità di dibattere di questo evento
importante e il coraggio di farlo in piena trasparenza, nella
coscienza e nella consapevolezza che per il PdL - lasciatemelo
rivendicare - oggi è un giorno importante. È un giorno importante,
al di là dei punti di vista particolari, lo è e rappresento questa
importanza e questa soddisfazione politica a nome di tutto Il
Popolo della Libertà e del gruppo consiliare regionale che
rappresento. Ho il compito anche di rappresentarvi la nostra piena
consapevolezza e la nostra piena coscienza del momento politico che
stiamo vivendo.
Ho ascoltato con attenzione l'opposizione, gli alleati, che
ringrazio per il lungo percorso di dialogo che abbiamo intrapreso e
anche il collega Tibaldi per il contributo che ha voluto dare al
dibattito politico, che non vedo né scandaloso, né disastroso: sono
punti di vista, è evidente che sono difformi e dissenzienti dal
gruppo e dal partito ma, a mio avviso, legittimi e democraticamente
espressi. Siamo consapevoli che oggi formalizziamo
istituzionalmente un percorso in cui invece noi abbiamo lavorato da
tempo: non nasce oggi, non nasce improvvisamente, non nasce nelle
ultime settimane e non nasce esclusivamente per convenienza,
lasciatemelo dire con l'orgoglio di chi sa di aver lavorato insieme
ai colleghi consiglieri, al Coordinamento regionale de Il Popolo
della Libertà per raggiungere questo obiettivo. Un obiettivo che mi
dovete lasciare gentilmente qualche secondo per associarlo al
momento in cui nel 1993, con alcuni amici, in un piccolo
ufficietto, cominciammo a dare la vita al nostro primo embrione,
che era Forza Italia, il primo club e la prima idea di
centro-destra valdostano. Me lo dovete oggi, perché credo sia non
solo doveroso nel rispetto di chi ha iniziato quello sforzo nel
lontano 1993, ma di tutti gli elettori che hanno creduto in quel
progetto politico. Un progetto che, diceva bene Enrico, si fondava
su alcune convinzioni e si fonda - lo ribadisco con orgoglio - su
delle convinzioni politiche: le convinzioni che il centro-destra in
Valle d'Aosta avesse qualcosa da dire, l'avesse da dire da
protagonista e, anche se in quel momento non eravamo ancora
rappresentati nelle istituzioni, eravamo pienamente consapevoli che
il futuro era nostro per il nostro modo di pensare, per il nostro
bacino culturale, per la storia e per le tante storie dalle quali
provenivano gli elettori e i dirigenti quadri del nostro
costituendo partito in quegli anni. Non ve la voglio fare lunga,
solo un piccolo momento di ricordo che ci è dovuto, perché noi
c'eravamo dai primi momenti e in questo abbiamo creduto. Oggi poter
dire che Il Popolo della Libertà entra in maggioranza a Palazzo
regionale...io ho la pelle d'oca e il mio pensiero va a tutti
quelli che ci hanno lavorato, che ringrazio con cuore.
Noi non entriamo in maggioranza per annacquare i nostri valori,
non entriamo in maggioranza neanche per annacquare di un solo
centimetro la nostra volontà politica; noi entriamo in maggioranza,
perché ce n'è l'opportunità e perché, a nostro avviso, non solo non
c'è spartizione, caro Louvin, perché la dietrologia va bene e la
demagogia anche e l'opposizione anche, credo che posso permettermi
di esprimere anche come ex oppositore cosa è giusto fare. Sentire
però parlare di comitati di affari, di accordi di affari... noi non
abbiamo fatto nessun affare: noi abbiamo una bandiera di valori e
di convinzioni che abbiamo messo sul tappeto da anni, delle forze
autonomiste, la loro attenzione, trasparentemente lo abbiamo
sostenuto da questi banchi, ad ogni dibattito sui bilanci abbiamo
sempre espresso con piena consapevolezza e convinzione le nostre
idee e cioè che la nostra Regione avrebbe dovuto prima o poi
condividere e accettare la sfida di un cambiamento e noi oggi di
questo parliamo. La manifestazione dei forestali di questa mattina
è uno di quei segnali del cambiamento. Qualcuno dirà che non è un
segnale positivo, invece è un segnale di coscienza; è anche un
segnale il fatto che un Presidente della Giunta scenda fra quei
lavoratori che soffrono e dica loro in faccia con coerenza,
correttezza e lealtà la verità, ossia che si sta facendo tutto il
possibile e l'impossibile all'interno delle norme e delle leggi del
Patto di stabilità concordato e condiviso da tutte le forze
politiche del Parlamento e imposto dall'Europa, affinché questo
Paese assuma le decisioni di risparmio della spesa pubblica, tra le
quali, purtroppo, ci sono anche i precari. Precari che in altre
regioni sono stati dimezzati e nella nostra regione, anche per il
lavoro politico che c'è stato della maggioranza e del Popolo della
Libertà, abbiamo potuto stamani certificare in poche unità, che
sono convinto troveranno lavoro magari in altre sedi. Siamo oggi
qui con la coscienza pulita di chi non ha barattato nulla, né un
centimetro del proprio e delle proprie progettualità politiche, né
ha svenduto nulla, perché non avevamo nulla da svendere!
Abbiamo messo sul tavolo delle forze autonomiste una serie di
problematiche e voglio ricordare che lo abbiamo fatto dal primo
istante di questa legislatura. Voglio fare allora riferimento alle
citazioni della legge elettorale, che alcuni di voi hanno fatto,
che imporrebbero, se non legalmente, perlomeno politicamente
l'impossibilità a modificare, ad allargare delle maggioranze. Credo
che invece la politica abbia il dovere, come diceva anche Leonardo,
di assumersi delle responsabilità e di cogliere la necessità dei
cambiamenti. Noi non stiamo smontando una maggioranza: noi la
stiamo allargando, noi abbiamo dato una disponibilità alle forze
autonomiste ad essere al loro fianco per portare avanti in maniera
specifica dal nostro punto di vista alcune tematiche che riteniamo
fondamentali per la Regione Valle d'Aosta, per i nostri cittadini
tutti di destra e di sinistra. E lo abbiamo fatto ancor prima che
ci potesse essere l'occasione di pensare che oggi il PdL sarebbe
entrato in maggioranza: lo abbiamo fatto nel 2008, quando
all'insediamento del "Governo Rollandin" abbiamo espresso un voto
di astensione condizionato...un giudizio condizionato alle attività
che questo Governo avrebbe fatto. Lo abbiamo fatto quindi non
esprimendo una contrarietà, ma una disponibilità; abbiamo detto da
quell'istante - potrei citare a memoria la dichiarazione di voto
che feci a nome del mio gruppo - che ci mettevamo in una condizione
di minoranza costruttiva e propositiva, naturalmente riservandoci
l'opportunità di condannare i gesti politici e amministrativi che
non condividevamo, cosa che abbiamo regolarmente fatto. Non è
sfuggito però a nessuno che già nel 2009 il dialogo con le forze
autonomiste, che aveva prodotto l'accordo per le europee, era a
vantaggio esclusivo della Valle d'Aosta. Noi abbiamo fatto un
ragionamento non semplicemente opportunistico, abbiamo fatto un
ragionamento di rappresentatività politica: tutti eravamo concordi
che la Valle d'Aosta meritava, al di là delle norme di legge
vigenti, una rappresentatività al Parlamento europeo e su quella
logica avevamo iniziato a dialogare con le forze autonomiste per
capire se potevamo essere uno strumento. Mi sarei aspettato che le
sinistre facessero lo stesso, mi sarei aspettato che la lista ALPE
non presentasse un candidato in alternativa all'unico vero
candidato europarlamentare che la Regione Valle d'Aosta, i
cittadini valdostani potevano esprimere, l'unico che aveva una
mezza
chance
, agganciandosi ad un partito nazionale e ad un
partito europeo, come il Partito Popolare Europeo, di poter andare
a rappresentare al Parlamento europeo...questa opportunità... Oggi
noi l'europarlamentare valdostano non ce lo abbiamo e non ce lo
abbiamo perché qualcuno non ha avuto il coraggio di fare un passo a
favore dei valdostani: ha avuto l'ambizione della propria
visibilità personale, del proprio ego politico, del proprio
egocentrismo attivistico, ma non ha fatto un passo indietro per
lasciare alla Valle d'Aosta l'opportunità di avere un
europarlamentare, che oggi, se Aurelio Marguerettaz fosse a
Bruxelles, certamente sarebbe preziosissimo non per il
centro-destra, o per il centro-sinistra, o per l'Union Valdôtaine,
o per le forze regionaliste, ma per i valdostani!
Con lo stesso senso di responsabilità, senza svendere nessun
valore, perché questa è stata la prospettiva con la quale abbiamo
affrontato tali tematiche, abbiamo affrontato il dialogo per dare
ad Aosta un governo più congruo e più consono alle nuove esigenze
di Aosta capitale. Aosta capitale aveva ed ha bisogno di uno
scatto, quindi ci siamo ancora una volta resi disponibili con le
forze autonomiste a ragionare su questo scatto e sapevamo che esso
non poteva che non arrivare attraverso ingenti risorse che il
Governo nazionale doveva mettere a disposizione. Il Popolo della
Libertà, come mi sarei aspettato dalla sinistra - cosa che non ho
visto fare in tutti gli anni che Prodi ha governato -, quindi
metteva a disposizione il proprio Governo nazionale per affrontare
le tematiche di viabilità, di università. Stamani il Presidente
della Giunta regionale ha ricordato che il Ministro La Russa fu uno
dei primi a concedere dopo anni di diatriba politica che Prodi
certamente non aveva risolto... la questione della Testafochi per
dare ai nostri studenti valdostani la possibilità...
(interruzioni dai banchi della minoranza, fuori
microfono)
Presidente
- ...per cortesia, vi invito ad evitare questo
teatrino, grazie...
Lattanzi (PdL)
- ...avrete certamente la possibilità di
alzarvi e parlare.
Noi abbiamo valutato il dialogo con le forze autonomiste come
l'unico strumento per dare al pensiero liberale un'opportunità.
Quando sento alcuni dei nostri colleghi, Enrico che rappresenta
una parte minoritaria del nostro elettorato, che evidentemente non
può che essere così, visto che noi non abbiamo uno statuto che ci
autorizza a fare assemblee degli iscritti...è uno statuto molto
semplice, presidenzialista e indica negli eletti i rappresentanti
della base elettorale e del popolo e agli eletti è demandata la
responsabilità di rappresentare queste volontà. Non posso quindi
che trarre la conclusione che gli eletti de Il Popolo della Libertà
hanno preso una serie di decisioni e, per quanto ci riguarda, nella
serenità di doverlo fare nell'interesse de Il Popolo della Libertà,
del nostro pensiero liberale e della comunità tutta. Certo, ogni
qualvolta l'interesse di parte si contrappone all'interesse di
tutti, è un bel momento di confronto, è un bel momento in cui
l'onestà intellettuale deve prevalere. Quante volte noi siamo messi
di fronte a delle decisioni che forse potrebbero accontentare la
nostra base elettorale per farci riconfermare in questo Consiglio,
magari individualmente, ma quante volte ho dovuto spiegare ai
nostri elettori, agli amici che mi hanno votato, che una posizione
era insostenibile come Consigliere, perché andava contro
l'interesse di tutti, ossia della comunità valdostana stessa? Non è
facile, Enrico, lo so, la tua posizione, non è facile la nostra,
però credo sia una posizione responsabile e che questo debba essere
riconosciuto, senza mettere in gioco interessi personali che penso
non si possano sostenere. Io non ho personalmente notizie che i
miei colleghi abbiano degli interessi personali da condividere,
perché adesso in maggioranza avrebbero chissà quali vantaggi.
Chiedo, per cortesia, quando si spara con il "ventilatore" queste
cose, di farlo con estrema serenità! Mi spiegava il Consigliere
Caveri qualche giorno fa che a Roma una delle tante cose che ha
imparato è che c'è uno stile che va mantenuto nei rapporti fra chi
si occupa di politica, proprio per non delegittimare una classe che
ha delle responsabilità e deve potersi presentare di fronte ai
propri elettori con la faccia pulita senza aver nascosto nulla. Noi
abbiamo una responsabilità se volete: quella di aver creduto
fortemente che solo 4 Consiglieri regionali da soli non avremmo
potuto governare la Regione, Enrico questa è la nostra colpa! È
quella che ci siamo resi conto che forse a 17 o 18, maggioranza
assoluta, il PdL ci sarebbe arrivato fra qualche decennio, forse,
quindi avremmo dovuto fare necessariamente delle alleanze, mettendo
sul piatto della mediazione dei passi avanti e dei passi indietro
che tutti hanno fatto. È curioso, a conferma di questa volontà
serena e leale di fare mediazione, come la sinistra dica che oggi
la Valle svolta a destra, qualcuno dice che non è cambiato nulla,
che
"sono rimaste solo le forze autonomiste, il PdL è solo una
minoranza esterna che ci dà una mano formalizzando
all'interno"
, piuttosto che...oggi qualcuno di noi dice:
"ma
noi non siamo in maggioranza, siamo rimasti sostanzialmente in un
peso specifico pari a zero"
. È tipico del pensiero e conferma
che la questione è molto più complessa.
Noi abbiamo posto dei temi in questi anni - e qui non abbiamo
cambiato, Enrico - per noi di fondamentale importanza per la
Regione, per tutta la Regione. Abbiamo detto che ci voleva più
ragione e meno Regione, abbiamo avuto l'acceleratore della crisi
che ha creato la giusta consapevolezza affinché oggi questo accordo
si potesse fare. Quando all'inizio di questa legislatura le forze
politiche hanno presentato i programmi... e condivido con il
Presidente della Giunta quando dice:
"se li leggiamo tutti, si
somigliano tutti quanti, perché tutti vogliono il bene dei
valdostani, vogliono più lavoro, meno burocrazia, però dopo bisogna
fare le scelte"
. Certamente quando nel 2008 abbiamo iniziato
questo processo, noi, come molti di voi, eravamo consapevoli che
sarebbe stata una legislatura molto delicata sotto l'aspetto delle
riforme, vuoi perché qualche mese prima aveva vinto a livello
nazionale il centro-destra, che aveva un accordo strategico con la
Lega che imponeva un processo di riforma federalista, quindi
sapevamo perfettamente cosa questo avrebbe significato per la
nostra Regione. Certo non immaginavamo che a noi ci potesse andare
così bene, immaginavamo delle preoccupazioni. Abbiamo iniziato la
legislatura nella coscienza comune e condivisa che sarebbe stata
una legislatura pesante. Certo non ci aspettavamo ad ottobre 2008
Lehman Brothers, gli effetti finanziari, la crisi economica, la
globalizzazione, l'impatto dell'economia cinese, indiana e
pakistana sull'economia europea, le difficoltà del dollaro e poi
dell'euro, dei debiti pubblici, delle banche che devono pagare i
debiti delle aziende private e quindi socializzare i debiti, non
sapevamo che tutto questo avrebbe portato alla necessità nel 2009
di immaginare dei provvedimenti regionali anticrisi a favore delle
famiglie e delle imprese anche nell'isola felice della Valle
d'Aosta. Non lo sapevamo, ma credo che ci debba essere riconosciuto
a noi 4 Consiglieri regionali de Il Popolo della Libertà, a chi noi
rappresentiamo, al pensiero liberale che rappresentiamo il senso di
responsabilità per avere approvato, al di là delle ideologie, dei
provvedimenti che non andavano verso il libero mercato, ma verso
l'aiuto sociale alle famiglie e alle imprese! Avremmo dovuto essere
accusati - e non vi ho sentito - di socialismo, di
assistenzialismo: non è vero! Come quando abbiamo ragionato sulla
"salva precari", cosa c'è di più antiliberale che una società che
aiuta dei precari a non essere tagliati fuori da norme finanziarie
dettate a Bruxelles, di cui si è dovuto prendere atto e fare
proprie da Roma, perché sappiamo che la situazione della Valle
d'Aosta non è quella della Sicilia, o della Campania, o della
Calabria. Abbiamo affrontato questi temi a viso aperto, quello che
pensavamo, quello che abbiamo nella testa e nel cuore ve lo abbiamo
sempre detto: siamo fortemente consapevoli e convinti che ci sia
bisogno dopo la crisi - e mi fa piacere che il Presidente della
Regione abbia ribadito questo - di rinforzare la maggioranza non
solo per avere una buona interlocuzione con Roma, che c'è già dal
2008 e che non avrebbe bisogno di aumentare i numeri della
maggioranza regionale, ma di un insieme di energie culturali,
intellettuali, professionali per aiutare la Valle d'Aosta e chi la
governa ad affrontare tematiche ancora più drammatiche di quelle
che abbiamo già affrontato, che sono la creazione di posti di
lavoro vero! Perché voi dovete scendere sotto con la lealtà di chi
dice alle persone la verità, Louvin, e non:
"noi ci batteremo
perché tutti sarete assunti in Regione"
! Bisogna dire alle
persone la verità, ossia che è un momento difficile, che la Regione
deve tagliare e non ci fa piacere farlo...
(interruzione del Consigliere Louvin, fuori
microfono)
...non ci fa piacere farlo, perché ci sono bambini in quelle
famiglie, ci sono mutui da pagare, ci sono affitti da pagare! Ma io
gli ho guardati in faccia per dirgli:
"faremo il possibile, non
vi garantiamo il posto di lavoro..."
, perché il posto di lavoro
è un diritto se riusciamo a crearglielo e noi abbiamo la
responsabilità di creare i posti di lavoro! Noi questo ci sentiamo
di dire! Se non vi convincevate sulla "salva precari", la metà di
quelle persone erano a casa...
La Torre
(fuori microfono)
- ...le cooperative
avevano proposto...
Lattanzi (PdL)
- ...avevate proposto le cooperative,
grazie Leonardo.
Io allora, fiero di poter rappresentare un pensiero diverso dal
vostro - da quello delle sinistre evidentemente, ma anche
differente da quello degli autonomisti, che hanno sensibilità
diverse -, rivendico con orgoglio la capacità di essere stati tutti
capaci...in maggioranza e in opposizione come Popolo della
Libertà...di aver avuto il coraggio di dialogare e di fare
politica; credetemi, non abbiamo altri argomenti. Qualcuno del
nostro partito o anche dell'opposizione ci dileggia, perché non
avremmo ricevuto poltrone...non le abbiamo chieste, né pretese, ma
chi rifiuterebbe l'opportunità di poter stare seduto in un posto di
governo con il prestigio e gli aspetti economici che ne derivano,
ma cosa c'entra questo? Cosa c'entra questo con la volontà di
portare nel programma delle forze autonomiste...che, posso essere
d'accordo, questa mattina poteva essere presentato con un documento
sottoscritto da tutti, presentato in maniera ufficiale,
istituzionale per dire quello che ormai si sa da mesi, talmente
trasparente...e cioè che le forze autonomiste, per motivi di
opportunità e di relazione assolutamente condivisibili, per motivi
di ampliamento dell'opportunità di ragionamento e di riflessione
politica, hanno ritenuto Il Popolo della Libertà una
rappresentatività credibile e leale - e io ringrazio le forze
autonomiste di questo - per poter finire questa parte di
legislatura insieme...non ci dobbiamo ringraziare perché abbiamo un
lavoro enorme da fare. Il Presidente stamani ha citato per
capisaldi l'accordo politico-programmatico che abbiamo raggiunto
negli incontri che abbiamo avuto nelle settimane scorse con Stella
Alpina, con Fédération e con l'Union Valdôtaine; ha citato quattro
capisaldi, che sono di un'importanza assoluta, che solo chi vuole
banalizzare, strumentalizzare o ridurre semplicemente ad una
macchietta: e perché non c'è un documento firmato non valevole, di
valenza politica... Credo che i notai della Valle d'Aosta siano
pieni di documenti firmati da forze politiche e traditi e gli
accordi politici non si fanno sui documenti firmati, si fanno sulle
condivise coscienze e gli obiettivi comuni ed è lì che ci siamo
trovati! Abbiamo la voglia di finire questa legislatura dando a
tale autonomia un significato di economia libera. È un'illusione,
un'utopia? Siamo in 4, faremo quello che possiamo. Cercheremo,
Enrico, di incidere per quello che possiamo, sperando di convincere
gli altri 4 Consiglieri di Stella Alpina, gli altri 2 di Fédération
e i 17 di Union Valdôtaine che abbiamo delle proposte vere,
condivisibili: questo è il nostro compito! E non la presunzione e
l'arroganza di chi, peraltro non più seduto qui, ci deve venire a
spiegare che noi dobbiamo rivendicare la pari dignità. La dignità
la decidono gli elettori - parlo di quella politica -, di quella
personale ognuno di noi!
Noi con orgoglio, Presidente, forti di queste convinzioni, le
diamo la nostra fiducia come gruppo, una fiducia rinforzata
rispetto a quella che avevamo già esternato nel 2008, perché era
un'astensione condizionata, oggi è: noi ci siamo, facciamo parte di
questa squadra, come le abbiamo promesso e come abbiamo promesso
alle forze autonomiste e abbiamo una parola sola, noi lealmente
lavoreremo per far crescere il risultato politico-amministrativo a
favore dei valdostani, tutti, anche quelli di sinistra, che oggi mi
fischiavano e mi mandavano a quel paese, perché bisogna trovare i
posti di lavoro anche per quelli che oggi ci insultano e ci
accusano di essere quelli che il lavoro glielo tolgono. Oggi
abbiamo il compito su quei capisaldi programmatici - che abbiamo
citato e che non sto a ripetere, perché i giornali sono stati pieni
di articoli in tutti questi mesi - di fare un lavoro enorme di
ristrutturazione della macchina pubblica. Presidente, so che c'è un
impegno preciso; maggioranza, so che c'è un impegno preciso
cosciente e consapevole che dobbiamo ridurre l'impatto della
burocrazia e del ruolo della pubblica amministrazione in tutti i
suoi gangli nel rapporto con i cittadini e con le imprese. Abbiamo
bisogno di liberare risorse, perché la gente viene qua sotto a
chiedere lavoro e non abbiamo soldi per mantenere tutti in Regione,
perché se assumiamo quelli che oggi protestano, allora dobbiamo
assumere tutti quelli che sono disoccupati, perché, se questo è il
nostro ruolo, dovremmo essere coerenti. Non solo i fortunati che
hanno fatto già tre mesi in forestale, dovremmo assumere tutti
quelli che sono disoccupati e dare uno stipendio sociale a tutti e
non è possibile. Dobbiamo creare posti di lavoro veri che passano
solo attraverso la ricerca di nuovi mercati economici, industriali,
turistici e commerciali e su questo abbiamo fatto proposte precise
alla maggioranza, ma credo neanche troppo sconosciute a tutti gli
altri, perché sono anni che ripetiamo con convinzione e fermezza
sempre le stesse cose. Oggi accendiamo una luce per quanto ci
riguarda nel programma di maggioranza, abbiamo dato il nostro
contributo relativo al nostro peso politico e su questo ci
impegniamo. Chiedo in questo senso a tutto il gruppo di essere
unito in tale lavoro, perché un conto è rendere conto agli amici e
ai parenti che ti votano, un altro è rendere conto alla comunità
valdostana e noi a quella dobbiamo far riferimento se vogliamo dare
un futuro ai nostri figli.
Président
- La parole au Conseiller Zucchi.
Zucchi (PdL)
- Grazie Presidente.
Sono rispettivamente nipote e figlio di militari ufficiali di
carriera e come tale ho imparato fin da piccolo il senso e il
rispetto delle gerarchie, dei compiti e delle competenze. Per
questo motivo non intendo intervenire nelle logiche riferite al
gruppo, che sono state ben sintetizzate dal collega Capogruppo
Lattanzi, ma il mio intervento è solo una conseguenza
dell'intervento precedente del collega Tibaldi, a cui credo di
dover dare una risposta - e qui vengo alla spiegazione delle
competenze - in qualità di Coordinatore vicario del partito che
rappresento: il PdL. Pur rendendomi conto che si tratta di
un'occasione ufficiale e che abitualmente "i panni sporchi si
lavano in famiglia", in un'occasione come questa - che è
un'occasione storica alla quale il gruppo del PdL ha lavorato per
due anni e mezzo, dall'inizio della legislatura, con impegno,
coerenza e dedizione -, sento di dovermi esprimere in quest'aula
anche per un dovere di chiarezza e affinché non ci siano dei
malintesi in futuro.
Le dichiarazioni del Consigliere Tibaldi hanno, se vogliamo, un
pregio: quello di aver esternato una situazione di non condivisione
di una linea politica che il partito a livello nazionale e a
livello locale, attraverso tutti i settori in cui si è costituito e
si costituisce, secondo le regole dello statuto del PdL...ha
sancito anch'esso in un percorso lungo e complesso. Per questo
motivo mi sento di dover dare atto al Consigliere Tibaldi che se è
in qualche modo legittima la sua posizione - egli ha ricordato che
l'elezione di un consigliere non è sottoposta a vincolo di mandato
-, e è legittima una posizione sicuramente difforme da quelle che
sono le decisioni di un partito, altrettanto legittima e nelle
regole democratiche credo di tutti i partiti, non solo del PdL...in
questo senso ripeto di nuovo pubblicamente quello che ho avuto modo
di dire più volte anche in privato - e non ho difficoltà a dirlo
oggi in questa sede -: che si devono seguire delle regole per cui
anche nei partiti ci sono le maggioranze e le minoranze
democratiche. Se quindi è positiva l'espressione di un dissenso
anche fatto in una maniera irrituale, l'aula consiliare...in un
momento che noi definiamo storico e per cui noi sentiamo di aver
dato un grande contributo in questi anni di lavoro senza che ci
siano state delle
arrière-pensées
, per uno spirito veramente
di collaborazione, e in questo senso ringrazio il Presidente della
Regione e i colleghi Capigruppo della maggioranza che sono
intervenuti e che hanno riconosciuto un ruolo fattivo e concreto da
parte dei Consiglieri del PdL e naturalmente anche del PdL a
livello nazionale...dico che questo atteggiamento del Consigliere
Tibaldi, che è positivo da un lato, non può essere accettabile da
un punto di vista del partito. Senza addentrarmi in logiche
sicuramente interne che verranno esaminate, ma con il desiderio di
fare chiarezza - perché credo sia anche giusto farlo nei confronti
di tutti i colleghi consiglieri e dei
mass media -
in merito
a questo tormentone, vorrei che fosse chiaro un concetto: se è
lecito dissentire, è altrettanto lecita la libertà da parte di un
partito di dover adire e quindi prendere delle decisioni che vanno
di conseguenza alle decisioni della maggioranza. Senza nulla
togliere, non mi voglio far rovinare la giornata, una giornata
storica, una giornata sicuramente importante come è stato
ricordato, da una situazione che ha un carattere più interno. Io
penso in positivo, penso che oggi si tratti solo del coronamento di
un lavoro, ma, come è stato ricordato, si tratta di un momento
rispetto al quale si deve immediatamente voltare pagina, perché da
domani mattina, inteso nel vero senso della parola, sarà
determinante e importante che il PdL continui, in una maniera più
efficace rispetto a quanto fatto finora, a contribuire
nell'interesse dei valdostani a lavorare in un supporto di idee, di
programmi e di progetti che sono stati riconosciuti e inseriti,
perché qualcuno fa finta di non averli sentiti, ma le dichiarazioni
del Presidente Rollandin hanno chiaramente espresso le tematiche
che sono state condivise e inserite in questa nuova parte della
legislatura, che dovrà vedere le forze di maggioranza che sono
state espresse dal voto insieme al contributo fattivo e
collaborativo del PdL in questa nuova allargata maggioranza. Al di
là delle dinamiche interne ai partiti che seguiranno il loro iter,
di cui noi oggi prendiamo atto all'interno del nostro partito, per
cui non mi resta altro che dichiarare questo concetto...quindi
esprimo la mia soddisfazione per l'esito della giornata odierna,
con l'impegno e il proposito di lavorare da domani mattina sempre
in maniera maggiore e più forte nei rapporti con il Governo
centrale e a livello locale nell'interesse dei valdostani.
Président
- La parole au Conseiller Empereur.
Empereur (UV)
- M. le Président, chers collègues, au
printemps 2008 notre proposition politique pour la législature
2008-2013 - la proposition de l'Union Valdôtaine, de Stella Alpina
et de Fédération Autonomiste - a bénéficié d'un très bon résultat
électoral, ce qui témoigne qu'elle a été appréciée par les
valdôtains. Nous avons donc formé un Gouvernement composé de forces
autonomistes et régionalistes à la tête de la Région, qui, bien
conduit par le Président Rollandin, a fait preuve d'efficacité au
niveau politique et administratif. Presque trois années sont
passées et nous pouvons dire qu'un excellent travail dans l'intérêt
du peuple valdôtain a été accompli. Un programme clair et précis a
été proposé tout en étant ouverts aux contributions d'autres forces
politiques, d'où notre ouverture dès le début de cette législature.
Nous étions prêts à accepter toutes les collaborations ayant à
cœur l'intérêt du peuple valdôtain. Au printemps
2009, à l'occasion des élections européennes, l'Union Valdôtaine
avec ses partenaires Stella Alpina et Fédération, a conclu un
apparentement avec le PdL. Le résultat espéré n'a pas été atteint
pour très peu de voix. Mais l'année 2009 est placée aussi sous le
signe de la difficulté; nous avons dû affronter la crise économique
et financière, gérer les manœuvres financières
conséquentes et en même temps les réformes étaient en cours. Au
printemps 2010, dans le cadre des élections administratives de la
Commune d'Aoste, l'Union Valdôtaine, toujours avec Stella Alpina et
Fédération, a stipulé une alliance politique avec le PdL. Le
résultat attendu est finalement atteint; il s'agit là d'un très bon
résultat qui nous permet, ensemble, d'administrer la ville d'Aoste.
Nous pouvons donc parler d'une collaboration accrue dans le temps
entre les forces autonomistes et régionalistes qui gouvernent la
Région et le PdL. Les deux parties font preuve d'une bonne
disponibilité réciproque qui obtient des résultats
intéressants.
Chers collègues, nous traversons depuis un certain temps un
moment très difficile sur le plan politique, institutionnel,
économique et financier tant à l'échelon national qu'international.
Il est par conséquent important d'entretenir des rapports
politiques et des collaborations. Les rapports au sein du groupe de
l'Union Valdôtaine, jusqu'à présent, sont heureusement très
positifs et les rapports avec nos alliés sont clairs, efficaces,
concrets. En ce qui concerne les rapports avec les autres forces,
la confrontation fut positive dès le début de la législature et les
collaborations qui ont été offertes et reçues nous ont permis et
nous permettent de traiter certains dossiers importants se trouvant
sur la table. En automne 2010 le PdL nous a fait une requête, une
offre, une proposition de dialogue politique afin de parcourir un
bout de chemin ensemble. Nous avons considéré cette proposition
comme une opportunité politique, car elle nous offre la possibilité
de renforcer les initiatives en cours et les actions prévues dans
le programme de législature. Les forces autonomistes et
régionalistes qui composent la coalition gagnante et assurent la
gouvernance de notre Région, qui ont très naturellement entamé
entre elles une confrontation, tout en confirmant la validité de
l'accord politique du 2008, ainsi que la force et l'actualité du
programme de législature, ont pris en compte les évaluations
politiques et les opportunités pour la Vallée d'Aoste. Elles ont
donc partagé l'expression d'une possible collaboration
politico-administrative avec le parti au pouvoir au niveau
national. Quels ont été les parcours, ainsi que l'attitude de
l'Union Valdôtaine? Notre mouvement a voulu partager cette adresse
politique avec la base, les adhérents, les sympathisants, en
mettant en place un long et intéressant processus de confrontation
et de dialogue. Les débats ont été sereins, francs, constructifs,
démontrant une fois de plus que ce sont ces moments de dialogue et
d'échange qui font notre force et notre richesse. La force de
l'Union Valdôtaine découle de cette volonté précise de faire
participer et collaborer tout le monde unioniste aux décisions et
aux choix politiques. Cette confrontation, ce dialogue s'est
ensuite poursuivi dans les organes compétents de notre mouvement.
Cette proposition a été exposée et expliquée, débattue et partagée.
Nous sommes donc finalement arrivés à un choix à l'issue d'un fort
moment de démocratie, de franche et sereine confrontation avec
naturellement quelques "distinguo" et des voix contraires, mais il
s'agit néanmoins d'un choix largement partagé. Nous sommes arrivés
aujourd'hui, au printemps 2011, à la formulation de ce choix:
l'élargissement de l'actuelle majorité au sein du Conseil de la
Vallée.
Nous avons donc décidé d'accueillir et d'accepter l'offre d'un
partage de responsabilités sur les questions stratégiques indiquées
dans le programme de législature avancée par les représentants
locaux de Il Popolo della Libertà, dans la perspective d'un
élargissement du consensus vis-à-vis du Gouvernement et d'un
renforcement ultérieur de l'actuelle majorité régionale. Nous
l'avons fait avec conscience et sens de responsabilité pour
l'intérêt de notre communauté, parce que nous considérons fort
important ce passage dans l'optique d'une consolidation de la
position de la Vallée d'Aoste et de l'action des élus valdôtains
auprès des institutions de l'Etat, dans le seul et unique but de
faciliter les solutions aux questions qui se posent dans les
rapports entre le niveau régional et national. Et tout cela nous
l'avons fait et nous le faisons sans renoncer à nos valeurs, sans
trahir notre électorat, sans oublier non plus notre voie maîtresse.
Nous agissons en poursuivant notre action administrative et
politique dans l'intérêt supérieur de la Vallée d'Aoste et
naturellement en faveur du peuple valdôtain. La politique est aussi
un instrument pour atteindre nos buts, nos ambitions, pour voir se
réaliser nos rêves. Donc nous voulons continuer à travailler pour
le bien de notre communauté et pour préserver les droits qui
reviennent aux valdôtains; nous voulons continuer à travailler pour
essayer de résoudre les problèmes de la Vallée d'Aoste; nous
voulons continuer à travailler pour nous efforcer à donner les
réponses attendues de la part de tous nos citoyens. Nous voulons
faire tout cela sans oublier notre histoire, nos principes, nos
valeurs et aussi notre vision politique.
Pour conclure, je souhaite, au nom du groupe de l'Union
Valdôtaine, un excellent travail à la nouvelle majorité et,
naturellement, la bienvenue aux représentants de Il Popolo della
Libertà.
Président
- La parole au Conseiller Donzel.
Donzel (PD)
- Grazie Presidente.
Cari colleghi, alcune persone che mi consigliano e mi aiutano
nell'agire quotidiano del consigliere regionale - che è una figura
che agisce da sola, ma che si confronta prima di entrare in un'aula
- mi hanno proposto di intervenire sull'allargamento della
maggioranza delle forze autonomiste (Union Valdôtaine, Stella
Alpina, Fédération) al PdL, raccontando una barzelletta
possibilmente magari a sfondo sessuale, perché è chiaro che, al di
là del teatrino che abbiamo vissuto in diretta, un piccolo
congressino del PdL...se ci invitavate qualche tempo fa al vostro
Congresso, avremmo potuto assistervi senza dover venire qui a
sentire le vostre beghe personali, sostanzialmente si tratta di una
farsa per gabbare gli elettori. La politica oggi è infatti in mano
ai comici, il Premier Berlusconi più che della stoffa dei Cavour e
dei De Gasperi, è il grande erede di Gino Bramieri; dal predellino
in piena bufera del caso Ruby dice ai giornalisti:
"Ma la sapete
l'ultima?"
e spara un sondaggio sulle donne italiane, tutte
sue, tutte pronte a volare ad Arcore...saranno sue le mogli, le
figlie dei suoi seguaci, però ci permettiamo di segnalare che le
nostre donne, le nostre figlie valdostane probabilmente non si
sentono rappresentate da questi sondaggi del Presidente Berlusconi.
Ecco perché Crozza, la Littizzetto, Elio e le storie tese stanno
registrando tanto successo come suoi antagonisti comici e sono già
visti come un reale pericolo politico; servirebbe un altro editto
bulgaro: "niente comici in tivù durante la campagna elettorale, c'è
già Berlusconi per tutti!", la politica è ridotta a: "oggi le
comiche". Ecco perché anche Beppe Grillo ha finito per credere che
chiunque abbia una verve comica con quattro soldi in tasca possa
fare un movimento politico. Basta lanciare uno slogan sulla fine
della "Repubblica delle banane", classico frutto del "bunga bunga",
per farsi una bella risatina, ridere che bello! Basta con la
serietà: politica dell'ottimismo e delle barzellette! Sarà perché
ho avuto una rigida maestra piemontese, che mi ha sempre inibito
con la frase
"il riso abbonda sulla bocca degli stolti"
, che
mi dispiace non ci sarà oggi la barzelletta, mi limiterò ad un po'
di sana satira appresa piuttosto nelle traduzioni faticose su
Petronio ed altri, che pagarono con la vita il loro ideale di
libertà artistica, non proprio come gli intellettuali prezzolati
dal potere che vanno per la maggiore in questi tempi bui. E così
inizio la favola, che pensavo di dover essere io a dover raccontare
e che invece ho sentito raccontare da più esponenti della
maggioranza, addirittura...la favola iniziava appunto con la Valle
d'Aosta che regge ferma alla deriva della politica
romana...governata dalle forze autonomiste, che applicano un
modello regionale non piegato al degrado del sistema capitolino e
"chez nous tutto funziona
- dice il Capogruppo dell'Union
Valdôtaine -
questa coalizione un Gouvernement bien conduit avec
efficacité"
.
"Allora tutto che va bene
- lo dice Salzone
-
abbiamo governato benissimo la Valle d'Aosta, tutto è
perfetto, tutto funziona"
, infatti latte e miele che scorrono a
fiumi, fontine pagate a prezzo d'oro come tartufi, rifiuti svaniti
nel nulla, autostrade gratis, hôtel pieni zeppi di turisti,
ferrovia fino a Aosta-Martigny, code ai castelli e alle mostre,
energia elettrica adesso con DEVAL a metà prezzo per tutti i
valdostani, imprese che litigano per affittare l'area industriale
dell'ex Tecdis e delle due
pépinières
e posti di lavoro per
tutti, la moltiplicazione degli uscieri, degli uffici, dei
cantieri, crisi economica dissolta, PIL regionale alle stelle! Non
vi basta? Due campi da golf a 18 buche a Quart e a Gignod, così la
smettono di litigare i due Comuni su chi va il finanziamento: se a
Quart o a Gignod, li facciamo tutti e due a 18 buche! E l'aumento
contrattuale per tutti e ancora l'università piena di studenti
berlinesi, scozzesi, finlandesi, francesi, infine non poteva
mancare la zona franca: quella di "Lamped-U.S.A.".
Tout le monde
qui parle en français au café, les employés publics qui répondent
en français aux questions...
"é la lenva de noutra tèra
lamaye é reuspétaye"
(traduzione letterale dal patois: "è la
lingua della nostra terra, amata e rispettata").
Questo è il
quadro che ci viene disegnato e dipinto nel momento in cui si dice:
"entra il PdL"
.
"Se tutto funziona, perché
cambiare?"
: questa è la domanda che si fanno in tanti.
Mentre nessuno se ne accorgeva, tutto questo ben di Dio merito
del PdL che lavorava nell'ombra per noi inconsapevoli, una sorta di
P2 locale...quindi si tratta di premiare questo intenso lavoro
occulto. Oggi stranamente non s'odono squilli di trombe, ma fischi
di manifestanti, non rulli di tamburi, ma grida arrabbiate di
delusione e amarezza che accolgono la copula del leone rampante con
la scalpitante cavalla alata de Il Popolo della Libertà, che si
invola, scusatemi, verso gli ambiti CdA, perché, visto che di
poltrone qua, come ha detto qualcuno, non se ne vedono, anzi se ne
perde pure una...io pensavo ne perdessero due, invece adesso scopro
che una l'hanno artigliata, sono riusciti in questo aggancio,
sembrerebbe, che ci verrà svelato, dell'ultimo momento. Siccome è
il Consigliere Lattanzi che ci dice:
"ma ragazzi aprite gli
occhi, è da mesi che c'era l'allargamento della maggioranza!"
,
visto che è da mesi che c'era questa cosa, si giustifica il fatto
che per tempo il collega del PD Rigo abbia capito che
l'atteggiamento dell'Union non era più quello di dialogare con
tutte le forze dell'opposizione, ma che si era innamorato di una e
tanto valeva che ce lo dicesse prima o poi! Molto opportunamente
quindi ha fatto capire che questo giochino, che, per voce del
Capogruppo del PdL, è da mesi che si sa,
"cosa
pensavate?"
...quindi, visto che è da mesi, noi per tempo
abbiamo preso atto di questa storia d'amore.
Su per le scale del Palazzo regionale che portano al primo piano
nessuno stamattina cantava quella magnifica canzone di Johnny
Dorelli
"Aggiungi un posto a tavola che c'è un amico in
più..."
, non sono bravo a cantare, ma il senso è:
"se sposti
un po' la seggiola, stai comodo anche tu..."
, ma non mi pare
che fosse questo il tono di questi giorni, piuttosto musi lunghi e
piedi ben puntati per non far scivolar via la propria di sedia,
quindi niente champagne o Fripon, non si stappano le bottiglie. Qui
non si vede l'orgogliosa avanzata di un nuovo Governo, che pure si
poteva anche tentare, provare - perché no? -, ma un
rimaneggiamento, un riaggiustamento, un programma che accoglie
dentro di sé altri. Mi viene da fare una battuta sulla definizione
del passaggio dalla coalizione autonomista ad una
coalizione...raccogliendo le giuste impressioni di alcuni, alla
coalizione degli impavidi e, tremate tremate, dei responsabili!
Questa vi è un po' scappata a forza di usare la parola
"responsabili"...perché i responsabili sono Romano, Scilipoti,
Razzi, ormai nel linguaggio contemporaneo le parole corrono ad una
velocità tale che adesso dire la parola "responsabili" è il peggior
insulto che ti possa arrivare, ossia
"sei un responsabile?"
,
"no, giuro, no non lo sono"
,
"sei un liberale?"
,
"no, sicuramente non un lib-dem, quello no"
. Eppure questa
coalizione degli impavidi e dei responsabili hanno una
curiosa...non hanno un programma, perché il programma si chiama
poubelle
, è un programma aperto, può entrarci dentro di
tutto, non possiamo darvi un resoconto scritto degli interessanti
suggerimenti offerti dal PdL, perché sono talmente tanti che va a
sapere, non si può leggere questo programma. Resta quello che c'era
e via via lo aggiungeremo, ossia una maggioranza che via via...di
solito tutte le maggioranze che si ricompongono dicono:
"abbiamo
due idee, tre..."
,
che ne so?, come ha detto giustamente
Lattanzi:
"licenziamento dei forestali, questa è un'idea forte
che ha portato il PdL in aula"
, ossia
"queste 4 idee forti
ce le abbiamo"
, invece no, non si possono svelare adesso i
segreti, ossia questa cosa verrà dischiusa un po' alla volta:
quella che ci viene presentata è come una rosa che sboccia giorno
per giorno e naturalmente la parola d'ordine è - salvo un po' di
polemica interna al PdL che fa parte delle dinamiche interne loro
-: toni bassi. Sfugge un po' alla regola il simpatico La Torre,
creatore e artefice di questo, passerà alla storia per aver creato
con la sua forza questo nuovo allargamento, perché - sorpresa - c'è
anche il grande assente che oggi girava su e giù per le scale, ma è
il Segretario della Lega Nord, che non può ancora sedersi qui, ma è
parte di tale maggioranza, è il Signore dei
"fora di ball"
,
che ci dà già l'idea che oggi fa due sparate contro il
Vescovo...per chiarire che qui ci sarà l'intero arco
costituzionale, i cattolici con quelli contro il Vescovo, tutti
quanti assieme per governare non si sa con che programma la Valle
d'Aosta. Toni bassi quindi per minimizzare il travisamento del voto
degli elettori. Lo schiaffone a quelli dell'UV che magari avevano
anche un qualche sentore di apertura verso ideali vicino alla
sinistra, ma che dicevano però
"dans notre petite patrie
si vota l'Union Valdôtaine, ma il nostro cuore batte a
sinistra"
. Certo, adesso bisognerà spiegargli che batte a
sinistra insieme ad un altro pezzo che batte a destra e soprattutto
quelli della Stella Alpina, che volevano il centro che più centro
non c'è, il centro del bersaglio, per mascherare quello che è agli
occhi di tutti - e lo hanno capito tutti gli elettori - un vero e
proprio ribaltone politico.
La legge elettorale regionale fatta ad hoc, articolo 4bis...si
parla del programma e già ci può stare questa storia del programma,
oggi abbiamo visto che tutti hanno teso a dire che il programma non
è cambiato. Se non è un problema quello del programma, allora
diteci che lo avete cambiato, fatecelo vedere nuovo, invece non lo
dite, perché un po' di problemi ve li crea la storia del programma!
Vi è poi l'articolo 50 della legge elettorale, che dà un premio di
maggioranza alla coalizione; non lo avete avuto il premio di
maggioranza, perché i voti sono stati tali da superare questo
premio, ma il concetto dice che quella è una legge che è
maggioritaria già al primo turno, dunque una coalizione può
addirittura prendere un premio di maggioranza, quindi almeno un
impegno di quel tipo e poi articolo 50 bis, che prevede addirittura
il ballottaggio. Non è quindi il vecchio sistema proporzionale dei
partiti che fanno i programmi e dopo si alleano, cambiano,
eccetera; poi, come giustamente ci ha ricordato il collega Tibaldi,
secondo l'articolo 67 della Costituzione, c'è la libertà di
mandato, si possono fare nomadismi, transumanze politiche,
scilipotismi, razzismi e quant'altro, si può andare de qua e de là,
saranno poi gli elettori a giudicare con il senno di poi. Se invece
si vuole fare un percorso corretto e lineare, si presenta la nuova
maggioranza alle urne e si vota; non lo si vuole fare, sarà ancora
più dura per voi metterci la faccia fra qualche anno.
Qui il grave anche rispetto al livello nazionale, rispetto al
nomadismo di Scilipoti e Razzi, è che qui la violazione è
collegiale. Il concetto è questo: "se passiamo tutti con il rosso,
non ci possono fare nulla, siamo 27 che passano con il rosso". Se
poi a denunciare lo scandalo sono pochi, hanno certo torto, come se
il giusto o l'ingiusto fossero ormai berlusconizzati, diventati
categorie elettorali, misurabili numericamente. Anche se tutti poi
sono a favore di questo procedimento, l'ingiustizia resta ed è
bruciante, una vera vergogna! È un po' il concetto che Berlusconi è
innocente, perché in Parlamento lo votano, ma cosa c'entra? Il
senso della giustizia e del rispetto della legge non è dato dal
numero di voti, uno può essere condannato anche se è il più votato
di tutti, anche se è il primo degli eletti può venire condannato,
perché non è il numero dei voti che prendete in quest'aula che vi
dice che siete nel giusto, ma è se rispettate o meno la legge, che
è un'altra cosa! La vergogna però è dell'uomo comune, non di
Arlecchino, che saltimbanca di qua e di là. Arlecchino, fra
l'altro, non è un ribelle o un rivoluzionario, uno che cambia,
trasforma la società, la migliora, entra nei programmi e modifica,
Arlecchino pensa solo a riempirsi la pancia, anche a discapito
degli altri servitori, anche un piatto di lenticchie gli può andare
bene, ma già l'occhio gli corre alla borsa di Pantalone, al pollo
arrosto che sta cuocendo in cucina, ha una fame insaziabile, pensa
già a cosa mangiare il giorno dopo.
Oggi non c'è tanto una svolta epocale, come mi sarei aspettato e
infatti avevo da tempo nel cassetto un discorso in cui sarei
entrato: la destra, la sinistra, i valori, l'antifascismo,
eccetera, è molto più triste quello a cui assisto. Mi aspettavo un
programma dove sarei venuto qui a dire:
"ma che diavolo sta
succedendo qui, la Valle d'Aosta, i nostri valori"
, eccetera.
No, succede qualcosa di molto più brutto: una mascherata. Oggi non
cambia un Governo, ossia si passa dal centro al centro-destra, oggi
cambia la Valle d'Aosta come dimensione politica, come credibilità
di quelli che stanno qui dentro, tutti quanti! Capisco anche che
qualcuno possa dire:
"forse siamo sulla strada giusta per il
comando dell'uomo solo"
, perché se tutto questo Consiglio
regionale diventa una burla, una farsa, un'arlecchinata, ma alla
fine chi decide è chi comanda, ossia la gente dice:
"ma questi
sono dei buffoni, pigliano 6.000 euro, cosa ce li teniamo a
fare!"
, quindi degradare lentamente, far perdere di valore agli
atti, non venire con un documento politico, non votare un cambio di
maggioranza è tutto nella strada di far perdere valore al Consiglio
regionale. "Un Governo che si compiace del suo lavoro si vede suo
malgrado costretto a chiedere aiuto al PdL per sbarcare il lunario
e arrivare a fine legislatura": un breve riepilogo, faccio il
controcanto, io ho sentito il canto delle cose fatte:
"abbiamo
fatto questo, abbiamo fatto quest'altro, quest'altro ancora"
,
grazie al PdL, faccio un controcanto.
Tolti i buoni della benzina, soffiati 15.000 euro ai cittadini
delle accise della benzina, sono solo 17.000.000 quelli che vanno
per il finanziamento del
bon chauffage
e poi vedremo se
verranno spesi tutti...la bugia clamorosa degli 800.000.000 di euro
per le grandi opere al Comune di Aosta durante la campagna
elettorale! Aspetto ancora che i giornali che misero quel titolo a
tutta pagina scrivano un trafiletto di rettifica: che non è
arrivato un euro! Ci sono quelli del Comune che piangono, che ogni
volta raccontano che è colpa del federalismo, sono lì in affanno
che aspettano e si è riesumata la legge del centro-sinistra per
finanziare il Comune Aosta capitale...ossia il grande apporto del
PdL è pescare la legge che era lì e finanziare il Comune con quella
leggina! La bugia che non avremmo avuto tagli consistenti dal
federalismo fiscale...Calderoli si vanta per tutta la Padania della
stangata che ha dato ai valdostani, ne fa un vanto e dice:
"gli
ho dato giù a quelli lì, li ho messi in quadro!"
e naturalmente
la Lega è in questa maggioranza, non si vede, ma c'è ed è fuori che
si aggira così...L'incapacità manifesta di gestire i tagli della
manovra economica di Berlusconi e Tremonti, osannati dal
centro-destra, naturalmente con la piccola premessa:
"ce li
impone l'Europa"
, ma è la strada giusta tagliare, ma non
avevamo detto che bisognava andare a vedere la spesa storica, le
Regioni virtuose che i denari li hanno spesi bene? No, saltato
tutto, giusto tagliare anche alla Valle d'Aosta! E la "salva
precari" votata da noi, perché in commissione ci è stato detto da
più soggetti:
"guardate che per i forestali vi è la riduzione
delle giornate lavorative, ma viene garantito il contingente,
saranno altri precari a pagare in parte lo scotto, ma non certo il
50 percento"
, sennò perché fare la "salva precari"? E
ovviamente non si tiene fede e gradualmente, sotto la pressione dei
lavoratori - che hanno fatto l'azione giusta di difesa, si sono
autodifesi il posto di lavoro, non la maggioranza...i lavoratori
hanno difeso con caparbietà e coraggio, grazie alle forze
sindacali, il loro posto di lavoro -, adesso, per fortuna, farete
marcia indietro. Le violazioni al piano regolatore della città di
Aosta, ridotta da capitale a quartiere delle speculazioni con
l'ampliamento a sud dell'ospedale, mascherato da una vile
operazione di prefabbricato provvisorio permanente...la crisi delle
piccole imprese, tagliate fuori dalle grandi opere o tenute al
guinzaglio con piccoli subappalti e poi la crisi del settore
zootecnico, il verde agricolo inesigibile per anni, le aziende
annegate nei debiti, la tassa per presentare la domanda del verde
agricolo: gli allevatori sono stati obbligati a rivolgersi alle
associazioni, adesso pagano una tassa. E poi pensate che
sciccheria, abbiamo una quantità incredibile di veterinari, 17 euro
di tassa per risanare un vitello del valore di 50 euro, una tassa
che arriva quasi al 50 percento del valore dell'animale! Questa è
la maggioranza che governa la Valle d'Aosta: "non mettiamo tasse,
non tassiamo; non tassiamo i ricchi, ma i poveracci quelli sì,
quelli li tassiamo". L'ingerenza nei Comuni: scelte dei Comuni e
delle Comunità montane cambiate dall'alto, ma non era questo il
sistema delle autonomie...eppure invece dall'alto si interviene a
modificare. La stabilizzazione dei precari negata: c'era una
trattativa in corso da anni per stabilizzare gli impiegati
forestali, di colpo svanisce tutto, il clientelismo dilagante...
Non mi pare che di queste cose ci sia da vantarsi troppo.
Naturalmente sappiamo che c'è stata una crisi economica e
abbiamo anche votato i provvedimenti anticrisi, salvo quando sono
stati infilati nel bilancio regionale e alcuni di questi non hanno
tenuto fede all'impegno, vedi il
bon chauffage
, dove
l'impegno era di tutt'altro tipo: era un impegno di veramente
mettere a disposizione le vecchie risorse dei buoni benzina per
aiutare le persone in difficoltà. Non vorrei che dietro a tali
questioni tecniche del programma ci dimenticassimo oggi di
pronunciare la parola "destra", grande assente nell'illustrazione
del Presidente. L'UV, come ha cercato di spiegare bene il
Consigliere Empereur, guarda a sinistra e a destra senza che nulla
cambi al suo interno e intorno a lei; mi sembra un po' presuntuoso.
Le alleanze a sinistra rispondevano a scelte ideali, magari non
sono state soddisfacenti, hanno avuto dei limiti, ma c'erano dei
valori ideali che le hanno giustificate nel loro nascere, le hanno
motivate nei programmi che hanno portato avanti e hanno avuto una
dignità politica. Oggi c'è una farsa, ma ciò non toglie che anche
questa svolta a destra porti con sé un cambiamento profondo nel
modo di concepire la nostra comunità e la nostra maggioranza, non
più chiusa nel logo autonomista, nella sua dimensione solo Valle
d'Aosta, "a Pont-Saint-Martin finisce il mondo", ma allargata ad un
partito nazionale, dovrà pur rispondere ai valdostani che cosa ne
pensa delle amnistie personali di Berlusconi, delle prescrizioni
brevi!
Ho capito che compattamente il gruppo del PdL sul Presidente
Berlusconi ha una certa visione, mi piacerebbe capire che questa
visione è condivisa da tutta la maggioranza, se sono rimasti
entusiasmati dal discorso di Lampedusa, dell'apertura di una casa
da gioco senza chiedere a nessuno, soprattutto a noi che ne abbiamo
una, se siamo favorevoli a che si aprano case da gioco, magari
siamo favorevoli a farla a Lampedusa, a Taormina, da altre parti,
non so cosa ne pensiamo. Se siamo d'accordo delle intimidazioni
alla Magistratura...guardo i colleghi dell'Union e gli chiedo se
sono favorevoli alle intimidazioni alla Magistratura. La
maggioranza pensa che i magistrati debbano essere indipendenti o
controllati dal potere politico? Probabilmente come cittadini
valdostani ci interessa anche a noi saperlo. Cosa ne pensa la
maggioranza dell'umiliazione del Parlamento, costretto ad approvare
in fretta e furia leggi e leggine per salvare il Premier, facendo
addirittura finta di credere, per di più con il sigillo del voto di
fiducia, che Ruby sia la nipote di Mubarak. Anche voi tutti
convinti che questa simpatica Signorina sia la nipote di Mubarak,
quindi era nelle sue funzioni di Presidente del Consiglio che
Berlusconi si agitava per salvarla? Cosa ne pensa la maggioranza
delle parole di Montezemolo:
"Assistiamo ad un indecoroso e
inaccettabile disfacimento del senso delle istituzioni e della
responsabilità pubblica, il tutto accompagnato dal silenzio
assordante della società civile -
e qui anche Montezemolo è
smentito dalla manifestazione dei forestali -
delle associazioni
e delle rappresentanze della classe dirigente del Paese che rischia
di diventare complice del degrado"
; questo mi interessa molto,
ossia noi valdostani siamo complici del degrado, o a questo degrado
ci opponiamo, oppure diciamo:
"no a Roma non c'è degrado, va
bene quello che fanno"
! Personalmente non mi va bene, mi
sarebbe piaciuto che un discorso non si riferisse soltanto al voto
di Fosson, "se vota un po' de qua e un po' de là", già si è capito
che non voterà secondo le indicazioni del PdL, ma almeno capire se
si oppone fieramente al degrado politico che è stato condannato da
tutti: dal Presidente della Repubblica in primis, dalle istituzioni
anche religiose, tutti si sono lamentati di questo degrado
politico, ma non una parola nel momento della formazione di questa
maggioranza sul degrado politico.
Riguardo alla macchina del fango, la importiamo anche in Valle
d'Aosta, minacciamo già le opposizioni che si alzano i toni, come è
partito subito il Presidente dell'Union su
Le Peuple
valdôtain
a dire:
"occhio, qua, chi alza la voce lo
riduciamo a pezzettini sui giornali!"
? Visto che qua voce in
capitolo le minoranze non ne hanno, si comincia subito con il
mandare un messaggio su
Le
Peuple valdôtain
al PD:
"state attenti a quello che dite rispetto all'allargamento della
maggioranza, cambiamenti..."
, eccetera, magari si
intimoriscono... Va bene, non saremo più eletti e andremo a casa,
ma quello che abbiamo da dire lo vogliamo dire e non ci spaventano
le parole di Ego Perron. È giusto che si sappia anche come si
condurrà il PD, perché è cambiato lo scenario, come si rapporta il
Partito Democratico. Niente Aventino...
Presidente
- ...vuole concludere, per favore? Ha diritto
ad un secondo intervento...
Donzel (PD)
- ...nel secondo intervento dirò questa
parte, scusi Presidente.
Président
- La parole au Conseiller La Torre, pour
deuxième intervention.
La Torre
(FA)
- Grazie Presidente.
Mi ero ripromesso di non intervenire, ma è più forte di me,
Donzel ha questa capacità di spingermi ad intervenire nel
dibattito. Oggi pomeriggio nel mio intervento ho fatto un richiamo
al coraggio e devo dire che lei di coraggio ne ha avuto tanto, ma
io avevo detto anche il coraggio di fare politica e sulla politica
mi sembra che siamo un pochettino più scivolati, anche perché ha
dato un taglio alla Travaglio a
Porta a Porta
nel suo
intervento, non si offenda! Stamani non so chi lo diceva, c'era
quasi un'osservazione critica alla Stella Alpina dove si diceva:
"alla fidanzata tradita"
, ma l'intervento di Donzel è molto
peggio, sembra quasi quello di una fidanzata abbandonata in crisi
ormonale e mi lascia abbastanza perplesso. E poi questo costante
galleggiamento delle frustrazioni romane: so che anche a Roma
stanno allargando la maggioranza, ma la stanno allargando con i
vostri deputati, forse dovreste spiegare ai deputati della sinistra
come mai stanno allargando la maggioranza con i vostri deputati.
Queste frustrazioni e soprattutto questo sparare nel mucchio quindi
io non lo accetto, perché non mi piace ricordare il passato e non
lo faccio mai, ma lei non si è comportato bene, perché noi di
Fédération...lei è venuto a fare la pesca dentro il nostro partito
e non abbiamo detto niente, penso che si ricorderà quando è venuto
a pescare i socialisti, quella parte socialista...
(interruzione del Consigliere Donzel, fuori
microfono)
...no, lei è venuto a pescarlo facendogli la promessa di fare il
Vicesindaco al Comune di Aosta, se vuole che glielo dico, e mi
faccia smentire da Crea che mi piacerebbe, e poi li avete
soffocati, ma io glielo avevo anche detto a Crea, che è un'ottima
persona, che alla fine al di là della prima vasellina dopo non c'è
altro...
(nuova interruzione del Consigliere Donzel, fuori
microfono)
Presidente
- ...collega Donzel, sono affascinato dal
gioco dell'amo con il verme, però lo fate al microfono e non
gridando così, perché non diventa più un gioco, ma diventa un
bordello, per cortesia!
La Torre
(FA)
- ...il suo intervento costringe a
fare interventi che ci riportano allo stesso livello, anche perché
prima il mio amico Turi mi chiedeva:
"ma cosa faranno questi
adesso, come si presenteranno quando andranno a chiedere i voti? Si
presenteranno per fare il polo dell'opposizione?"
. Non è così
semplice, Turi, perché nel polo dell'opposizione devono mettersi
d'accordo prima con ALPE, perché non è che anche loro...noi abbiamo
molto da fare, ma adesso anche loro hanno molto da fare, perché
prima si devono mettere d'accordo con ALPE. Non mi sembra che
questa vostra capacità di essere opposizione oggi si stia
manifestando nello stesso modo, mi consenta di notare due diversi
approcci anche alla fase del dibattito di oggi.
Guardi, io mi ero ripromesso di non intervenire, ma onestamente
anche lei non ci tiri, perché veramente ci tira per i
capelli...pochissimi, anzi per un capello che mi rimane, non lo
faccia anche per rispetto a quest'aula! Travaglio lasciamolo andare
a
Porta a Porta
, Crozza, le canzoni...dove va? Ad
Annozero
, ecco lasciamolo andare ad
Annozero
e anche
le canzoni bellissime, ma non è nel suo stile. Capisco che si sente
in crisi e in tempesta ormonale per essere stato abbandonato, ma ce
lo risparmi. Grazie.
Presidente
- La parola al Consigliere Caveri.
Caveri (UV)
- Grazie Presidente.
Non polemizzerò con nessuno, non tirerò nessuno per i capelli,
non creerò bordello, peraltro termine assolutamente nobile che
viene usato anche da Dante Alighieri. Mi sento semmai come un altro
personaggio della letteratura, un po' come Don Chisciotte di
Cervantes, perché effettivamente il quadro si è delineato, è chiaro
e quindi esprimersi diventa un esercizio quasi solitario. È stato
molto elegante come sempre il Capogruppo Diego Empereur a dire
all'interno dell'Union Valdôtaine:
"ci sono stati dei
distinguo"
, io sono uno di questi distinguo e credo di non
essere solo in quest'aula. Ci siamo sforzati all'interno del nostro
movimento, in una discussione democratica ed estremamente
stimolante, di spiegare le ragioni dell'inopportunità di questo
matrimonio che oggi celebriamo. Parlerò nel rispetto della linea
politica decisa, non tanto per una disciplina di partito, perché lo
status
del Consigliere regionale è già stato ricordato dal
collega Tibaldi: siamo senza vincoli di mandato, quindi rispondiamo
ai nostri elettori, ma il sistema politico come si è sviluppato in
Italia ha portato a delle situazioni diverse e questo richiamo alla
linea politica decisa non è neanche nella logica del centralismo
democratico, per cui, una volta che è stata decisa una linea,
bisogna come dei somarelli andare tutti dietro. Credo che invece
sia una logica di buon senso...perché, quando si decide, anche dopo
averci pensato molto, di continuare una battaglia politica
all'interno di un certo movimento politico, bisogna inchinarsi
positivamente in questo caso alla linea politica stabilita...ma
credo di poterlo fare fissando, piantando qualche chiodino che
consenta di dire...perché all'interno dell'Union Valdôtaine c'è
qualcuno che non era esattamente d'accordo con questa scelta.
Ritengo poi che molto spesso non sia solo una questione numerica,
perché non si risponde solo degli iscritti ad un movimento
politico, ma chiunque faccia politica da tanto tempo immagino abbia
sviluppato una sorta di sensibilità che va al di là dei pochi
iscritti o dei tanti iscritti che si hanno.
Userò cinque vocali - a, e, i, o, u - per dire le ragioni per le
quali questa operazione richiede la massima cautela. La prima credo
sia sulla questione di fondo, la prima lettera è "a" come
attenzione, perché questo Consiglio Valle ha voluto una legge
elettorale che esplicitasse in maniera chiara delle alleanze.
Potevamo non farlo, non eravamo obbligati, forse abbiamo fatto male
a farlo, visto che abbiamo rinunciato, a differenza di tutti gli
altri, con l'unica eccezione della Provincia di Bolzano,
all'elezione diretta del Presidente della Regione, forse avremmo
potuto rinunciare a questo tipo di alleanze preventive. E il
"volemose bene" si poteva esplicitare in una fase successiva,
quando il Consiglio Valle si riunisce la prima volta, in assenza di
alleanze preventive, ognuno è libero di fare quello che vuole.
Prima attenzione quindi è rispetto ad una credibilità, che non
riguarda Tizio o Caio, ma l'intera classe politica in un'epoca in
cui non siamo molto popolari. La verità è che la politica è accolta
con sempre maggiore indifferenza da parte dei cittadini, innesca un
processo crescente anche in tutte le elezioni della Valle d'Aosta
negli ultimi anni, ovvero l'astensionismo, e c'è una sostanziale
assenza dei punti cardinali, c'è una situazione di confusione che
porta il 30-35 percento delle persone a non andare più a
votare.
La seconda parola è equidistanza. So quanto siamo stati presi in
giro a sinistra e a destra da questo slogan coltivato nel tempo,
che è stato:
"ni droite, ni gauche"
, che non ha mai
significato l'assenza di interlocuzione a Roma con gli esponenti
politici... necessarie anche le alleanze qui, perché è evidente che
la politica, con un sistema proporzionale, pur corretto leggermente
con una piccola iniezione di maggioritario, porta ad una logica di
alleanze. Quando io dico
ni droite, ni gauche
, mi riconosco
perfettamente nella posizione assunta ieri alla Camera dei deputati
dal Capogruppo della Südtiroler Volkspartei, che nel dire "no" alla
proposta della maggioranza sul conflitto di attribuzione, ha
parlato della propria forza politica come di una forza che deve
godere di autonomia e di indipendenza. Credo che questa logica di
terzietà rispetto ai grandi schieramenti politici mai come in
questo momento di confusione a Roma doveva essere coltivata. Non è
quindi il Caveri gauchiste Sottosegretario di D'Alema,
Europarlamentare, per colpa sembrerebbe quasi di sentirsi
dire...per un accordo con Prodi, in questo momento sono pienamente
dell'idea che, con la confusione che regna sotto il cielo italiano,
la logica doveva essere quella del
ni droite, ni gauche
,
riconoscendosi in questa proposta politica. È vero poi che tale
proposta politica è cangiante per cui alcuni dei partigiani del
cosiddetto "centro autonomista" adesso si sono spostati su altre
posizioni, ma credo che l'Union Valdôtaine non avrebbe dovuto
farlo.
La "i" sta per ideali, allora io so quanto Berlusconi divida
l'Italia, Berlusconi o piace, o non piace, è un leader carismatico
e i leader carismatici sono fatti così, qualcuno li ama, li
abbraccia qualunque cosa facciano nel bene o nel male, altri invece
li butterebbero già dalla finestra, perché il leader carismatico è
fatto così. Non è un aspetto emotivo, è qualcosa di più, è una
specie di innamoramento che coglie delle persone rispetto al leader
carismatico e forse anche alcuni di noi in passato sono stati
innamorati di alcuni personaggi. Il PdL, nel parlare di ideali, è
Berlusconi, purtroppo uno può girarci attorno, ma la grande novità
della politica italiana all'inizio degli anni '90 io l'ho vissuta,
del dopo Tangentopoli, anche se rivedo moltissimi esponenti
politici in tivù che facevano parte della Prima Repubblica e che,
al posto di andarsi a nascondere, sono tornati in primissima fila,
però Berlusconi è il PdL. Gli ideali allora vanno sacrificati nel
nome della
realpolitik
? Probabilmente talvolta sì, ma
bisogna essere convinti delle carte. Ho usato sul mio
blog
un'immagine classica: quella della cornucopia, questa specie di
tubo da cui esce frutta, verdura, in grande abbondanza. Ora non so
se la cornucopia porterà alla Valle d'Aosta tante cose, l'unica
cosa che dico è: attenzione, perché la "o" in questo gioco delle
vocali è ostaggi. Per tutta la vita, dall'atto fondativo dell'Union
Valdôtaine in poi, si sono fatte sempre delle alleanze, ma evitando
di cadere ostaggio di qualcuno, perché il rischio di cadere
ostaggio di qualcuno è pericoloso, perché quella è esattamente la
cosiddetta "politica del rubinetto", ossia aprire e chiudere le
risorse finanziarie, ma non mi riferisco solo a quelle: voglio
intendere il complesso di rapporti con Roma, a seconda del fatto
che ci sia qualcuno che lubrifica i rapporti.
La "u" è Union, perché ritengo che l'Union Valdôtaine abbia
tutte le caratteristiche, compresa l'attuale
leadership
del
movimento, per non avere bisogno di lubrificante, è perfettamente
in grado di interloquire con Roma mantenendo dei buoni rapporti con
gli esponenti locali dei movimenti e dei partiti politici che ci
sono a Roma, ma senza bisogno di immaginare che scompaia e svapori
quella idea della maggioranza autonomista che si era sviluppata: si
era sviluppata anche per degli elementi di casualità, ma si era
sviluppata. Comincio ad essere abbastanza vecchio della politica,
mi viene in mente quel personaggio di Blade Runner che comincia
dicendo:
"io ne ho viste cose che voi umani non potreste
immaginarvi"
, ma è abbastanza vero, perché dal 1979 la tribuna
della stampa non era là, ma qua, ho seguito tutte le vicende della
Valle d'Aosta e ritengo - tornando all'ultima parola che è Union -
che oggi la centralità dell'Union Valdôtaine deriva dal fatto di
aver stipulato un patto con gli elettori che prevedeva un proprio
ruolo importante e io non vorrei - questo è un ammonimento, perché
ho detto che mi adeguo alla linea politica del mio movimento - che
invece tutto quello che sta capitando finisse alla fine per essere
una specie di boomerang, che, una volta lanciato, ti torna sulla
testa. La politica non è una scienza come la matematica, non basta
un pallottoliere, ci vuole altro! Ho già detto che il rischio è che
alla fine la gente non capisca quelli che sono i punti cardinali,
farò piacere al collega Donzel a cui piace la filosofia con la
citazione di una nota frase di Hegel, che parla delle mucche nere,
della notte nera, per criticare la filosofia di Schelling, non
vorrei che alla fine nell'
embrassons-nous
complessivo che
rischiamo di vivere, non si riconoscano nelle mucche né gli uni, né
gli altri, ossia che alla fine sembriamo tutti uguali, tutti
autonomisti, federalisti e invece basta guardare i trascorsi,
quella famosa da
Blade Runner
delle cose già viste per
vedere che così non può essere. Nel nostro caso credo che il futuro
sia nell'orizzonte delle cose da fare o delle cose da vedere, per
cui può darsi che tutte le cose che ho detto adesso risulteranno
sbagliate e per questo verrò punito fra virgolette. Ho
l'impressione che nel post Berlusconi ci sarà un forte
rivolgimento, quando sarà il post Berlusconi? Ogni tanto...visto
che mi ha citato garbatamente l'amico Lattanzi, ha citato
un'interlocuzione fra di noi...sono fra coloro che ritengono che il
tempo del Berlusconismo sta scadendo e poi fra dieci anni mi
prenderete in giro quando Berlusconi, ormai ottantacinquenne, si
aggirerà per il Parlamento italiano per colpa anche della sinistra,
perché la mancanza di
leadership
arriva anche di là. Saliamo
allora oggi sul Titanic, siamo gli ultimi ospiti, nel salone la
musica si sente, si sentono le risa e oggi non faccio battute su
cosa ci può essere di altro nel salone d'onore, ricordo che 99 anni
fa di questi giorni Pierre Joseph Bochet di Saint-Pierre fu l'unico
valdostano morto nell'affondamento del Titanic. Era stato
sfortunato, era salito all'ultimo minuto per fare il
maître
d'hôtel
nel ristorante
à la carte
, che era il ristorante
più elegante del grande transatlantico e poi è andata come è
andata. Non vorrei portare iella a nessuno, ma si trattava di
riflessioni politiche che ho voluto concludere con un po' di
scherzo.
Presidente
- La parola al Consigliere Donzel, per secondo
intervento.
Donzel (PD)
- Grazie Presidente.
Dovevo finire con una battuta: cosa farà il PD, è giusto
riferire anche questa cosa. Dicevo, niente Aventino, anche se non
interessa nulla a Lattanzi, che già mostra di far parte di una
maggioranza che non vuole il dialogo con nessuno. Dicevo, in
democrazia c'è il tempo per il governo e c'è il tempo della
momentanea opposizione, continueremo a fare una battaglia forte in
commissione anche di piccoli emendamenti ai testi, senza posizioni
pregiudiziali, perché questa è la nostra natura se questi testi
vanno nell'interesse dei cittadini. Non snatureremo quindi il
nostro lavoro di commissione, continueremo a presentare i nostri
piccoli emendamenti cercando di migliorare i testi, come sempre
abbiamo tentato di fare, e non sarà una scoperta nuova trovarci
intransigenti, come già lo siamo stati, sulla legge elettorale dei
Comuni o sul bilancio regionale quando non rispetta gli impegni.
Noi abbiamo questo atteggiamento politico, che è quello di andare a
vedere nei confronti della maggioranza i contenuti e di essere
fermi, quando vediamo che tali cose non vanno nella direzione dei
vantaggi per gli elettori.
Una piccola battuta mi è dovuta all'amico La Torre, vorrei
ricordare la grande dignità del Partito Socialista Italiano,
rappresentato da Crea, che non è stato assolutamente tratto in
nessun inganno, ma ha fatto con anticipo una scelta chiara, ossia
di non condividere la svolta a destra di Fédération Autonomiste.
Lasciamo a qualcuno che ha degli ideali la possibilità di
coltivarli, anche se sono momentaneamente, caro La Torre,
minoritari, ma sono degli ideali di grande valore, rendo quindi
onore ai rappresentanti del Partito Socialista, che per tempo non
hanno condiviso i suoi abbracci alla Lega Nord, perché non
condivide il Partito Socialista Italiano, che loro rappresentano in
Valle d'Aosta, le posizioni di quel movimento con cui lei ha
strettissimi rapporti. Hanno quindi inteso, non per ragioni di
bravura eventuale di Donzel a prendere all'amo nessuno - non sono
così bravo -, ma per una consapevole scelta politica fare un atto
di chiarezza, per cui noi siamo enormemente grati, perché vuol dire
che quella opposizione che lei non vede, vede così confusa, è
un'opposizione che ha delle radici forti e che troverà modo, alla
luce di questo allargamento, di trovare ulteriore consenso nella
nostra comunità.
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Ho ascoltato con molta attenzione tutti gli interventi e non
posso che ringraziare per la partecipazione, anche sentita, che c'è
stata su questo tema, con un approccio sicuramente un po'
diversificato nell'ambito del tema che oggi affrontiamo. Non a caso
nel presentare questo passo ho parlato di integrazione del
programma, poi darò copia a chi vuole, ho spiegato quali erano i
punti, perché non sono stato a delineare e ad entrare nello
specifico di punti programmatici che già conosciamo nel loro stile,
ma che sono quelli che rimarcano l'esigenza di un'integrazione di
programma. Programma che è alla base, qualcuno lo ha ricordato, di
alcune alleanze elettorali che sono state fatte seguendo la legge.
La legge diceva che le forze che si riconoscevano in un programma
elettorale si presentavano e chiedevano l'assenso degli elettori.
Ora, io ho fatto l'esercizio - che penso tutti abbiano fatto - di
rileggere i programmi elettorali delle tre coalizioni e devo dire
che, quando ho sentito qualcuno, ad esempio Louvin che ha detto:
"attenzione, il PdL ha detto che non sta mica bene, il
prefetto..."
, che c'è un'annotazione su quello che è
l'atteggiamento delle forze politiche...sono gli unici due passaggi
in cui su tutto il programma ci può essere un distinguo marcato e
vi sfido a rileggerlo e a dire dove ci sono le altre
differenze...ma anche con voi, che mi avete stupito: non avevo
letto il vostro programma, perché francamente ero disinteressato,
l'ho fatto ieri notte per curiosità, ma anche sull'ospedale voi
alla fine eravate con noi, perché avete detto delle cose molto
chiare: di rifare l'ospedale aggregando quello che c'era e via, io
mi sono stupito. Parlate della metropolitana leggera, parlate di
tutta una serie di questioni che mi ha fatto piacere rileggere,
perché mi sono detto: porca miseria, mi erano sfuggite
queste...questo programma così intelligente mi era proprio
sfuggito!
Per quanto riguarda il PdL, invece mi accorgo che per
l'alternativa dei buoni benzina ci siamo, perché i bonus
riscaldamento a 500 euro, siamo a 450, ci siamo quasi. Per dire
che, rileggendo tutti questi programmi, programmi elettorali
eh...ho sottolineato tutto e quindi darò la copia al collega
Louvin, adesso non voglio stare delle ore...
(interruzione del Consigliere Louvin, fuori
microfono)
...lo so che hai già guardato, ma ti farò notare dove e come ci
sono, come, ad esempio, di nuovo con il PdL credo che, senza essere
in maggioranza, quando abbiamo accorpato in un'unica società tutte
le aziende funiviarie a capitale regionale...ossia è tutta un'altra
serie di punti...e anche con i programmi che voi fra l'altro avete
presentato...perché è giustamente da notare che voi eravate
Arcobaleno e lì ci stava tutto logicamente, perché, se fossimo
Arcobaleno oggi, non discuteremmo nemmeno, perché nell'Arcobaleno
ci sta tutto, ossia cosa manca? Vi era poi il PD, che adesso fa la
sua strada, poi c'era Vallée d'Aoste Vive e Renouveau, che adesso
ha cambiato sigla ed è diventato ALPE, sì perché il programma
elettorale è Vallée d'Aoste Vive e Renouveau, tant'è che ci sono
dei distinguo anche fra di voi sul nuovo soggetto ALPE, anche fra
di voi c'è qualcuno che non è proprio entusiasta di essere un
Alpino, questo dovete dirlo! Tanto per dire che nei programmi
elettorali c'era di tutto e di più, allora ho fatto questa piccola
premessa per dire che tutti avevano con buon gusto preparato
programmi interessanti...poi si è arrivati al programma di
legislatura, dove noi abbiamo presentato un documento che
diceva...facciamo riferimento a quello, però specifichiamo
l'intenzione di lavorare su dei temi ed ecco la prima differenza!
Quando si dice:
"ma nel programma elettorale di Tizio c'era
questo...invece qui nella lettura..."
, ma il programma di
legislatura...quello vincola all'azione...il programma elettorale è
quello che viene fatto, permettetemi, anche un po' per propaganda.
Uno che sta all'opposizione non può dire che chi è uscente ha
lavorato bene, altrimenti per cosa chiede i voti? Dovrà quindi dire
qualche maldicenza, dovrà esprimere qualche dubbio su quello che è
successo e questo è legato all'applicazione della legge elettorale,
non c'entra niente, non c'è nessun ostacolo al fatto che, rispetto
ad una maggioranza che si è creata, si possa allargare, non esiste!
A maggior ragione ho voluto dire che non c'è nessun dubbio su
questo, nel momento in cui noi il programma - parlo della
maggioranza autonomista - lo abbiamo rispettato e ho voluto fare
questa annotazione sulle leggi per dire che non a parole, ma a
fatti...i fatti sono lì a dire che si è agito. Per questo mi
dispiace che la collega Fontana, di solito attenta un po' a tutto,
si lasci andare al discorso del fallimento; veramente dico che, se
guardiamo sul programma, quello che è stato fatto con l'assenso, il
collega Tibaldi mi aveva anticipato e aveva detto che su 31
provvedimenti già due mesi fa c'era la votazione unanime di tutto
il Consiglio, allora cosa ci rimproverate? Cosa dovevamo ancora
fare?
In più credo che obiettivamente non possiate nascondere che la
crisi, checché se ne dica, ha influito pesantemente su quello che
si doveva fare: 100.000.000 di euro all'anno non sono bruscolini e
ogni anno noi abbiamo speso questo per la crisi, per sostenere
l'economia trasversalmente! Facciamo finta allora che questo non
sia successo? Onestamente dobbiamo riconoscere che, se siamo
intervenuti per i mutui delle famiglie, per i mutui delle imprese e
delle piccole imprese, per la cassa integrazione di tutti fino alle
cooperative, se abbiamo cercato di aiutare tutto il settore
produttivo, di aiutare il "sistema lavoro" per i giovani, la
formazione con la scuola, ma questo cos'è se non aiutare e
intervenire? E anche sui precari abbiamo dato un'unica soluzione,
abbiamo avuto il torto forse di fare questo sforzo, perché oggi,
sentendoli, ci rimproverano di dire:
"ma come, non ci sono
tutti?"
, quando in quest'aula qualcuno malignamente ha detto:
"stiamo a vedere adesso cosa succederà"
, va a finire che la
legge sui servizi è un
escamotage
per dribblare il vincolo
che viene a livello europeo e nazionale! Non si può dire tutto qui
e il contrario di tutto fuori, quando ci sono giustamente i
lavoratori che chiedono e che noi rispettiamo, ma, proprio per il
rispetto, abbiamo detto tutto quello che succede e quello che si
può fare. Su alcune tematiche se gli uffici legali ci dicono che le
trasferte in quel modo non possono più essere pagate, io ho detto
stamani:
"vi sfido a dirmi il contrario!"
.
Quando si parla di mancato rispetto, del fatto che non si sono
stabilizzati una serie di impiegati forestali, attenzione, perché
questo è un tema scivoloso, perché nella pubblica amministrazione
l'assunzione avviene solo attraverso concorso e lì c'è una
situazione che è ancora tutta da chiarire e, siccome non si può
fare, non lo abbiamo più fatto! E lo abbiamo detto e questo mi
sembra rispettare le proposte che vengono fatte. Abbiamo avuto,
mantenendo quello che abbiamo detto qui, la concertazione con i
sindacati su tutti i requisiti per l'assunzione, è la prima volta
che si fa e hanno firmato tutti! Hanno firmato tutti quelli che
sono i criteri che saranno di indirizzo per la nuova società,
proprio per evitare che ci fossero problemi e questo era uno dei
modi. Tornando alla nostra proposta, abbiamo creduto importante
valorizzare quest'ultimo periodo, accettando di avere una forza che
ha degli ideali in cui ci riconosciamo, ma attenzione gli ideali
qui qualcuno ha voluto...su questo mi permetto di dire, se il
discorso degli ideali si traduce in una persona, non ci siamo più,
ma questo non deve succedere mai, men che meno oggi, ossia il fatto
che ci sia una forza politica che abbia alcuni principi e alcuni
ideali è una cosa, il fatto che come elemento di coesione di questa
forza politica oggi ci sia una persona, che può essere criticata
come tutte le persone del tempo, è un'altra cosa, ma non possiamo
collegare questi due aspetti, perché è un non senso! Oggi ci sono
delle possibilità di valorizzare quello che possiamo fare, come in
tutte le aggregazioni c'è una mediazione; non è che tutto quello
che uno vuole fa, non credo che, quando voi avete fatto il
programma, avete fatto una fotocopia di tutto quello che diceva il
PD, o che dicevano i Verdi, o che diceva Renouveau, mi sembra
difficile! C'è una mediazione, quando si fa il programma
elettorale, c'è un'altra mediazione, ecco perché viene fuori un
accordo che passa attraverso una giusta valutazione di questi
sistemi.
Dispiace sentir fare alcune affermazioni, anche quella della
valenza del
ni droite, ni gauche
. È uno slogan che, se
vogliamo analizzarlo, è sempre stato detto e mai rispettato, basta
leggere quello che è successo a Roma nei rapporti dei vari partiti,
che di volta in volta hanno governato con Prodi, con Berlusconi,
eccetera. Certo, c'è stato il collega Caveri che ha fatto parte
anche di un Governo di sinistra, il "Governo D'Alema", ma non è
stato mica fatto un referendum, non si è mica chiesto se era giusto
andare a sinistra? Ha fatto parte, c'era un'opportunità, ha creduto
opportuno e c'è stata questa esperienza, durata poco, tre o quattro
mesi, però il discorso non è di quel tipo. Anche quando si parla di
taxi, utilizzo del taxi...qui il taxi lo hanno preso un po' tutti,
perché, quando per le europee da una parte c'era il PD, quello che
oggi è l'ALPE ha preso il taxi dell'IdV, che non mi risulta sia
oggi esattamente quello che si vuole come forza di riferimento da
parte di tutti... È legittimo, non abbiamo contestato, ma non si
può dire adesso:
"prendiamo...o diamo l'idea di utilizzare
qualcuno come taxi"
. Noi crediamo nel rispetto delle idee di
ognuno e nella forza di tutte le aggregazioni, ognuno ha qualcosa
da dare se sa ascoltare; paradossalmente, se sa ascoltare, può dare
di più e noi riteniamo che un confronto e la possibilità di
lavorare con chi ha la possibilità di apportare nuove idee sia un
valore aggiunto.
Altro punto sostanziale: nessuno ha rigettato o rinnegato il
proprio programma; nessuno ha rinunciato agli ideali, dove e quando
mai? L'unica forzatura che mi permetto di dire qui nel discorso è
che innestare sul nostro discorso di allargamento al PdL quello che
succede a livello romano mi sembra esagerato, ritengo che sia fuori
luogo ed esagerato, ogni giudizio ci sta, ma è esagerato su questo.
Noi, quindi, stiamo parlando a livello regionale, laddove a livello
regionale...anche qui l'Union ha fatto alleanze con la DC di
allora, con i Comunisti, con le sinistre, con il centro, con gli
ADP, è stata una questione che è stata valutata di volta in volta,
quindi, sotto questo profilo, non credo che ci siano lezioni da
dare.
Riteniamo che ci sia oggi da prendere atto che c'è la volontà di
collaborare con una forza che può dare un apporto ed è importante
sottolineare che anche il rapporto con Roma non è di dipendenza,
qui nessuno è ostaggio e nessuno deve diventarlo. Credo che la
dignità di ogni forza vada sempre rispettata. Il discorso con Roma
è diverso, di collaborazione; noi riteniamo - lo abbiamo detto -
nel caso specifico di DEVAL che, se non c'era l'intervento
specifico, non si risolveva. Come noi abbiamo a quel tempo plaudito
o pensato che fosse risolutivo e oggi Aurelio avrebbe qualche
problema in meno, quando al Teatro Giacosa, presentando le
politiche per Roma, sono venuti a dire che il problema della
ferrovia sarebbe stato risolto...c'erano i soldi per fare tutti gli
interventi, quindi era a posto e gli abbracci e i baci erano perché
finalmente si diceva c'erano i soldi per... Noi eravamo contenti,
non è che non valutiamo positivamente quando ci sono...in quel
momento una forza politica aveva deciso di aderire al "Governo
Prodi", farne parte organica non solo per gli ideali, ma perché si
pensava e si è detto - andatevi a leggere le cronache -:
"finalmente avremo delle risposte su..."
. Perché adesso il
fatto di avere un atteggiamento...che possa dire:
"vediamo se
possiamo come Regione avere dei benefici da questo contatto che
c'è"
, normale...ed è normale che ci sia e che sia
avvantaggiato, per la gente non è una cosa positiva? Ma perché
dobbiamo adesso criticare il fatto che qualcuno voglia avere delle
carte in più da giocare per la gente, per i posti di lavoro, ma
perché? Ma dove si è rinunciato, ditemi su cosa, quando mai qui si
è rinunciato? Di quale ideale parlate quando si parla di
rinunciare, a che cosa? Ma quando mai? Come dico, la nostra idea è
che i momenti che viviamo non siano sicuramente facili, ma non è
una banalità, il problema è che, quando è iniziata la crisi, tutti
hanno detto:
"è un anno, l'anno prossimo passerà"
. Siamo al
terzo anno di crisi e non abbiamo ancora visto la fine, questo è il
vero dramma che viviamo, sicuramente il tutto è peggiorato dalla
crisi del Maghreb e di tutto quello che succede. Credo che fare
forza comune, cercare di avere la possibilità di collaborare e noi
lo abbiamo detto all'inizio, abbiamo collaborato con tutti quelli
che hanno dato la disponibilità, oggi qui c'è una collaborazione
organica, perché c'è stata una disponibilità e, come tale, noi
riteniamo che sia importante. Gli esempi che abbiamo avuto di
collaborazione sono positivi, quindi noi li sottolineiamo e
crediamo sia importante per il futuro della Valle d'Aosta non tanto
per la forza A o la forza B. Sotto questo profilo, credo che anche
la gente...sicuramente è vero che è disaffezionata alla politica,
ma perché la gente nei fatti aspetta che ci siano risposte serie,
non risposte presuntuose o campate in aria, che poi non seguono a
fatti pratici. Ecco perché nel piccolo come Regione abbiamo cercato
di essere molto attenti a far sì che ci fossero delle risposte vere
alla gente, con tutti i limiti che ci sono, ma se voi guardate...e
ho citato dalla sanità al turismo, alla legge casa, perché quelle
sono risposte! Non sono ancora completamente portate a termine?
Verissimo, diamo insieme una possibilità di accelerare in questo
senso, di ridurre una delle difficoltà maggiori, ossia la
burocrazia, che è imperante malgrado tutto quello che si fa per
ridurre le pratiche in sé e ancora oggi la gente si lamenta di
questo, ecco questi sono i temi che ci vedranno impegnati. Con tale
spirito credo che salutiamo positivamente l'ingresso della forza
politica del PdL nella maggioranza.
Presidente
- Con questo intervento possiamo dichiarare la
presa d'atto del Consiglio regionale circa l'allargamento della
maggioranza.
Il Consiglio
prende atto della presentazione della nuova situazione
politica e della composizione della maggioranza in seno al
Consiglio regionale della Valle d'Aosta.
Presidente
- La collega Fontana ha chiesto la parola e io
gliela do, perché si passa alla discussione della risoluzione della
quale la stessa Consigliera è una proponente, per cui può fare un
intervento allacciandosi anche a quello che ha detto il Presidente
della Regione. La discussione verte sulla proposta...c'è scritto
ordine del giorno, in realtà c'è un errore, perché gli ordini del
giorno si presentano sulle leggi o sugli atti amministrativi,
questa è un'altra cosa, per cui viene convertito in una
risoluzione, ma le procedure e i tempi rimangono gli stessi. Allora
interviene dopo?
La parola al Consigliere Louvin.
Louvin (ALPE)
- Certamente, Presidente, il tema è
l'ordine del giorno, perché non abbiamo piacere di esprimerci su un
documento conchiuso, tangibile, reale; abbiamo delle allegorie
verbali, ma non abbiamo nemmeno una riga, lo abbiamo detto prima,
che possa dare preciso riferimento su quella che intende
essere...
(interruzione di un Consigliere, fuori microfono)
...mi darà solo qualche minuto della sua pazienza per poterlo
esplicitare. Vorremmo poter rendere merito e onore anche al
dissenso che si è manifestato in quest'aula, in particolare nei
banchi della maggioranza e che riflette bene una preoccupazione che
abbiamo esternato, non conoscendo anticipatamente, non abbiamo il
dono della profezia, il tenore del dibattito, che è stato
arricchito dal fatto che alcuni colleghi abbiano messo apertamente
e onestamente sul tavolo delle preoccupazioni, delle note di
sofferenza rispetto a quello che ritenevano essere il percorso, la
linea di marcia delle loro rispettive forze politiche. Vorrei in
particolare segnalare come questo ingresso felpato, quasi
evanescente del PdL nella maggioranza regionale sia stato comunque
foriero di qualcosa di straordinariamente importante, è un inizio
di
glasnost
politica, è un inizio di trasparenza anche in
quei movimenti: uno in particolare per la sua centralità e che
domina la scena politica regionale, che per la prima volta ha messo
sul tavolo delle aperte posizioni divergenti, oneste, trasparenti.
Di questo voglio rendere merito e voglio farlo, Presidente
Rollandin, anche rispetto agli organi di stampa e al sito internet
del suo movimento, che ha reso pubbliche delle posizioni differenti
nella Jeunesse valdôtaine, nel movimento e questo fa parte di una
ricchezza che abbiamo la presunzione di avere fortemente spinto. Il
nostro recente Congresso dell'ALPE è stato un congresso che hanno
potuto seguire in diretta tutti i cittadini valdostani che lo hanno
ritenuto dalle loro postazioni. C'è qualcosa che si sta muovendo,
la
glasnost
quando parte non si sa dove possa finire e
questo per noi è un fattore positivo. Meno positiva è la chiusura o
l'assenza di chiarezza in quest'aula in questo momento attorno alle
questioni programmatiche, perché non siamo in presenza di un
dibattito politico generico, qui abbiamo un Governo che si presenta
all'aula dicendo:
"noi stiamo allargando la compagine che lo
sostiene, ma non vogliamo dirvi precisamente dove e come la rotta
va a cambiare"
. Che vada a destra è sicuro, ma non diciamo in
cosa questo programma è integrato e lei è tornato, Presidente,
sull'idea di un'integrazione di programma, ma mi dica dove posso
andare a leggere una riga che mi dica che è cambiato il programma
di legislatura da lei illustratoci. Siccome lei si richiama ad una
legge elettorale che dà determinate linee di comportamento...lei è
venuto qui a luglio 2008 con un programma, lo ha illustrato ed è
stato votato; qui non abbiamo un'esplicitazione formale di questa
adesione in nessun modo e intorno a nessun elemento preciso. In
questo sta la debolezza di tale operazione, in questo i suoi nuovi
partner di maggioranza...alcuni di loro dicono che il cartello
autonomista è distinto e distante: per forza, non cambia una
virgola del suo programma, non si scrive nero su bianco niente, per
forza che qualcuno può sentire e giustamente ribadisce in
quest'aula questo sentire! E che questo si trasformi poi in un
ammaina bandiera degli ideali e dell'orgoglio di parte è più che
naturale!
Come è naturale che ci siano dei disagi all'interno dell'Union
Valdôtaine in particolare, quei "chiodini" di cui parlava il
collega Caveri, che gli auguro non si trasformino in qualcosa di
più vistoso, perché le tendenze alle crocifissioni nel dissenso
sono sempre molto presenti in tutti i partiti, mi auguro che questo
non avvenga e ci possa essere solidità di posizioni intellettuali e
culturali distinte da questa scelta, che ovviamente non
condividiamo e non condividiamo anche nel modo di porla, questo
svilirla...
"è una piccola storia che non merita neanche due
colonne sul giornale"
diceva Guccini, un po' di musica o due
parole in rima; no qui è stata circoscritta ad un passaggio postale
che denota, secondo noi, una certa pavidità, una mancanza di
chiarezza e di slancio nell'affrontare una scelta politica
comprensibile, che non abbiamo contestato. Lei sa, Presidente, che
non abbiamo contestato questa sua decisione di allargare la
maggioranza, sul piano del metodo è una vostra scelta, ma sul
metodo le contestiamo di non aver portato qui un documento che la
renda precisa. Qui siamo di fronte ad un non programma, ad una
situazione, come molti hanno sottolineato, che dà orizzonti non
esattamente rassicuranti.
Non so se mi spingerei fino all'idea del Titanic, ma riteniamo
tutti noi del gruppo ALPE esserci molto da perdere per la Valle
d'Aosta in questa posizione e la vicenda dei precari che abbiamo
vissuto poche ore fa è emblematica di questa situazione, è una
vicenda generata da scelte politiche fatte dal "Governo
Berlusconi", imposte, blindate sulle Regioni, che si ripercuotono
pari pari sulla situazione regionale e abbiamo un Presidente
Rollandin che tenta di presentarsi come il salvatore della patria
per aver tacconato le situazioni! Ora, questo non è l'esito che ha
avuto la vicenda di questa mattina, credo sia parso molto chiaro a
chi era sulla piazza che non siamo di fronte ad una soluzione
brillante, ma quello che è ancora più chiaro a tali persone è che
chi ha provocato questo dissesto sono le stesse forze con le quali
oggi ci si allea sul piano locale, regionale e sul piano nazionale,
perché non si può dire che sono due piani distinti. No, Presidente
Rollandin, la fiducia al "Governo Berlusconi" non l'hanno data
casualmente alcuni mesi fa al Senato, il Senatore della Valle
d'Aosta...e si è visto in modo abbastanza chiaro che rispondesse ad
una logica politica di scambio. Non è immorale, lo scambio in
politica è un dato reale, ma non condividiamo che sia fatto in
questo modo in questo momento e a spese degli interessi della
nostra Regione.
Riteniamo che manchino quei presupposti di chiarezza e ne cito
tre, riprendendo testualmente le parole del Capogruppo della Stella
Alpina, che ha detto:
"chiediamo più politica per la montagna,
la previa intesa e la battaglia per il Parlamento europeo"
. La
battaglia per il Parlamento europeo è stata persa due anni fa sul
piano della legge elettorale sotto la legislatura governata da
Berlusconi, non ce lo siamo dimenticato. La montagna è un problema
di cui il Parlamento ha discusso qualche mese fa, ci ha messo
6.000.000 di euro per tutta l'Italia, è stata una legge che ha
suscitato l'ilarità generale per la mancanza di convinzione sul
tema! La previa intesa, caro Salzone, mi sa che non l'abbiamo vista
da nessuna parte, nessun impegno, nemmeno una dichiarazione
politica sul piano nazionale. Di fronte a questo velleitarismo,
riteniamo sia più onesto in questo momento non valutare
positivamente il nuovo assetto. Ci concederete di avere dissenso su
questo, sul piano dei contenuti, ma la sottolineatura e la ragione
per la quale l'abbiamo esplicitato in un documento...mentre in
altri momenti avremmo semplicemente votato contro una proposta
regionale, aver messo sul tavolo questo dissenso è dovuto solo al
fatto che sul tavolo non è stato messo niente.
Presidente
- La parola alla Consigliera Carmela
Fontana.
Fontana (PD)
- Grazie Presidente.
La mia riflessione...ho detto quelle cose perché veramente sono
amareggiata. All'inizio di questa legislatura, Presidente, avevo
una grande fiducia in lei, nel senso che ci aveva detto:
"collaborazione, partecipazione"
e io sono stata una delle
poche che - mi prendevano anche in giro - difendevo sempre questa
maggioranza e anche lei, Presidente, anche se non la conoscevo, ma
lei manteneva le cose che dicevo e questo mi dava la voglia di
andare avanti e di lavorare nelle commissioni. Oggi, quando ha
detto che Forza Italia ha collaborato, mi sono sentita anche
mortificata, perché come hanno lavorato loro...lei ci può dire
quante volte c'è stata una legge che era in funzione dei cittadini
e che noi abbiamo fatto...non abbiamo mai fatto ostruzionismo,
abbiamo sempre collaborato, abbiamo sempre lavorato! Mi metto nei
panni dei cittadini, voglio vedere questo Consiglio regionale come
lo vedono i cittadini fuori:
"questa maggioranza dice che ha
lavorato benissimo, ha fatto tante cose..."
e lei ha fatto un
elenco oggi e io avrei un altro elenco, altrettanto per le cose che
non vanno, ma non è questo il momento, chiedo però al Consigliere
La Torre, che tanto dice che ci vuole coraggio per fare politica,
in questi tre anni questa maggioranza il coraggio allora dove lo ha
avuto? Se questa maggioranza ha funzionato bene, perché oggi si
cerca la "stampella" del PdL
"per risolvere i problemi"
,
dice Lattanzi, che questo Governo non è riuscito a risolvere,
questi sono gli articoli sui giornali. Dico quello che penso io e
non mi pongo come Consigliera, ma come cittadina. Una volta ne
andavo fiera, perché vedevo un Governo regionale che ci teneva
tanto all'autonomia, a quella autonomia valdostana che, quando
parlava il Governo nazionale, diceva:
"noi siamo qua e dobbiamo
tutelare tutti i nostri diritti"
.
In questi tre anni mi sembra sia arrivato uno
tsunami
e
questo filo diretto con Roma cosa ci ha portato di buono? Una crisi
economica, anche se non dipende da Roma, ma tagli a non finire
sulla scuola, tagli a non finire sull'agricoltura, le industrie che
chiudono, c'è qualcosa che non funziona e forse tutti - non do la
colpa solo al Governo, ci mettiamo di mezzo anche noi - non siamo
stati all'altezza di vedere i veri problemi che stiamo affrontando,
ma prima di tutto il lavoro, tutte le altre cose vengono dopo! Mi
chiedo tutte queste spese pazze anche per fare il capannone per la
trasfusione delle analisi...adesso non mi viene la parola...dico
4.000.000 di euro, perché non investirli nel mondo del lavoro e
cercare di dare un lavoro a queste famiglie, che sono disperate,
Presidente! Devono pagarsi un mutuo, hanno dei familiari...dovevamo
fare un altro tipo di politica, poi le cose che si potevano fare
più avanti le facevamo più avanti!
Davvero mi sento amareggiata, perché non riesco a dare risposte;
la gente è arrabbiata, abbiamo perso quello stile di politica e mi
sa tanto che stiamo rispecchiando veramente quello romano. Davvero
mi sento mortificata, da donna non mi piace, continuerò a lavorare,
come ho sempre lavorato, per fare veramente bene per la gente, ma
mi ha dato l'impressione che questa entrata in maggioranza sia una
presa in giro anche nei confronti degli elettori, perché avevano
votato una maggioranza e un programma e questo non è stato
rispettato. Porti pazienza, abbiamo detto che ognuno può dire
quello che pensa, io mi sento di dire questo perché ci ho creduto e
a tre anni di questa legislatura di risposte ai cittadini fuori ne
abbiamo date ben poche! Scusi, ma...
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Per quanto riguarda il programma - e poi darò una copia -, già
nell'illustrazione avevo parlato esplicitamente di integrazione e
completamento del programma di legislatura; parlando dei trasporti,
vi è la proposta di effettuare a breve una discussione tematica -
ho detto che lo porteremo qui... - sulla ferrovia, sull'aeroporto e
l'autostrada; per la montagna vi è l'esigenza di un'azione
importante svolta da tutte le regioni per uscire dal problema della
competitività, ho detto anche che c'è un progetto in atto con tutte
le Regioni; interventi a sostegno della piccola e media impresa:
presenteremo una proposta in tal senso; politiche attive per
l'impiego dei giovani e così via. Mi dispiace non tanto
per...perché è giusto dire...ma perché durante questi tre anni non
si è lasciata una sola occasione per cercare di risolvere i
problemi di lavoro, anche parlando del laboratorio, lei avrebbe
ragione di dire questo, se i soldi che investiamo per il
laboratorio...che voglio dire è anche a favore dei lavoratori,
perché lì aumenterà anche il numero dei lavoratori che possono
lavorare, ma non è che possiamo prendere quei soldi e dire:
"non
li mettiamo per il laboratorio, li mettiamo per il pubblico
impiego"
, perché non è così!
Già oggi nella pubblica amministrazione ogni due persone che
vanno in pensione ne possiamo sostituire una, questo è nella
politica in generale; credo che, se uno guarda quello che succede
in Spagna, in Portogallo, o in Grecia, non è che c'è il Governo
tale o tal altro: c'è dal Governo di sinistra al Governo di destra,
l'Europa ha obbligato tutti a fare queste scelte! Il Patto di
stabilità ci obbliga a ritenere possibili solo alcune spese, quindi
non è che possiamo dire...e si immagini quale piacere avrei a dire:
"non possiamo superare quel numero"
, che piacere avrei a
dirlo? Anzi sarebbe tanto facile poter dire che ce n'è per tutti,
ma non è così, perché i posti di lavoro non si inventano e abbiamo
visto durante questi anni e abbiamo portato in tale sede tutto
quello che era possibile inventarsi per creare posti di lavoro,
abbiamo fatto dei programmi straordinari l'anno scorso, che era
ancora possibile, quest'anno siamo stati messi in difficoltà anche
su questo. Mi permetto quindi di dire che, sotto tale profilo - poi
si può sempre fare meglio -, abbiamo fatto tutto quello che era
possibile per risollevare e mantenere tale equilibrio.
Ho sempre dato atto non solo del comportamento delle forze
politiche e della sua forza politica, che ho sempre rispettato e,
quando ci sono stati dei suggerimenti, non ho mai nascosto...e ho
sempre rispettato i suggerimenti. Qui il percorso è stato quello di
valutare la disponibilità di una forza politica di far parte di una
maggioranza per cercare di supportare in questi due anni tale
percorso; il che non significa essere soggiogati da alcuno, essere
ostaggi di altri o essere alla mercé di...no, abbiamo sempre difeso
i nostri ideali, quando c'erano problemi scottanti, abbiamo sempre
trovato le modalità per difendere la nostra autonomia, questo è
sempre stato il punto essenziale della nostra azione, per cui,
rispetto all'ordine del giorno, siamo contrari e voteremo
contro.
Presidente
- La parola al Consigliere Donzel, per
dichiarazione di voto.
Donzel (PD)
- Grazie Presidente. Dovrei fare una
richiesta all'aula di voto segreto, se me lo consente, a nome dei
gruppi PD e ALPE.
Presidente
- Va bene, la votazione si svolgerà con voto a
scrutinio segreto ai sensi dell'articolo 71 del Regolamento
interno. Se non ci sono altri interventi, ricordo che, siccome la
risoluzione impegna con un "non":
"non esprime"
, va da sé
che chi è d'accordo con il
"non esprime"
vota "sì", chi
invece vuole esprimere vota "no".
Pongo in votazione per scrutinio segreto la risoluzione, che
recita:
Risoluzione
Il Consiglio regionale della Valle d'Aosta/Vallée
d'Aoste
Preso atto dell'illustrazione da parte del Presidente della
Regione dei nuovi assetti della composizione della maggioranza in
seno al Consiglio regionale della Valle d'Aosta;
Richiamato il contenuto dei programmi elettorali presentati
dai partiti e dalle coalizioni presentati dalle forze politiche in
competizione nelle elezioni regionali del 2008;
Ritenuto in particolare che quelli presentati rispettivamente
dalla coalizione Union Valdôtaine-Fédération Autonomiste e Stella
Alpina-UdC-VdA (Centro autonomista) e dal Popolo della Libertà
contengano indicazioni programmatiche significativamente divergenti
fra loro;
Considerando che l'impegno di ciascuna forza politica,
regionale o nazionale, operante in seno al Consiglio regionale
della Valle d'Aosta deve sempre e comunque ispirarsi al
perseguimento del bene della Regione, indipendentemente dalla sua
collocazione nell'area della maggioranza o dell'opposizione e dalle
opportunità;
Rilevata al momento l'assenza di pregnanti motivi politici
per una diversa configurazione dell'attuale maggioranza politica,
in assenza di nuove elezioni o di dimissioni dell'esecutivo
attualmente in carica;
Non esprime
valutazione positiva in ordine al nuovo assetto proposto dal
Presidente della Regione per la composizione della maggioranza in
seno al Consiglio regionale della Valle d'Aosta.
F.to: Louvin - Carmela Fontana - Donzel - Chatrian - Giuseppe
Cerise - Rigo - Bertin - Patrizia Morelli
Consiglieri presenti e votanti: 35
Favorevoli: 11
Contrari: 24
Il Consiglio non approva.
Presidente
- Come era stato deciso in Conferenza dei
Capigruppo, adesso faremo una sospensione con la convocazione di
tale Conferenza per riassettare le commissioni. A questo riguardo,
comunico che sono arrivate le dimissioni dei Consiglieri Hélène
Impérial da membro della II Commissione e del Vice-presidente André
Lanièce da membro della III Commissione, onde permettere, a seguito
della nuova situazione politica, la corretta ricomposizione della
stessa commissione. Sono anche pervenute, con la lettera che adesso
vi leggo, le dimissioni del Consigliere Segretario Tibaldi:
"Il nuovo assetto politico del Consiglio regionale mi induce
a rassegnare le dimissioni dall'incarico di Consigliere Segretario,
si tratta di una decisione irrevocabile che decorre contestualmente
a questa comunicazione. Ringrazio i colleghi Consiglieri delle
forze politiche di minoranza che mi assegnarono a tale ruolo
dall'inizio della corrente legislatura, ringrazio inoltre lei, i
colleghi dell'Ufficio di Presidenza e tutto lo staff dei dirigenti
e dei dipendenti per la cordialità dei rapporti intercorsi e per la
proficua collaborazione instaurata. Augurandovi buon lavoro, porgo
distinti saluti"
.
A nostra volta ringraziamo il Consigliere Segretario Tibaldi per
il suo impegno, la sua serietà e per il suo contributo dato a
questo clima di collaborazione.
La seduta è sospesa.
Si dà atto che la seduta è sospesa dalle ore 18,46 alle ore
18,54.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK