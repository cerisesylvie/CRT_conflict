Consiglio Regionale della Valle d'Aosta - Oggetto del Consiglio n. 2957 del 13 ottobre 2017 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Attività consiliare d'aula
GIUNTA REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2957 del 13 ottobre 2017 - Resoconto
OGGETTO N. 2957/XIV - Chiusura discussione generale
sull'elezione del Presidente della Regione e degli Assessori
regionali ai sensi degli articoli 2 e 4 della legge regionale 7
agosto 2007, n. 21.
Rosset (Presidente) -
Con 30 Consiglieri presenti credo
che possiamo riprendere i lavori. Punto n. 1 dell'ordine del
giorno. Siamo in dichiarazione di voto. Ricordo ai colleghi che
vengono concessi dieci minuti. Rinnovo ai colleghi la richiesta a
chi intende prendere la parola di prenotarsi. Ha chiesto la parola
il collega Marquis, ne ha facoltà.
Marquis (AC-SA-PNV) -
Questa è stata una legislatura
difficile, una legislatura atipica, che, a mio avviso, si può
dividere in due fasi: una prima fase caratterizzata da quattro
Governi all'insegna della ricerca della stabilità su un medesimo
progetto; una seconda parte che ha avuto inizio il 10 marzo. Una
parte in cui si è presentato un progetto per il cambiamento, che
voleva essere un progetto aperto, un progetto anche a disposizione
per chi in quel momento non aveva la forza e il coraggio di
scegliere la via del cambiamento. È stato sicuramente un percorso
difficile, un percorso sul quale abbiamo speso e dedicato molte
energie. Credo sia doveroso sottolineare i risultati di questo
tratto di strada. Abbiamo lavorato molto sul discorso
dell'accessibilità, si è arrivati nell'ambito del discorso della
ferrovia, arrivare a predisporre un accordo-quadro, un contratto
ponte, la definizione di un bando per la ricerca di un gestore
della ferrovia; in ambito autostradale abbiamo aperto la strada ad
una valutazione possibile per riuscire ad arrivare ad una
diminuzione delle tariffe autostradali, che sono un altro elemento
molto sentito sia da chi si muove in Valle d'Aosta, sia dai turisti
che frequentano la nostra Valle; il Casinò è stato un tema
sicuramente molto difficile da gestire. È stato gestito con un
approccio nuovo, un approccio che si è caratterizzato per
un'impronta di sostenibilità, un'impronta di razionalità, di
responsabilità direi. Adesso mi chiedo se questo nuovo progetto di
governo troverà la forza e il coraggio di portare avanti questa
iniziativa nell'interesse di tutti i valdostani, o ci sarà di nuovo
anche su questo un ritorno al passato, spostando le lancette a
questo autunno.
Abbiamo, con poco sforzo direi, raggiunto un risultato molto
positivo a favore dei valdostani sullo sconto bollette dell'energia
grazie alla disponibilità della CVA. Con una telefonata in cui si è
espresso un auspicio siamo riusciti a ridurre per le prime e le
seconde case di tutti i valdostani che aderiscono alla fornitura
della CVA di uno sconto energia del 50 percento: 50.000 famiglie
valdostane interessate da questa iniziativa. Credo che questa sia
stata un'operazione molto importante, un'operazione all'insegna di
restituire ai valdostani una parte dei sacrifici che sono stati
fatti per l'acquisizione della società. Mi auguro che anche su
questo argomento non si riportino le lancette a questo autunno, ma
che il nuovo Governo abbia la forza di sostenere ancora questa
iniziativa, perché è vero che sono stati privati 3-4 milioni di
euro anche alla società, che avrebbe potuto gestire diversamente,
magari comprando qualche turbina in più, facendo qualche
investimento sulle condotte, però credo sia anche doveroso
intervenire a favore dei valdostani. In ambito di edilizia - caro
collega Baccega, non ce ne voglia - in questi sei mesi è stato
stravolto l'approccio dell'Assessorato rispetto a questa materia.
Come lei ha ben sottolineato in passato, era un Assessorato che si
occupava soprattutto della visione sociale della casa; si trattava
soprattutto la parte dell'emergenza abitativa. Noi non
sottovalutiamo l'importanza di questo tema, ma di fatto per noi è
stato importante lanciare un messaggio forte a favore della casa,
un'iniziativa che in qualche mese abbiamo varato, ma non è ancora a
disposizione dei valdostani. Io mi auguro che nel più breve tempo
possibile si possa arrivare a renderla operativa, perché nelle
nostre aspettative il 1° novembre questa misura doveva essere a
disposizione dei valdostani: una misura per la crescita economica,
per lo sviluppo del comparto dell'edilizia, un settore che è sempre
stato trainante per la Valle d'Aosta, un settore che è stato
dimenticato in questi anni, senza delle misure a disposizione per
cercare di rivitalizzarlo, credo che avrà una responsabilità
importante.
Confido nella sua intelligenza per poter proseguire questo iter
che abbiamo intrapreso e messo a disposizione, che sicuramente sarà
a vantaggio di tutti i valdostani. Ci siamo impegnati per la
manovrabilità fiscale, ma non è un vezzo questo riuscire ad
arrivare a determinare le politiche fiscali, è un argomento
importante aver portato a casa questa norma: è una norma che
consentirà di sviluppare il comparto produttivo della Valle
d'Aosta. Ieri c'è stato l'incontro con la Provincia di Bolzano, a
Bolzano ci sono 6 tariffe IRAP, in Valle d'Aosta 21. Forse questi
sono i segni e i segnali di cosa significa mettersi a disposizione
per chi vuole lavorare, per chi vuole fare impresa, per chi crea
sviluppo economico e per chi crea lavoro. Pertanto questo vuol dire
vedere le cose in modo molto diverso, perché l'obiettivo di questa
norma è quello di agire a livello fiscale e ridurre le tasse ai
valdostani e alle imprese valdostane per essere più competitive sul
mercato. Il nostro è un modello che non vuole raccogliere le tasse
da tutti i cittadini per restituirle poi attraverso la
distribuzione a pochi: vuole essere un modello che lascia
direttamente i soldi in tasca ai cittadini senza creare poi della
burocrazia per delle iniziative che vengono messe a disposizione e
a vantaggio di pochi. Noi quindi ci auspichiamo che questi siano
dei messaggi che vengano recepiti da chi assumerà le responsabilità
di governo, perché vanno nell'interesse della popolazione
valdostana.
Quanto al programma, ho letto con attenzione la rivitalizzazione
dell'autonomia, che è un argomento importante dibattuto in questo
periodo. Non vorrei però confondere l'autonomismo con l'unionismo,
sono due cose completamente diverse. Io credo che l'autonomia sia
un patrimonio comune, un patrimonio di tutti i valdostani e di
tutte le forze che si riconoscono in questo valore. Autonomia
significa responsabilità, capacità di governo, significa non fare
slogan
e alimentare la cultura del contenzioso; significa
assumere delle decisioni e non fuggire dalle decisioni, così come
ha detto il Presidente Gentiloni la settimana scorsa. Non credo che
non partecipare alle delibere sul Casinò dimostri e valorizzi il
senso dell'autonomia. Quanto all'autonomia più generale, ho letto
con attenzione anche la volontà di rivalutare e rivalorizzare i
rapporti con Roma e con Bruxelles, lo condivido pienamente. I
rapporti con Roma e Bruxelles non sono degradati, deteriorati
nell'ambito dei sei mesi di questo Governo: sono il frutto e il
risultato di un percorso pluriennale. Faccio un esempio: a
Bruxelles che ho avuto l'onore di partecipare ad una riunione e di
visitare l'ufficio che abbiamo, 500 metri quadri sono stati
comprati dalla Regione per un impiegato. Io non credo che chi ha
comprato quell'ufficio, chi ha fatto quell'investimento lo abbia
fatto per fare una speculazione immobiliare; l'abbia fatto per
strutturare un ufficio per poter mettere in piedi, in atto delle
politiche a favore del miglioramento dei rapporti con l'Europa, ma
tutto questo purtroppo nell'ultimo decennio ha portato a questo
risultato. Credo che qua ci sia da lavorare, perché è importante
determinare un nuovo approccio con l'Europa, lo stesso vale nei
rapporti con lo Stato. Abbiamo un prestigioso ufficio a Roma in
Piazza Colonna, però bisogna avere il coraggio di strutturare
questo ufficio con una maggiore presenza, perché è sempre più
fondamentale e importante rapportarsi con lo Stato. Io la prima
volta che mi sono presentato in Conferenza delle Regioni sono stato
avvicinato dal Presidente della Commissione Cultura, che è un
rappresentante del Friuli Venezia Giulia, il quale mi ha detto:
"Presidente, le devo subito chiedere un favore: come mai Valle
d'Aosta non si è mai presentata in quattro anni nella Commissione
Cultura qui a Roma?". Questa è la verità, questo significa
deteriorare i rapporti con lo Stato. C'è bisogno di essere
presente, partecipi, portare il proprio contributo, confrontarsi,
dibattere: è quello il modo di incrementare i rapporti con le altre
Regioni.
Io credo che non ci sia da ritornare al passato, perché
purtroppo c'è la necessità come sempre di guardare avanti, mai
guardare indietro, perché, rispetto ad altre Regioni, siamo già
abbastanza in ritardo. Questo, com'è stato evidenziato, è un
progetto per il 42 percento, non per dare un futuro alla Valle
d'Aosta. Io credo sia importante prima di tutto progettare un
percorso, progettare dei contenuti che si vogliono dare ai
valdostani, dopodiché si trovano le forze che sono disponibili a
credere in quel progetto, mettersi a disposizione per raggiungere
quegli obiettivi. Questo è un progetto che nasce al contrario, è un
progetto verticistico che si prefigge di raggiungere il 42 percento
e vediamo dopo per fare cosa.
Come diceva il collega Bertschy all'atto dell'insediamento,
quando abbiamo presentato il nostro progetto: "si confrontano due
modi antitetici di vedere la politica, di vedere
l'amministrazione", è questo che abbiamo cercato di valorizzare,
sicuramente non siamo riusciti a raggiungere l'obiettivo, abbiamo
fatto un tratto di strada. Io mi auguro che prevalga il senso
dell'istituzione, il senso della responsabilità quindi di portare
avanti le iniziative nell'interesse dei valdostani. Qui oggi mi
aspettavo un po' di autocritica sotto il profilo politico, perché
non può approcciarsi in questo modo con chi si è combattuto in modo
molto forte nei mesi scorsi a livello di obiettivi programmatici -
sto parlando a livello di modalità di condurre, non a livello
personale - senza fare neanche un minimo di autocritica. Io credo
che il cambiamento lo si può contrastare, lo si può frenare, ma non
lo si può fermare perché va avanti da solo. La Valle d'Aosta ha
bisogno non di tornare al passato, ma di correre verso il
futuro.
Presidente -
Ha chiesto la parola il collega
Marguerettaz, ne ha facoltà.
Marguerettaz (UV) -
Cercherò di fare una rappresentazione
non particolarmente concitata, non vorrei farmi coinvolgere con
un'enfasi e con l'agitazione. Collega Marquis, si calmi, l'ho
sentita con il fiato corto.
L'altro giorno ho partecipato ad un'iniziativa del
Rotary
, dove c'era una
lectio magistralis
del
professor Truc, che parlava di un viaggio nel tempo facendo
riferimento alla relatività, concetto introdotto da Einstein che
poteva dimostrare la possibilità di viaggiare nel tempo, nel futuro
e nel passato. Al di là di questi argomenti che sono particolari,
posso tranquillizzare i colleghi che il mondo sicuramente non è
iniziato il 10 marzo e sicuramente non finirà il 13 ottobre, perché
dai loro interventi sembra che ci sia un momento epocale (il 10
marzo), così come un'apocalisse il 13 ottobre. Attenzione, non vuol
dire che in questo lasso di tempo sono state fatte solo cose
negative, probabilmente anche delle cose negative, anche delle cose
positive, esattamente com'è accaduto prima del 13 marzo e
sicuramente come accadrà dopo il 13 ottobre. Tutti noi cerchiamo di
metterci l'impegno, di metterci tutta la buona volontà per fare
delle cose, ma io sono molto prudente quando sento questi
interventi ispirati al giacobinismo peggiore, dove si è
integralisti, dove, da una parte, c'è il bene e, dall'altra parte,
c'è il male. Io vi chiederei di guardare un po' anche che cosa
avete fatto in questi mesi. In questi mesi avete cercato - e non ho
difficoltà ad ammetterlo - di fare delle cose positive prendendo
tutta una serie di attività che abbiamo fatto.
Quando il Consigliere Restano parla di campo sportivo - faccio
degli esempi spiccioli per farmi capire -, del Tesolin, dicendo di
aver promosso il rifacimento della pista... ma l'avevamo già
prevista noi e lui l'ha portata avanti, così come il Crestella,
così come tutta una serie di interventi, c'è un prima, c'è un
durante e c'è un dopo. Non è che arriva l'
enfant prodige
e
risolve tutti i problemi! Quello che è insopportabile, cari
colleghi, è questa vostra volontà di disconoscere tutto il bene che
è stato fatto in Valle d'Aosta grazie all'Union Valdôtaine, grazie
alla nostra autonomia e immaginare che con voi c'è stata la
svolta... è insopportabile che abbiate dato un vestito nuovo a
delle cose che erano già in corso.
Collega Chatrian, ormai è diventata quasi una barzelletta quando
lei guardava il pubblico e ci diceva: "basta una telefonata". Lei
ha capito bene che, per fermare i licenziamenti, non è bastata una
telefonata, ha dovuto mettere 8 milioni di euro e poi ne ha messi
altri 6, poi ne metteremo altri 6 e chiederemo 15 milioni alle
banche, quindi alla fine avremo una somma che è esattamente simile,
se non identica, a quella...
(interruzione del Consigliere Chatrian, fuori
microfono)
Presidente -
Collega Chatrian, per cortesia!
Marguerettaz (UV) -
... collega Chatrian, io capisco che
per lei il mondo veramente sia cambiato. Il 10 marzo lei ha toccato
il cielo con un dito, perché mai si sarebbe aspettato di andare a
fare l'Assessore, non aveva né i voti, non aveva le competenze,
però ha toccato il cielo con un dito, perciò si calmi anche lei,
stia tranquillo...
Quando dite che il mondo è cambiato e che avete portato dei
risultati straordinari, fatemi fare un ripasso. Adesso Marquis non
lo vedo in aula, ha parlato della ferrovia. Qualcuno mi ha detto:
"arriviamo a Courmayeur con la ferrovia". Sono arrivati i tecnici
in commissione, ci hanno detto: "follia!". Ci hanno detto:
"arriviamo con il treno in un'ora a Torino". Abbiamo chiesto: usate
sempre lo stesso
pusher
? Credetemi, questa è una presa in
giro, circonvenzione di incapace. Da questo punto di vista, io dico
che bisogna non ingannare, anche se abbiamo sentito avete iniziato
la vostra campagna elettorale, ma andateci piano con le promesse,
perché adesso noi ereditiamo tutta una serie di
dossier
,
dove quegli obiettivi che ci avete dato sono irraggiungibili.
Il nostro è un progetto credibile, riteniamo nobile. Al
contrario del Consigliere Gerandin, che, quasi con vanto, ha detto:
"abbiamo diviso le famiglie", noi vogliamo unire i valdostani,
vogliamo metterli tutti assieme. I valdostani è vero che ne hanno
piene le tasche di questa politica, ma hanno piene le tasche anche
di queste lotte tra di noi, quindi l'obiettivo è quello di mettere
assieme le persone, non vogliamo fare delle promesse. Marquis, lei
ci ha detto che comprava la RAV e qualcuno ci ha detto: "non
facciamo fare dei debiti alla Regione". Ma perché comprare la RAV
non è fare dei debiti? Guardi, ce ne sarebbe, però in questi anni
ho avuto la possibilità di frequentare il collega Fosson e
ovviamente mi ha portato una serie di letture e il Vangelo in un
certo passaggio, quando ci sono scribi e farisei che vogliono
lapidare un'adultera, qualcuno molto più importante di me ha detto:
"chi è senza peccato, scagli la prima pietra". Oggi tra pietre,
coerenza, fedeltà io credo che bisogna essere un po' prudenti.
Consigliere Gerandin, lei ci ha dato tutta una serie di pagelle e
mi sarebbe troppo facile parlare della sua coerenza. Credo che un
trapezista del circo Orfei sia un dilettante in confronto, però
vorrei ricordare alcuni passaggi ultimi (solo gli ultimi). Lei dopo
il passaggio del 10 marzo, qualche mese fa ha detto alla Giunta
Marquis: "prendo le distanze, metodi, nomine", tutto sbagliato.
Minaccia quindi le dimissioni dalle commissioni, dopodiché, quando
qualcuno l'ha presa in parola, colpo di scena: "no, rinviamo le
dimissioni". Poi quando non è stato sufficiente, ha detto: "io sono
responsabile". Gerandin, si faccia un esame di coscienza! Viene qua
e dice: "Marguerettaz è l'Assessore del contenzioso". Allora le
faccio un piccolo passaggio. Sa uno dei più grossi contenziosi che
abbiamo? È quello di AVDA, grazie ad una serie di provvedimenti che
il suo cofondatore di MOUV' ha voluto, ha voluto una serie di
bandi. Noi quindi con AVDA siamo impelagati in un contenzioso da
urlo grazie al suo cofondatore.
Vuole che le parli anche di qualcos'altro? Non so se ha messo
bene le lancette citando il progetto di Marguerettaz dei 65
milioni, perché io è dal 2008 che non ho più la delega del Casinò.
Ma negli ultimi mesi in cui avevo la delega con il Casinò, ero
Assessore della Giunta Caveri che ha comprato il Billia, che era
prodromico ad una serie di interventi per decine di milioni, perché
compravamo un albergo che doveva essere ristrutturato. Io faccio
volentieri con lei la discussione, caro Gerandin, per dare pagelle
a destra e a sinistra.
Roscio, giustamente qualcuno ha detto non pervenuto. Lei
probabilmente quando dice: "Marguerettaz lo conosciamo", è vero,
Marguerettaz lo conosciamo, pregi e difetti. Non la conoscevamo
invece lei o, meglio, la conoscevo in cortile, ma non come
Assessore. Come Assessore, non pervenuto. Ha fatto qualcosa come
Assessore all'ambiente, forse si è interessato prendendosi quasi il
cartellino rosso dai suoi amici di Valle Virtuosa, ma dall'altra
parte sul tema che interessa i valdostani (il lavoro) non ha fatto
nulla. Ha portato avanti qualcosa che ha fatto prima Donzel, ma lei
non ha fatto nulla.
Io non vorrei abusare del vostro tempo, però in questi mesi
qualcosa ci avete insegnato. Devo dire la verità, non è tutta una
critica: ci avete insegnato che ci sono delle leggi che possono
essere approvate in due o tre giorni, ci sono delle audizioni che
possono essere ritenute non necessarie, ci sono dei Consigli che,
nonostante 21 Consiglieri, possono anche dire che non ci sono
urgenze. Qualcosa ce l'avete insegnata, però, al di là di questi
aspetti, noi vogliamo occuparci dei problemi dei valdostani. Uno
per tutti, appena ci sarà l'insediamento io credo che, per esempio,
in questi giorni non è stato fatto nulla, sarebbe interessante
avere delle dichiarazioni da parte dell'ANAS per avere delle
garanzie affinché il colle del Gran San Bernardo rimanga aperto
fintanto che non c'è la neve, perché se ci sono dei lavori che
continuano nel tunnel del Gran San Bernardo e noi perdiamo la
possibilità di avere un collegamento con la Svizzera, è una
tragedia per i lavoratori, per tutta una serie di soggetti e per il
turismo. Al di là di queste cose, quindi io direi: cerchiamo tutti
assieme, così com'è stato fatto, di fare giustamente l'opposizione,
ma di pensare a delle attività che servono alla nostra
comunità.
Presidente -
Ha chiesto la parola il collega Bertin, ne
ha facoltà.
Bertin (ALPE) -
Sarò estremamente sintetico. Ormai
mancano anche le parole per descrivere questa situazione. Una
legislatura nella quale è successo di tutto e ormai francamente non
si sa più cosa dire, ne abbiamo viste di tutte le qualità. Dovrei
riciclare vecchie citazioni, già fatte purtroppo in altre
occasioni: dalla famosa fine del film
Blade Runner
, nel
quale il protagonista inizia il suo famoso discorso: "ho visto cose
che voi umani...". In effetti, abbiamo visto cose inimmaginabili,
peraltro, già da questo punto di vista, anche volendo rimanere
nella cinematografia, un ritorno al futuro (un po' come il film), è
un film già visto, un ritorno indietro.
Questa legislatura è nata male e finisce peggio e produce
soltanto il caos. Non voglio riprendere questi discorsi, li abbiamo
già fatti in altre occasioni e che oggi assumono ancora, se
vogliamo, una luce più grande a pochi mesi dalla fine della
legislatura. Cambi di Governo a ripetizione, ma che hanno fatto
male e fanno male alla credibilità della politica tutta e di una
certa politica, intendiamoci, tutto è legittimo. Sul piano formale,
tutto è legittimo e corretto: questo l'ho già detto anche in altre
occasioni, ma politicamente è censurabile. Non vorrei riprendere i
discorsi fatti in altre occasioni, anche dal candidato alla
Presidenza Viérin, che al momento dell'entrata in maggioranza del
PD si era lanciato in molte considerazioni. Resta il fatto che
tutto è legittimo, ma politicamente è censurabile.
L'unico modo per dare stabilità in una situazione come questa -
lo dicevo due anni fa, l'ho ripetuto in questa legislatura - è
eleggere direttamente l'Esecutivo. A questo punto mi sembra l'unico
modo per dare un po' di stabilità a questa Regione, che si sta
infilando in una strada nella quale difficilmente riusciremo a
uscire proprio per la debolezza della politica, che sta perdendo
ogni credibilità. Non credo che il raggiungimento del 42 percento
possa essere un obiettivo politico, che possa essere il pretesto
per cambiare un'altra maggioranza. I numeri non bastano, l'avevo
evidenziato nel luglio dell'anno scorso quando era nata la
maggioranza a 26. Non è un problema di numeri, ci vuole una
visione, un'efficace politica, degli obiettivi che non vedo in
questo nuovo valzer al quale assistiamo. Non c'è niente di nuovo e
quello che nasce è estremamente debole: nasce una maggioranza
debole con un Governo altrettanto debole, debole perché formato in
poco tempo su obiettivi poco chiari e, se vogliamo, indebolito
anche in generale da questa situazione e anche dalla presenza
dell'UVP, che notoriamente è piuttosto volubile, l'abbiamo visto in
questi anni. Non sto qui a riprendere discorsi già fatti. Ho più
volte detto come la pensavo su quest'avventura politica dei
progressisti. Diversamente da altri, come i miei vicini di banco,
non mi sono mai entusiasmato su questa prospettiva e credo che oggi
ne abbiamo l'ennesima dimostrazione. Anche se riconosco all'Union
Valdôtaine Progressiste se non altro di aver esplicitato sin
dall'inizio il suo "Réunir réussir": questo è certo, ma chi si è
entusiasmato, rapito da questo progetto, oggi vede qual è
l'obiettivo ultimo.
Torniamo al Governo: una Giunta che nasce debole, una "minestra
riscaldata" senza novità, sono le stesse facce. In questo caso
addirittura negli stessi posti. Non voglio ripercorrere, come fatto
da altri colleghi, chi siederà in questo nuovo Governo regionale,
peraltro alcuni di questi, come l'Assessore Marguerettaz,
sembrerebbe soltanto di passaggio per andare a Roma. Visto che si
occupa di trasporti, faccia attenzione alle coincidenze. Come
funzionano i trasporti pubblici in Valle d'Aosta, dei quali si è
occupato per tanto tempo, la coincidenza potrebbe non prenderla.
Peraltro le sconsiglio anche di prendere l'aereo, perché anche
questo per andare a Roma non è così semplice.
È una "minestra riscaldata". Anche gli altri Assessori sono più
o meno sempre gli stessi e questo è un elemento di debolezza di
questa nuova compagine governativa. Come lo è il Presidente
incaricato Laurent Viérin, che, diversamente dagli altri Presidenti
che si sono susseguiti in questo periodo, non ha una legittimazione
popolare dettata dal voto, poiché faceva parte di quella alleanza
che ha perso le elezioni. Nel caso precedente i due precedenti
Presidenti comunque, in modo diverso, facevano parte di quella
compagine che aveva vinto le elezioni. Ci troviamo di fronte ad un
nuovo Presidente che non è legittimato da un voto, ma designato da
un passo indietro di Rollandin: questa è poi la sostanza della
cosa, ma non si può dire che sia uguale una designazione piuttosto
che il voto. Questo rende questa compagine ancora più debole, è un
altro aspetto che la rende debole.
Temo - e concludo perché non ho molto da aggiungere - che avremo
tempo poi di analizzare altri temi concreti di questo piccolo
programma che ci avete illustrato stamattina, sappiamo che questa
sarà una Giunta ancora più debole e più brutta delle precedenti.
Non ero entusiasta - forse lo si era capito - del precedente
Governo, perché ne vedevo anch'io i limiti, ma si andava, forse
troppo lentamente, nella giusta direzione. Qui mi sembra che si
torni indietro e la Valle d'Aosta non ha bisogno in questo momento
di tornare indietro.
Presidente -
Ha chiesto la parola il collega
Vicepresidente Fosson, ne ha facoltà.
Fosson (AC-SA-PNV) -
Non sapevo se per l'alternanza
avrebbe dovuto parlare qualcun altro. Il mio sarà un intervento
molto pacato. Capisco l'emotività del Presidente Marquis, non è
facile per lui questo passaggio. Io e lei, collega Marguerettaz,
non proveremo più l'emozione di fare il Presidente della Giunta
probabilmente. Io non l'ho neanche mai sognato, lei è stato per
tanto tempo un delfino. Ma neanche userò questo tono professionale
dell'amico Marguerettaz, spero che questo tono non finisca il 13,
che nella temporaneità che lei ha citato, questa voglia di lavorare
non finisca così. Quest'associazione dell'adultera che ha preso da
me e dal
pusher
che non so da chi ha preso, sono strani e
confusi ma sono stati abbastanza simpatici.
Io credo che parlare oggi per esprimersi su un progetto che c'è
già, che ha i numeri, un patto che è stato costruito quest'estate
non abbia molto senso. Forse il senso è pensare e guardare e
confrontarsi di più sul futuro, non cambia il prezzo del burro
nessun nostro intervento, tutti hanno già deciso come votare,
quindi i numeri ci sono. Come uomo delle istituzioni che crede a
quanto si dice, si sceglie e si fa qui e in altre sedi
istituzionali, io accetto questo passaggio della democrazia. Certo
che mi permetta, Presidente Rosset, lei è veramente più realista di
tutti, perché oggi già prima dei cambiamenti quando c'è stato da
chiamare un vice per sostituirla, ha chiamato subito l'amico
Farcoz, mentre prima chiamava sempre me, questo è vero
trasformismo. Io sono ben contento, glielo ho detto sempre di usare
l'amico Farcoz...non ne faccio una crisi di gelosia, va bene così,
però sicuramente questo è già un trasformismo.
C'è un dispiacere sicuramente per un progetto che avevamo
iniziato insieme e che poi non si è concluso, che doveva cambiare
un metodo, risolvere alcune urgenze, che però nel programma
iniziale, se non si fosse realizzato, avrebbe portato a delle
elezioni anticipate, ora, poi questo è cambiato e non per scelta
nostra. Io penso che proprio la legge elettorale abbia posto dei
problemi e delle opportunità diverse. Io credo comunque che sia
giusto parlare di autonomia. Lei, Presidente incaricato, oggi l'ha
fatto molto bene e credo che lo faccia anche in modo sincero, però
parlare di difendere l'autonomia, di stringere un patto per
l'autonomia a fine legislatura è una cosa non semplice. Non so se
ci saranno i tempi, anche perché poi lei, collega Viérin, lo
conosce benissimo, quando si parla di difendere l'autonomia, non
basta dire: "difendere l'autonomia" - lo diceva oggi Restano -
perché il concetto di autonomia e di autonomismo ha diverse
sfaccettature. Gli amici dell'Alto Adige in questi giorni ce
l'hanno spiegato molto bene, da risvolti separatisti a risvolti più
autonomisti. Ora parlare di difendere l'autonomia, che mi trova
perfettamente d'accordo, oggi vuol dire anche affrontare la
modifica dello Statuto o pensare a delle norme di salvaguardia,
comunque a dei percorsi politici molto impegnativi, e se non sono
mai stati fatti, è proprio perché espongono il nostro percorso a
dei rischi. Quindi forse un progetto di questo tipo andava in modo
preciso sottoposto prima agli elettori. Inoltre anche la stabilità
è un problema che è nato sicuramente da questa legge elettorale,
che prevede 21 eletti se si arriva al 42 percento. È un'opportunità
per qualcuno che probabilmente aveva delle difficoltà, perché la
stabilità non è solo una conseguenza dei numeri, ma dei rapporti di
gestione e di rispetto. Abbiamo provato dal giugno 2016
un'esperienza di maggioranza a 26 e non è durata molto neanche
questa, quindi non sono solo i numeri.
Presidente Rollandin, abbiamo iniziato questa legislatura a 18 e
la preoccupazione doveva già esserci allora, qualcuno glielo aveva
fatto anche notare. Ma allora c'erano frasi... come dire:
"spaccheremo le reni alla Grecia, andremo avanti in 18!". Poi
invece non è successo così ed era il momento degli insulti e degli
sputi, per cui non è necessario sempre avere dei numeri per avere
stabilità: questo era il pensiero che avevo già detto in
passato!
Io vorrei anche ringraziare il Presidente Marquis e tutti gli
Assessori che in questa passata Giunta hanno comunque lavorato, si
sono impegnati molto, lo diceva anche correttamente il Consigliere
Fabbri oggi. Una Giunta che comunque si è impegnata, ha affrontato
i problemi, ce l'ha messa tutta e poi comunque il momento - com'è
stato detto - in molti punti non era facile. Questa progettualità
che voi proponete oggi è una progettualità di "Giunta di emergenza"
così è stata definita, che ha comunque delle contraddizioni, come
le aveva anche quella prima, molte sono state dette.
Io vorrei sottolineare, per esempio, il problema di CVA e delle
turbine. Io ho sempre sottolineato il grande lavoro del Consigliere
Nogara su questo, che ha portato con grande professionalità e
capacità alla luce un problema di grande importanza e spero che il
futuro Assessore Nogara proprio rispetti quanto ha detto. Dice:
"noi sappiamo bene dove andare, nell'andare avanti". Io quindi
credo che lui continuerà sicuramente a perseguire questo lavoro,
che ha fatto così bene. Un problema di ruoli si è letto sui
giornali - ma lo vedremo nei prossimi giorni - che il Presidente
Rosset lascerà il posto di Presidente del Consiglio ad un altro.
Sa, Presidente Rosset, io ho avuto la fortuna di lavorare con lei
in questo periodo e dobbiamo proprio dire che lei è stato quello
che più degli altri ha permesso il cambiamento il 10 marzo. Se non
ci fosse stato lei con la sua ostinazione, con la sua capacità e
con i suoi uffici, anche in modo molto corretto ha indicato una
strada e l'ha percorsa anche con del rischio, lei è stato il
centravanti di quella formazione. Poi negli uffici in questi giorni
diceva sempre:" se non ci sarà un cambiamento, una discontinuità
totale, io non ci sarò". Mi dispiace, perché lei aveva costruito
attorno a sé sicuramente una grande immagine, comunque anche tutti
i centravanti hanno dei momenti di crisi. Anche Higuain ha dei
momenti in cui non riesce più a segnare. Si dice che lei voglia
fare il Senatore. Guardi che, per fare il Senatore, bisogna essere
disposti a viaggiare molto: questo lo consideri come un progetto o
comunque un sacrificio che lei dovrà mettere in atto.
La squadra è una squadra che non ha discontinuità, se non nel
Presidente. Io sono contento, lo ha detto molto bene stamattina
l'attuale candidato della Giunta che ringraziava che qualcuno
avesse fatto dei passi indietro; viene il dubbio che il passo
indietro lo abbia fatto non per una sua volontà, ma che ci sia
qualcuno, qualche colonnello che lo abbia consigliato in modo
stretto, perché sennò non capisco, Presidente Rollandin, perché il
10 marzo lei non abbia fatto quel passo indietro che forse ci
avrebbe permesso una maggiore progettualità in tempi più ampi.
Questa Giunta nasce con due Assessori nuovi, l'altra era una Giunta
che aveva sei Assessori nuovi, sei giovani (o non giovanissimi),
sei nuove facce che si cimentavano in un discorso di governo,
questa ne ha solo due. Mi permetterà Guichardaz di dirgli di stare
attento al suo mentore Donzel. Lei spesso ci critica perché anche
noi abbiamo dei mentori, io non vorrei che poi fosse lui a
concludere e a portare avanti il lavoro.
C'erano quindi sei Assessori nuovi per una discontinuità. Certo,
Ego Perron, voi non avete aggiunto un Assessore, ma chi ha tolto un
Assessore dalla tradizione precedente è stata la Giunta del 10
marzo, difficile rimetterne uno, mi sembra. Sono tre Assessori
consumati e con molta esperienza, ma certo non c'è discontinuità. I
giovani possono aspettare. Io mi ricordo qui di cosa diceva
Durnwalder. Noi non siamo mai riusciti a stringere dei rapporti
forti con Durnwalder, perché i due Presidenti avevano personalità
completamente diverse. Durnwalder parlava spesso dei delfini,
quando iniziava un nuovo quinquennio, diceva: "questo è l'ultimo, e
il tizio è il mio delfino", poi sei mesi prima del cambio
fisiologico diceva: "il mio delfino non si è comportato molto bene,
anzi, è meglio che maturi ancora un po'", e il delfino veniva messo
via. Qui succede un po' così. Io capisco che Ego Perron abbia la
necessità di presentarsi alle prossime elezioni come Assessore, ma,
amico Marguerettaz con questa
verve
e simpatia forse avreste
trovato un delfino da mandare avanti in questi giorni per
assisterlo, per insegnargli il Vangelo come sapete fare voi e
probabilmente promuovevamo un giovane dell'Union o forse siete lì i
vecchi per mettere dei bastoni al giovane brillante Presidente
della Giunta? Spero proprio che non sia così.
Alla fine lei, collega Viérin, ha parlato ieri di un progetto
inclusivo, questo è un discorso molto importante, noi ci saremo
soprattutto laddove potremo confrontarci e discutere su problemi,
essere messi a conoscenza. Che qualche volta non succede in
maggioranza, perché, quando siamo stati in maggioranza, molti
problemi e molte soluzioni, per problemi di tempo, per l'emergenza,
non li conoscevamo. Il nostro quindi sarà un rapporto di
opposizione ma sereno, contento, costruttivo, che spera di poter
discutere dei problemi della Valle d'Aosta e portare l'esperienza
che abbiamo accumulato in questi anni, senza prese di posizioni
ideologiche, ma solo sul tema e sull'argomento.
Presidente -
Ha chiesto la parola il collega Segretario
Lanièce, ne ha facoltà.
Lanièce (EPAV) -
Oggi ci troviamo di nuovo in aula, dopo
neanche due giorni dall'ultima adunanza consiliare, per insediare
finalmente una nuova maggioranza e votare un nuovo Governo. La
crisi politica che ha causato questo repentino cambiamento di
maggioranza, dopo soli sette mesi dal
golpe
politico del 10
marzo scorso, è imputabile, da una parte, alla constatazione del
venire meno delle motivazioni degli impegni politici che avevano
portato all'insediamento della Giunta precedente; dall'altra parte,
alla volontà di dare vita ad un progetto politico serio, basato
sull'accordo tra Union Valdôtaine, PD Sinistra-VdA e EPAV e sul
progetto del
Rassemblement
, progetto che aveva lo scopo di
riunire tutte le forze politiche unioniste e autonomiste (Union
Valdôtaine, UVP, ALPE e MOUV') nell'ottica di difendere la nostra
autonomia dagli attacchi provenienti dal centralismo romano. Tale
progetto, predisposto e discusso durante tutta quest'estate, è
stato recentemente siglato e approvato solo dall'Union Valdôtaine e
dall'Union Valdôtaine Progressiste: ecco la prima differenza che
voglio qui sottolineare rispetto alla precedente maggioranza. In
effetti, questa maggioranza è basata su veri e propri accordi
politici e non come la precedente su una scelta che aveva come
unico collante - e la brevità della sua durata ne è la
testimonianza - quella di voler destituire il Presidente Rollandin,
mettendo in difficoltà l'Union Valdôtaine. Un'operazione di potere
non finalizzata a costruire qualcosa per il futuro della nostra
Valle, ma una sorta di vendetta politica perpetrata nei confronti
di una persona e del suo movimento. La nostra, invece, è
un'operazione politica finalizzata a costruire e a rafforzare il
futuro della nostra Valle. Noi, come già avevamo affermato allora
(e oggi lo riconfermiamo), siamo fortemente convinti che la vera
politica sia quella che opera per i cittadini e non contro le
persone.
La mancanza di un vero progetto politico nella Giunta precedente
ne ha segnato in solo sette mesi la fine: d'altronde era logico
aspettarsi ciò, viste anche le numerose contraddizioni pesantemente
emerse in questi mesi e le diverse posizioni dei vari gruppi su
temi vitali per la nostra comunità a tal punto che l'Union
Valdôtaine Progressiste, in modo responsabile e trasparente, ha
dichiarato la fine di tale maggioranza a cui concretamente
apparteneva e l'ha fatto correttamente, alla luce del sole. A
differenza, invece, della precedente situazione, dove la crisi fu
determinata, adottando il nuovo metodo di condivisione e di
trasparenza (si fa per dire) enunciato ad ogni piè sospinto dall'ex
Presidente, grazie a riunioni carbonare in quel di Pollein, a cui
parteciparono tra gli altri tre Consiglieri della Stella Alpina e
tre Consiglieri fuorusciti da poco dall'Union Valdôtaine.
Il secondo aspetto che vorrei evidenziare, anche alla luce di
quanto si sta scrivendo sui mezzi di informazione e soprattutto sui
social network
, è quello di cercare di ripristinare un po'
di verità. In questi giorni ho letto che si dice che è vergognoso
che si continui a non rispettare il voto degli elettori e lo dicono
tra gli altri anche giovani referenti di gruppi politici
appartenenti alla maggioranza uscente, e oggi l'ho sentito anche da
qualche Consigliere. Senza voler polemizzare, mi corre l'obbligo di
sottolineare che la verità forse è un'altra. Infatti, quando il 10
marzo scorso si è dato vita al Governo Marquis, grazie all'appoggio
determinante fra gli altri della Stella Alpina, MOUV', PNV, Area
Civica e Altra Valle d'Aosta, non si erano accorti questi giovani
referenti di alcuni di questi gruppi che quella maggioranza era
quella più distante dal voto elettorale del maggio 2013? In quella
maggioranza - oggi, per fortuna, al capolinea - vi erano solo 4
Consiglieri tra quei 18 votati dalla maggioranza degli elettori
valdostani nel maggio 2013. Oggi invece siamo in 12 visto che i
mancanti 6 sono i 3 Consiglieri della Stella Alpina e i 3
dell'Union Valdôtaine, che con le loro scelte hanno tradito
politicamente il voto elettorale del 2013. Oggi quindi, a
differenza di quello che stiamo leggendo e sentendo in questi
giorni,
on veut
remettre la pendule à l'heure
rispettando così (anche se purtroppo solo in parte) le scelte di
quel voto popolare.
Terzo aspetto, che è un
mix
fra i primi due, è che ci
troviamo di fronte ad un progetto politico che non guarda solo
all'immediato per salvare qualche poltrona per qualcuno come a
marzo scorso, ma che guarda a un periodo di medio-lungo termine:
elezioni politiche, elezioni regionali, elezioni europee, elezioni
comunali del 2020. Ciò è possibile perché c'è omogeneità di vedute
tra le quattro forze politiche, ognuna delle quali sempre - lo
voglio sottolineare - a differenza rispetto alla precedente
maggioranza, si è resa disponibile, assumendosi responsabilità
politiche, a governare questo difficile momento; invece nella
precedente maggioranza non tutti i gruppi erano rappresentati in
Giunta, forse per potersi tenere furbescamente elettoralmente le
mani libere su alcuni
dossier
, o forse perché le altre forze
erano così ingorde di poltrone di potere al punto che non ce
n'erano per tutti?
Questa maggioranza vuole invece nascere con l'appoggio
responsabile di tutte le forze che la compongono e presentarsi
unita alle prossime elezioni grazie un progetto politico serio,
nato alla luce del sole e non in riunioni carbonare; un progetto
che si propone di rinnovare il sistema di gestione della cosa
pubblica e della vita politica, in grado, nonostante il breve tempo
a disposizione in quest'ultimo scorcio di legislatura, di
rispondere alle aspettative della comunità valdostana nella
definizione dei problemi più urgenti e improcrastinabili: dal
rafforzamento dei rapporti con lo Stato e l'Europa alla definizione
degli accordi con RFI, dalla definizione del piano strategico dei
trasporti, alla valutazione in ordine ai collegamenti intervallivi,
dall'ampliamento e il rilancio dei cantieri forestali alla
predisposizione di politiche giovanili per l'impiego, dalla
creazione di misure di sostegno alla natalità, alla famiglia, alle
persone disagiate, alle persone colpite da disabilità ad una
migliore organizzazione dei servizi per gli anziani e ad un miglior
accesso dei cittadini alle cure, riducendo anche i tempi di attesa,
dalla prosecuzione del rilancio del settore agricolo al rilancio
del settore edilizio, favorendo l'accesso al credito e valorizzando
l'imprenditoria locale, dalla predisposizione di interventi sul
patrimonio edilizio scolastico in termini di sicurezza alla
realizzazione del piano triennale di sviluppo della città, da un
rafforzamento del turismo come portatore di sviluppo per la nostra
comunità alla prosecuzione dell'iter di valutazione della
quotazione in Borsa di CVA. Qualcuno dirà che sono tanti i dossier
da affrontare, ma noi confidiamo nella capacità di questa
maggioranza, degli uomini e donne a cui abbiamo affidato il
governo, di poter celermente e seriamente affrontare questi temi,
sapendo che per alcuni si tratterà di porre le basi per poter poi
definirli totalmente nella prossima legislatura, visto che noi, a
differenza di chi ci ha preceduto, abbiamo la convinzione e la
determinazione di far parte di un progetto politico di media e
lunga durata. E se i cittadini ci daranno il loro voto alle
prossime elezioni regionali, noi non li tradiremo come hanno fatto
i tre colleghi di Stella Alpina e i tre ex colleghi dell'Union
Valdôtaine in questa legislatura, determinando quel caos politico
che ha determinato ben sei Governi in questi cinque anni.
La Valle d'Aosta e i cittadini valdostani hanno bisogno di avere
a che fare con una classe politica seria e propositiva e con una
maggioranza stabile, che governi e che si basi su una concreta
progettualità verificabile e finalizzata a lavorare negli interessi
dell'intera comunità. Oggi c'è un solo modo per risultare credibile
agli occhi degli elettori: dobbiamo sforzarci di mettere sempre al
centro del nostro pensiero e della nostra azione politica non
l'interesse di poltrone di qualcuno, ma sempre e solo la Valle
d'Aosta, la difesa della sua autonomia, il rilancio della sua
economia, il mantenimento del suo invidiato
welfare
, pur con
le continue ristrettezze di bilancio e l'attenzione alle nuove
necessità. Il nostro gruppo, nel ribadire con forza e serietà la
validità di questa maggioranza e del progetto insito nella stessa,
si impegna a lavorare per far sì che gli elettori si riconoscano
nella sua azione politica, facendo finalmente crescere un vero
senso di vicinanza e di condivisione, unica condizione per generare
consenso e partecipazione. Per fare ciò, dobbiamo lavorare con
coerenza nel sostenere un progetto politico che ci vede insieme
all'Union Valdôtaine, all'Union Valdôtaine Progressiste e al
Partito Democratico Sinistra-VdA e con determinazione nel cercare
di proporre soluzioni per dare in un futuro prossimo concrete
risposte alle esigenze dei valdostani. Dobbiamo pertanto sempre
privilegiare il progetto, le idee, i contenuti, tutti finalizzati a
migliorare la vita dei valdostani rispetto a qualsiasi altra cosa.
In politica per stare a galla, occorrono la forza dei numeri, la
forza delle idee e la forza dei valori. Dobbiamo lavorare assieme
alle altre forze politiche alleate per individuare soluzioni ai
problemi che esistono in Valle, predisponendo delibere, atti e
proposte di legge, ma nel contempo dobbiamo anche mantenere vivi e
saldi i valori che ci caratterizzano e ci distinguono dagli altri
partiti o gruppi. Oggi diamo in modo convinto il via a questo
percorso e al conseguente progetto politico. Crediamoci e sono
sicuro che sarà, anche se sudato, un successo.
Avviandomi alla conclusione, permettetemi di fare alcuni
ringraziamenti.
In primis
ad Augusto Rollandin che, da vero
leader
qual è, ha voluto fare un passo indietro per
agevolare la conclusione della trattativa di questa nuova
maggioranza, con un senso di grande responsabilità e di acume
politico. Il secondo ringraziamento va a Laurent Viérin che, con
coraggio e determinazione, si è assunto l'onere e la responsabilità
di guidare questa maggioranza in un momento difficile, tenuto anche
conto dei ritardi nella predisposizione del bilancio di previsione,
assieme al suo Vice Emily Rini e a tutti i nostri Assessori
designati: Baccega, Bertschy, Guichardaz, Marguerettaz, Nogara e
Perron. I ringraziamenti ovviamente si estendono ai loro movimenti
e ai loro gruppi. Altri ringraziamenti vanno naturalmente al gruppo
EPAV e al gruppo PD Sinistra-VdA, che in questi mesi hanno svolto
con serietà dignitosamente il proprio ruolo ispettivo in aula e
quello politico nelle sedi opportune. A differenza delle cicale
della maggioranza Marquis, sempre pronte a cantare, spesso ognuna
per conto suo e a volte anche stonate, le formichine EPAV e PD,
insieme a quelle dell'Union e dell'UVP, hanno lavorato sodo e oggi
vengono premiate per la loro azione politica propositiva, corretta
e leale. La morale della famosa favola della cicala e della formica
insegna ad essere previdenti nella vita; vivere solo il presente
senza pensare a ciò che potrà esserci un domani, non troppo
lontano, non può certamente portare a nulla di positivo. Il futuro
va costruito momento dopo momento partendo già dal presente. Oggi
metaforicamente finisce il tempo della maggioranza-cicala di
Marquis nata il 10 marzo e inizia quella delle formichine, la nuova
maggioranza Viérin, che, abituate a lavorare, sopravvivranno a
discapito delle cicale al rigido inverno.
In questo mio intervento non ho espressamente voluto parlare
della delicata, triste e squallida, politicamente e moralmente
parlando, questione dell'indagine riguardante l'ex Presidente
Marquis, il suo Segretario personale Trevisan e l'ex Consigliere
Marco Viérin. Essere indagati non vuol dire essere colpevoli,
lasciamo che la giustizia faccia il suo corso e poi ognuno di noi,
sia che sia un politico, sia che sia un cittadino elettore, trarrà
le doverose conseguenti conclusioni.
Permettetemi però di concludere rivolgendomi alla Stella Alpina.
Per una volta ascoltate quello che vi dico. Io di solito per
carattere non parlo molto, ma, visto che sono qui da 25 anni senza
aver mai gestito il potere, probabilmente qualcosa ho detto, ma
soprattutto qualcosa ho fatto e - permettetemi anche un po' di
ironia - non mi sono certo riempito solo di torte, altrimenti
fisicamente mi sarei un po' appesantito. Ma, quando parlo, non
parlo a sproposito e in questo caso vi invito, per una volta
almeno, ad ascoltare me e non il vostro leader Marco Viérin.
Infatti se in quel famoso Coordinamento della Stella Alpina,
stranamente convocato la sera prima del giorno in cui fu consegnata
presso gli uffici del Protocollo del Consiglio regionale, la
mozione di sfiducia costruttiva che portò al Governo Marquis,
aveste ascoltato e messo in pratica le mie parole, le mie
indicazioni politiche, condivise pienamente allora e tuttora anche
dal collega Baccega, invece di dare retta alla tesi sostenuta in
primis da Marco Viérin, ovviamente appoggiata da Carlo Marzi,
Maurizio Martin, Pierluigi Marquis e Stefano Borrello, tesi che nei
fatti si è dimostrata, dal punto di vista politico, scellerata,
oggi la Stella Alpina non si troverebbe, per la prima volta in
questa legislatura, in minoranza ed emarginata politicamente. Caro
Segretario Marzi e cari "Stelluti", io non ho
Twitter
e
quindi, senza rancore e con ironia, vi rimbalzo il vostro
dommage
, ricordandovi però di un vecchio ma sempre attuale
detto: sbagliare è umano, perseverare è diabolico, pensateci e
meditate.
In conclusione, tornando alle cose serie, il nostro gruppo con
atteggiamento collaborativo, leale, costruttivo e responsabile
sosterrà e voterà fra pochi istanti il nuovo Governo, con la
certezza e con la convinzione che lavorerà seriamente e
concretamente per mettere la Valle d'Aosta
avant tout
.
Presidente -
Ha chiesto la parola il collega Marquis, ne
ha facoltà.
Marquis (AC-SA-PNV) -
Vorrei solo riprendere due parole
del collega Lanièce. Se tutto questo amore verso la Stella Alpina e
verso il futuro della Stella Alpina l'avesse messo a disposizione
quando militava nel movimento, probabilmente il suo operato sarebbe
stato molto più produttivo. La ringraziamo per tutte le
considerazioni che ha fatto. Lei interviene poco - come ha detto -
in questo Consiglio, i preziosi suggerimenti che ha dato credo che
per la comunità valdostana in questi 25 anni sono costati molto
cari.
Presidente -
Collega Marquis, non è un fatto personale,
evitiamo... Ci sono altri interventi? Ha chiesto la parola il
collega Nogara, ne ha facoltà.
Nogara (UVP) -
E meno male che ieri in Conferenza dei
Capigruppo abbiamo fatto due giorni diversi di Consiglio per
parlare oggi di politica. Abbiamo parlato di tutto, ci siamo detti
la vita, ma di politica poco. Allora io continuerei un po' ad
andare su questa linea, perché tanto ormai siamo su questa
linea.
Innanzitutto vorrei ringraziare sentitamente per gli auguri
rivolti a me dal collega Gerandin, però seguiti subito dopo da
copione, come di solito fa, da giudizi e conclusioni gratuite su
promesse che non verranno mantenute. Difatti tutto quello che è
stato programmato è stato fatto e si continuerà a lavorare in
questo senso. Io non so quali siano le sue fonti che asseriscono il
contrario, comunque vedremo nel prosieguo di questa
legislatura.
Io vi devo dire la verità: mi sono un po' stufato personalmente
di sentire le paternali del Consigliere Gerandin, che, come al
solito, in queste sedute un po' calde dà un po' le pagelle a tutti.
Vorrei ricordare all'aula e a tutti quelli che ci ascoltano che il
Consigliere Gerandin è entrato in amministrazione, si è impegnato
in politica attiva negli anni Ottanta, è stato Sindaco con la
minoranza, subito dopo è andato a fare il Vicesindaco di quella
minoranza che combatteva nella legislatura precedente. Dico queste
cose perché qui oggi si è sentito dire che non si è mantenuta la
linea, la volontà degli elettori perché hanno votato in modo
diverso, lo hanno detto un po' tutti: l'ha detto la Consigliera
Morelli, la Consigliera Certan, lo hanno detto tutti. Guardate che
qui nei giri che ci sono stati non c'è nessuno che ha mantenuto la
linea...
(interruzione di un Consigliere, fuori microfono)
... io dico le alleanze. L'unico posso dire che è Cognetta, però
anche lui andato un po' fuori ogni tanto: vediamo l'EXPO magari,
vediamo la mozione costruttiva, queste cose qua, ma ci sta.
Non si è fermato qui però, è stato Presidente del CELVA, molto
allineato con i dettami del Governo regionale e sembra che di colpo
in questa legislatura o da una parte in questa legislatura sia
sbarcato su Marte.
Mi sembra che non sia un politico appena arrivato, sa benissimo
quello che può succedere e quello che non può succedere. Non è un
discorso politico quello che faccio, perché, Consigliere Fosson, mi
sto adeguando, per esempio, al suo discorso, le vado dietro per
tutto quello che ha detto su tutti in questo Consiglio regionale,
perciò fare un discorso politico adesso non sarebbe molto
intelligente farlo. Poi ci troviamo con il cofondatore del suo
movimento che, tramite i
social
o la carta stampata, ci
inonda di pillole di saggezza o come pure il vostro Presidente ad
un incontro - non ricordo più come si chiama - che abbiamo fatto
per il
Rassemblement
, perché avevamo invitato il MOUV', ha
detto che con i dinosauri della politica non era quasi giusto
parlare. Dovreste spiegare al vostro Presidente del movimento voi
da dove venite.
Una cosa che mi chiedo, Consigliere Gerandin, è perché mai in
tutti questi anni lei non abbia mai parlato - soprattutto negli
ultimi anni - dei vitalizi. Forse perché il suo cofondatore del
movimento mi sembra che ne debba avere tre e, quando parleremo di
CVA, lì io avrei anche qualcosa da dire, perché a suo tempo io mi
ero trovato in una discussione dove c'erano delle idee per portare
CVA. In più lei mi parla di "obiettivo 42", e tutti qua oggi
parlano di quest'obiettivo 42, della legge elettorale. La legge
elettorale l'abbiamo votata tutti, meno Cognetta e mi pare il
Consigliere Padovani. L'abbiamo votata tutti. Se voi adesso
cominciate a fare dell'ironia su "obiettivo 42", molto
probabilmente voi se eravate onesti, non votavate, come non hanno
votato i nostri colleghi, oppure avete un altro pensiero, un
retropensiero: tanto a 42 non ci arriva nessuno! E torniamo al
famoso 18 a 17 e ci mettiamo d'accordo dopo. Votiamo ognuno per
conto suo tutti sparsi e poi ci mettiamo d'accordo dopo. Questa è
vera onestà verso gli elettori: questo è il percorso, invece il
percorso che si sta facendo, non c'entra niente con quello che sta
succedendo adesso qui in Consiglio. Noi qui in Consiglio abbiamo
portato avanti il famoso progetto, ci sono delle forze politiche
che hanno aderito a questo progetto e stiamo andando avanti per
questo ed è un progetto che guarda anche al futuro.
Il bilancio. Ho sentito parlare continuamente di bilancio: voi
ci avete lasciato il bilancio. Spiegatemi una cosa: intanto ci
trovavamo sempre, non a caso con il Consigliere Gerandin che alzava
sempre l'asticella: una volta le commissioni, una volta questo che
non va, una storia o l'altra, però tutti sicuri: il Consigliere
Gerandin e il Consigliere Padovani votano sicuramente. Ma
spiegatemi una cosa: alla luce di quanto è successo in questi
giorni, secondo voi, eravamo pronti per votare un bilancio oggi? O
fra un mese? Con quello che è successo in questi giorni? Questa è
la coesione che ci doveva essere in questo gruppo? Noi è da giugno
dell'anno scorso che lo diciamo e voi che eravate in maggioranza
siete tutti consapevoli di quello che io ho sempre detto anche in
maggioranza: ho sempre detto che, secondo me, non c'era una
maggioranza, che facevamo più bella figura probabilmente ad andare
alle elezioni piuttosto che andare avanti come stavamo andando
avanti alla giornata. Quando ha avuto l'opportunità, Consigliere
Gerandin, di fare l'Assessore alle finanze, lei è stato ben lungi
dal farlo, perché glielo abbiamo chiesto in tutte le salse. Lei ci
ha sempre per questi anni, con competenza, spiegato tutto sul
bilancio, sulle leggi finanziarie; tutti glielo abbiamo chiesto, ma
lei ha voluto tenersi le mani libere per continuare a sparare a
zero, a fare il Robin Hood della situazione e per dire che tutto
non funzionava. Quante volte l'abbiamo sentito dire che questa
Giunta faceva pietà? Non lo so, se questa è coesione. La ciliegina
in una delle riunioni per il Rassemblement, proprio nella nostra
sede sempre lei ha tirato fuori la "questione morale" e diceva: ma
quando parliamo di questa questione morale? Ci siamo trovati fuori
dalla sede io, lei, il collega Bertschy, il cofondatore del suo
movimento e lei la "questione morale" la riferiva all'Assessore
Chatrian, non ad altri, perché in quel momento c'era l'Assessore
Chatrian. Se voi mi dite che questa è una coesione di una
maggioranza, è duretta, non è così facile da digerire.
Alla fine sembra quasi che ci sia la scusa, perché qua ho
sentito parlare di pretesti, questi non mi sembrano pretesti. Mi
sembrano pretesti quelli di dire che dovevamo stare tutti assieme e
non bisogna cercare di unirsi, perché bisogna tenere insieme le
famiglie. Qua sembra che voi continuate a parlare oggi di un modo
per poter avere dei consensi dividendo, allora sì perché voi potete
dare in testa a qualcuno. Voi potete darlo in testa a qualcuno,
allora si ha il motivo per poter andare avanti. Noi probabilmente
perderemo tanti voti, come dite voi, ne perderemo tantissimi. Il
nostro obiettivo, invece, è quello di unire. Noi siamo partiti nel
2012 con quest'obiettivo: "Réunir et réussir". Forse in parte
abbiamo iniziato ora a riunire, inizia adesso il progetto ed è un
progetto che andrà nel futuro: questo è il nostro obiettivo, e
questi non sono assolutamente dei pretesti.
Infine voglio terminare con il Casinò. Io vorrei ricordare a
tutti che è stata votata una legge sul Casinò che noi abbiamo
votato convintamente, abbiamo lavorato in questo senso, non eravamo
sempre d'accordo, ma, per una disciplina di maggioranza, siamo
andati avanti, ne siete tutti testimoni che l'abbiamo anche sempre
detto in maggioranza che su certe cose non eravamo d'accordo, ma
siamo andati avanti. Adesso la situazione del Casinò è che chi ha
fatto quello che doveva fare sono stati i lavoratori. Si è stati
bravi, chi ha gestito la cosa, i lavoratori hanno dato. Adesso è la
direzione che deve dare, perché voi potete dirmi tutto quello che
volete, ma le sale del Casinò in questo momento sono vuote. È come
se io parlassi... adesso facciamo l'esempio della Cogne, si fa fare
sacrifici agli operai che lavorano, ma se non si hanno commesse, la
Cogne chiude. Non è vero che il Casinò è a posto, è perfetto e
tutto. Si è fatto, si è lavorato per una parte, adesso manca una
parte molto importante, perché sennò alla fine non si va da nessuna
parte ugualmente.
Mi è sembrato oggi di sentire oggi tanta campagna elettorale. È
vero, ormai siete in questa situazione, dare sulla testa come al
solito all'UVP è lo sport nazionale, noi siamo quelli che facciamo
i capricci. Forse noi - e l'ho già detto una volta in quest'aula -
siamo i responsabili di tutta questa situazione, perché - ripeto -
da domani, dopo tutto quello che è successo, dopo la coesione che
c'era in questa maggioranza, dopo i fatti dell'altro ieri, mi
spiegate che bilancio noi riuscivamo a fare? Quale bilancio
riuscivamo a fare? Forse si voleva andare ad un bilancio
provvisorio, non so cosa sia. Questa forse era l'ideona? Questa non
era la nostra idea. Ci si cita, dicendo che noi abbiamo pensato a
tutto. Noi stiamo lavorando, noi ci siamo organizzati, noi abbiamo
lavorato per fare un progetto. Questo progetto sta nascendo, è nato
male perché il nostro progetto era con tutte le forze autonomiste,
sta andando avanti con chi è d'accordo che questo progetto vada
avanti. Gli obiettivi ve li abbiamo spiegati un sacco di volte e
questo è quello che vogliamo portare avanti...
Presidente -
Si accinga alla conclusione.
Nogara (UVP) -
... era ancora sul passaggio che aveva
fatto Marquis, che sembrava dovessimo fare tutto senza problemi.
Ripeto: mi dovreste spiegare in questa situazione dove saremmo
andati a finire.
Presidente -
Ha chiesto la parola il Consigliere Gerandin
per...? Io voglio ricordare all'Assemblea che il fatto personale va
specificato in cosa consiste, perché è ovvio che un dibattito
politico implica fra maggioranza e minoranza citare Tizio e Caio,
ma se citare Tizio e Caio implica il fatto personale, qui 35
moltiplicato per 2 andiamo avanti. Ora, lei mi chiede il fatto
personale e io glielo concedo, ma voglio ricordare che il fatto
personale indica in che cosa consiste. La parola al collega
Gerandin.
Gerandin (GM) -
Semplicemente per dire al Consigliere
Nogara che la ricostruzione storica che ha fatto della mia storia
politica è una ricostruzione del tutto parziale. Io non sarei
neanche intervenuto dopo essere stato citato dal collega
Marguerettaz, perché fa parte della diatriba politica, ma adesso
che qualcuno venga a ricostruire la mia storia politica! A me prima
di tutto dispiace una cosa, sinceramente glielo dico, Presidente
Viérin: che il suo Governo nasca con degli Assessori che hanno
incubi nei miei confronti non mi tranquillizza verso i valdostani,
ma glielo dico sinceramente. Siate sereni, pensate all'interesse
dei valdostani. Lei ha fatto un intervento che di politico non
aveva nulla! Un intervento in cui ha fatto una ricostruzione del
mio percorso politico, che non è corretta, perché io le ricordo -
solo per dire le inesattezze che ha detto - che io, quando mi sono
presentato Vicesindaco al Comune di Brusson, contrariamente al
ruolo che lei ricopre adesso e ricoprirà in questo Governo, io sono
stato eletto, per cui non ho fatto un cambio o un salto, io sono
stato eletto in una lista nel ruolo di Vicesindaco, perché
all'epoca si eleggeva Sindaco e Vicesindaco. Prima inesattezza.
Seconda inesattezza. Io sinceramente non mi sono mai permesso di
dare delle pagelle, nella sua goliardia il collega Marguerettaz le
ha chiamate "pagelle": io ho semplicemente fatto una ricostruzione
del
dejà vu
e lei ha dato un'interpretazione diversa del
dejà vu, su questo non c'è ombra di dubbio. Sul resto io voglio
semplicemente dire che a me dispiace...
Presidente -
Però adesso termini l'intervento, perché si
è capito che non condivide. Il fatto personale, ribadisco, in che
cosa consiste? Non rientra nel dibattito.
Gerandin (GM) -
... consiste nel fatto che è stata fatta
una ricostruzione del tutto parziale, Presidente, perché io non ho
mai detto che non votavo un bilancio. Quando ero in maggioranza, ho
detto che non avrei votato qualunque bilancio, che è un'altra
storia. E mi vanto di questo!
Presidente -
Fa parte della dialettica politica, non
rientra nel fatto personale.
Gerandin (GM) -
Sul discorso dei vitalizi, io
sinceramente non percepirò il vitalizio, per cui io non so perché
mi si cita su un discorso come quello dei vitalizi. Per
correttezza, visto che lei ha citato il cofondatore di MOUV', in
questo momento forse è uno dei pochi che non ha ancora ritirato,
probabilmente perché non ha l'età, però non ha ancora ritirato
nulla. Lo chieda a lui, non a me...
Presidente -
Concludiamo, per cortesia!
Gerandin (GM) -
... per cui quando dico che siamo fuori
luogo...
Presidente -
... o conclude, sennò chiudo io. Qui il
fatto personale porta 35 moltiplicati per 3. Mi dispiace, ma non
possiamo continuare così.
Gerandin (GM) -
Concludo semplicemente per dire che sono
state dette un sacco di inesattezze, che sarebbe opportuno parlare
di politica se si vuole, che è molto più opportuno che non andare a
farsi delle paranoie personali che, secondo me, comprometteranno
l'attività politica e le scelte politiche nell'interesse dei
cittadini valdostani.
Presidente -
Ricordo che siamo in dichiarazione di voto.
Ci sono altri interventi? Ha chiesto la parola il collega
Rollandin, ne ha facoltà.
Rollandin (UV) -
Je suis un peu gêné de prendre encore la
parole après tout ce qui s'est passé dans cette journée étant donné
qu'il y devait être un débat politique, il y avait un programme et
une équipe, qui va s'installer pour porter de l'avant les
problèmes. Au contraire, on a fait toute une série des
considérations, plus ou moins personnelles, qui ont une valeur
partielle ou non, on va en arrière, on parle de ce qui s'est passé,
de ce qui se passera, mais le programme, le but de cette séance
était de discuter sur la proposition évoquée et présentée à ce
sujet dans cette salle.
Je crois qu'on est, aujourd'hui, à présenter un nouveau
Gouvernement, après les élections de 2013, sur lesquelles je veux
revenir pour dire que plusieurs d'entre nous ont souligné que le
discours de 18 à 17 est un discours très difficile à maintenir, car
cet équilibre est instable. Conséquence: s'il y a un résultat de
ces sept mois, a été celui de l'approbation de la loi électorale,
qui a été approuvée avec la contribution de presque toutes les
forces politiques, sauf les Conseillers Padovani, Cognetta. La
raison pour laquelle tout le monde est d'accord sur cette nouvelle
loi électorale est très simple: c'était de dire qu'il fallait de
quelque sorte travailler pour unir les forces afin d'avoir, pour la
prochaine législature, un Gouvernement à même de gérer, de
gouverner avec des numéros soutenables; en effet, on parle de 21
Conseillers au minimum. Celui-ci a été un discours de perspective,
qui a été reçu et approuvé par la grande partie de ce Conseil et
qui a le sens de dire qu'on ne peut plus répéter une législature
comme celle qui vient de s'écouler.
À ce propos, je crois qu'il est évident que le projet dont on a
parlé ce matin va dans la direction de reprendre la nature de
l'Union Valdôtaine et d'essayer de la faire comprendre de plus en
plus de la porter de l'avant en essayant de faire comprendre quel
est le sens de l'autonomie. Je souligne qu'il s'agit d'une
autonomie spéciale, car dans ces derniers temps on parle
d'autonomie pour les referendums de la Vénétie et de la Lombardie,
qui est une autre chose et qui n'a rien à voir avec notre autonomie
spéciale, car aussi il y a une confusion sur la presse, dans toute
une série de débats. On parle d'autonomie, mais il faut faire
attention, parce que notre autonomie est spéciale, ce qui a une
différence substantielle et je crois que les rencontres que vous
avez eues nous ont donné un aperçu encore plus fort de cette
exigence; quelle a été la difficulté pour nous tous? De faire
comprendre aux valdôtains que l'autonomie spéciale est une
richesse. Moi je me rappelle un fait qui m'a touché relativement au
fait qu'on n'a plus les bons d'essence: plusieurs de personnes ont
affirmé qu'alors on n'a plus d'autonomie; la plupart des personnes
voyaient l'autonomie dans la possibilité d'avoir les bons d'essence
et elles ne rigolaient pas, elles étaient convaincues.
Très souvent la presse nationale ne fait qu'augmenter ce
discours des privilèges, du fait que si nous allons présenter
certaines lois, que nous sommes en train de discuter, des
délibérations, hors de Quincinetto, il s'agit de privilèges. S'il
n'y a pas une retombée positive, qui soit expliquée et qui puisse
dire que toutes ces interventions vont dans la direction de
prédisposer un programme, comme on a fait, pour porter du travail
avant tout, de donner des solutions aux problèmes. Voilà un des
points capitaux de ce qui s'est passé... dans cette salle on a dit
tout et le contraire de tout. Je crois qu'en effet, pour la
première partie de ce parcours, il y avait quand même un
Gouvernement qui était conséquent aux résultats électoraux; cette
parenthèse de sept mois n'était pas ainsi, était le seul cas où on
n'était pas ainsi et maintenant, avec cette proposition, on est
avec une force qui est greffée sur la majorité, sortie des
résultats électoraux, qui va dans cette direction. Et alors, c'est
conséquent et cohérent qu'il y ait la possibilité de porter de
l'avant une intégration des programmes; le programme, qui a été
présenté et que vous avez distribué n'est pas tellement soucieux de
dire sur tous les arguments... il prend acte qu'il y a une
échéance, qu'il y a des temps, cinq ou six mois, il y aura aussi
les élections nationales. Il est inutile de faire des
méga-programmes en sachant qu'il n'y a pas le temps pour les porter
de l'avant. En conséquence de cela, on a eu le bon goût de
reprendre et de donner confiance aux personnes, qui ont déjà des
compétences dans les différents thèmes, ce que nous a donné la
possibilité de raccourcir les temps pour aboutir à des résultats,
non comme a été fait jusqu'à présent, quand on vient nous dire que
les résultats sont le règlement d'actuation qui a été approuvé. Le
règlement d'actuation était préparé depuis 16 mois, alors il est
inutile de faire de la blague, et alors, on l'a dit, cette
parenthèse était une parenthèse
di annunci e nomine
. Sur la
loi électorale j'ai parlé.
À propos du Casino on reviendra, et n'oublions pas que
maintenant on va dire que nous avons eu la possibilité de faire
revoir tout ce qui a été prévu; si on va revoir le programme de
2015, était déjà tout réglé, c'est la même chose, c'est exactement
la même chose. Alors, quelle est la nouveauté? En plus, comme a dit
le Conseiller Nogara, les salles du Casino sont vides.
Io credo obiettivamente che la gente si aspetti che questo nuovo
Governo cominci subito a lavorare, ne ha basta di chiacchiere e di
pronunciamenti. Io credo che sapremo trovare un modo efficace,
forte per dare a tutti quelli che oggi si impegnano a portare
avanti questo programma importante per avere dei risultati... e
allora prima i risultati e poi le parole, finora abbiamo avuto le
parole. La delibera famosa dei mutui: la gente è un mese e mezzo
che viene a chiedere di poter fare il mutuo, perché si è subito
detto c'è il mutuo pronto, è ancora adesso da approvare. Questo non
deve più succedere, compagno Borrello...
(interruzione del Consigliere Borrello, fuori
microfono)
... scusi, Democristiano Borrello. Non volevo offendere, era per
quello.
Tornando a noi, il discorso di fondo è uno solo: quando si vuole
strafare a livello dialettico, di solito si fa un buco a livello
pratico, ed è quello che è successo in questo periodo. Noi quindi
riteniamo che questo Governo potrà dare forza a questo progetto e
far capire alla gente che non abbiamo nessun tarlo, Borrello, non
abbiamo dei tarli, tranquillo. Noi siamo invece preoccupati di far
capire alla gente che, se non c'è la governabilità, quello che voi
avete chiamato "senso di responsabilità"... ma non c'è
responsabilità se non c'è governabilità, perché ognuno fa quello
che può, ma non c'è nessuna responsabilità. Qui bisogna arrivare
nel più breve tempo a dare prima delle risposte e poi spiegare che
cosa si sta facendo e non il contrario. Questo è uno dei fatti che
noi riteniamo dovrà essere portato avanti da tutti.
Ultima nota. Qualcuno ha detto dei vari partiti e movimenti.
Credo che su chi oggi qui rappresenta l'Union non potete dire
nulla. Credo che obiettivamente se si confondono i principi a cui
si ispira un partito con la rabbia, l'odio, la voglia di lottare
contro una persona, taluna o talaltra, si sbaglia obiettivo e il
risultato è quello che ottenete oggi. Sempre la guerra contro
qualcuno non paga, perché c'è poi la reciprocità e la legge del
taglione che arriva immancabile. Io quindi faccio gli auguri alla
nuova Giunta e sono sicuro che lavoreranno con coesione, con
trasparenza, con tutti quegli attributi che avete magnificato e che
non avete portato avanti. Loro non lo diranno, ma lo faranno.
Presidente -
Ha chiesto la parola il collega Borrello, ne
ha facoltà.
Borrello (AC-SA-PNV) -
Ero intervenuto in discussione
generale, quindi ho facoltà di esprimere in questa parte di
dibattito la dichiarazione di voto.
Io entrerò più negli aspetti di carattere di programmazione
rispetto a quello che voi avete proposto, e parto nel ricordare un
anniversario: quello che avverrà tra due giorni, esattamente il 15
ottobre, che è la data dove abbiamo avuto un evento tragico in
Valle d'Aosta: l'evento alluvionale del 15 ottobre 2000. Volevo
sottolineare questo passaggio dal punto di vista del rispetto
istituzionale all'interno di quest'aula, per poi agganciarmi ad una
provocazione che il collega Baccega nella scorsa seduta assembleare
ha fatto nell'andare ad interpretare l'applicazione del piano
triennale dei lavori pubblici. Nel ricordare l'evento alluvionale
del 2000, vorrei ricordare l'evento alluvionale dell'agosto 2017
(appena trascorso), dove la Valle d'Aosta ha avuto tutta una serie
di problematiche, ricordo Ollomont, Valtournenche, Pollein,
Brissogne: un evento alluvionale che ha portato questo Governo
uscente a dover affrontare l'emergenza, un'emergenza che è stata
affrontata per quanto riguarda l'aspetto della tutela del
territorio, l'aspetto idrogeologico, quindi quello che voi avete
opportunamente scritto all'interno del vostro programma, ad una
spesa emergenziale di 2,6 milioni di euro. Dico questo perché non è
solo la percentuale di applicazione del piano triennale dei lavori
pubblici, ma è andare ad affrontare con serietà gli aspetti critici
che ci sono all'interno di eventi parossistici, come quello che è
avvenuto nell'agosto del 2017.
Altro passaggio: premesso che il collega Bianchi, nel momento in
cui interpretava il ruolo assessorile, aveva la reggenza anche per
quanto riguarda gli aspetti legati all'Urbanistica, sono pronte
alcune novità in merito. Le riconosco che lei aveva impostato
questo tipo di lavoro, le sto riconoscendo che aveva impostato
delle modifiche alla legge n. 11/1998, che io ho voluto cercare di
incrementare per andare a semplificare gli aspetti di carattere
urbanistico. Sono sicuro che il collega Baccega porterà a
compimento sia per quanto riguarda l'aspetto delle altezze interne,
che per quanto riguarda l'aspetto legato alla distanza delle
abitazioni e anche per quanto riguarda il discorso legato alla
possibilità di incrementare l'aspetto temporale di accesso per
quanto riguarda il piano casa, con demolizione e ricostruzione del
35 percento. Ho solo fatto alcuni passaggi di carattere tecnico,
perché ritengo che oggi dobbiamo parlare di politica, nel
riconoscere l'attività svolta e confidando affinché coloro che ci
sostituiranno porteranno avanti le istanze positive che noi abbiamo
prodotto in questi mesi.
Nel mio intervento del 21 marzo avevo detto che per me quello
non era un
golpe
, avevo detto, a differenza di altri, che
non era un tradimento. Se non lo era allora - e io rimango della
stessa idea -, per me anche quello che voi state facendo adesso non
è un golpe e non è un tradimento. Ho una linearità di
comportamento, non lo era allora e non lo è adesso, quindi se
allora era un'evoluzione dello scenario politico, anche questa è
un'evoluzione dello scenario politico, non era un golpe allora, non
lo è adesso, non era un tradimento allora, non lo è adesso, rientra
nelle questioni normali della dialettica politica. Riprendo il
collega Lanièce: non può parlare di tradimento solo quando le
interessa, rientra nella normale dialettica politica, e mi fa
specie perché la conosco. Negli ultimi tre o quattro interventi lei
ha dimostrato particolare livore nei confronti della Stella Alpina.
Lei è stato particolarmente esplicito nel manifestare la sua
rabbia, il suo astio. Posso anche capirlo da un punto di vista
personale, ma non lo condivido dal punto di vista politico visto
che questo partito, quest'area le ha permesso per ben 24 anni e 6
mesi di essere seduto all'interno di quest'aula.
Molti di noi hanno parlato oggi della debolezza di questo
Governo, della debolezza di questa maggioranza. Io però vorrei far
notare che, salvo l'ultima votazione, quando ormai i giochi erano
fatti - l'ultima votazione della risoluzione che chiedeva al
Presidente Marquis di dimettersi -, a questo Governo all'interno di
quest'aula non è mai mancato un voto: questo è un dato di
fatto.
Siamo disponibili, collega Rollandin, qualora lei lo ritenga
opportuno, a confrontarci sulle nomine degli ultimi sette mesi, non
abbiamo nessun tipo di problema, siamo disponibili.
Per quanto riguarda i mutui, sono delle polemiche futili. Io
ritengo che la misura che noi abbiamo proposto vada nell'ottica di
creare un rilancio del settore edilizio, abbiamo avuto modo di
parlarne, ne abbiamo parlato all'interno della commissione
consiliare, ne parleremo ancora. Ci saranno delle audizioni che voi
avete chiesto, alle quali parteciperemo, ma lo dico con senso di
responsabilità, l'importante è che questa misura vada avanti.
Un'ultima considerazione, al di là delle posizioni di carattere
politico, nel rispetto delle posizioni di ognuno di noi, delle
singole persone e dei partiti politici che rappresentiamo. Ho un
rispetto tale per le istituzioni che mi sento in dovere di augurare
a lei, Presidente, e alla squadra di Governo che ha proposto un
proficuo lavoro per il bene della Valle d'Aosta. Noi faremo
un'opposizione costruttiva, cercando di essere da pungolo per
quanto riguarda la verifica del lavoro che voi svolgete, ripeto:
nel rispetto delle reciproche posizioni.
Presidente -
Ha chiesto la parola il collega Restano, ne
ha facoltà.
Restano (AC-SA-PNV) -
Intervengo in dichiarazione di voto
perché sono doverose alcune precisazioni, soprattutto
in
primis
una che riguarda il programma. Avevo accennato ad un
particolare dettaglio nel settore della sanità e nel settore
dell'agricoltura e mi fa particolarmente piacere, un pochino scarni
gli altri settori. Ora delle due cose una: o c'è poco tempo e si è
scritto poco negli altri, o si è stati scarsi nello scrivere e si è
potuto precisare di più. Solo per dire che non vanno molto
d'accordo le due cose: o si è dettagliati sempre, o se non si ha
tempo per lavorare nella sanità e negli altri settori, è la stessa
cosa per la sanità e l'agricoltura, ma nulla cambia la sostanza,
per dire solo che le giustificazioni addotte a volte non trovano
tante fondamenta.
Mi pare doveroso invece fare alcune precisazioni. Mai è stato
detto che il treno arriverà ad Aosta in un'ora, anzi, ho fermato
gli entusiasmi, non mi sono mai permesso di dire questo, né tanto
meno che il treno sarebbe arrivato a Courmayeur da parte
dell'Assessorato, questo non corrisponde al vero, quindi respingo
al mittente questo tipo di affermazioni.
Per quanto riguarda, invece, altre questioni, mai ci si è
appropriati del lavoro fatto dagli altri, da parte dell'Assessorato
del turismo. Si sono portati avanti dei lavori, ma si sono anche
portate avanti nuove iniziative a riguardo della promozione della
Valle d'Aosta, utilizzando uomini immagine, cosa che non si faceva
da tanto tempo; si sono riportate manifestazioni quali il biliardo,
si è fatto l'accordo per il Tor. Ricordo quando qualcuno si è
alzato dai banchi della Giunta e ha detto: "qua non capite niente
di organizzazione di
trail
". Nessuno rispose, però magari
qualcuno un po' di esperienza tra tutti ce l'aveva da mettere in
campo. Magari più di chi stava parlando e che ancora sta
magnificando. È stata promossa l'attività
outdoor
per la
Valle d'Aosta, mi sembra un altro elemento di novità, e si sono
affidate, dopo tanti anni, ad un'agenzia esterna le pubbliche
relazioni con il fuori Valle, perché la Valle d'Aosta non può
permettersi di essere immobile su un argomento di questo genere. Si
sono terminate e portate avanti la
legge
omnibus
sul
settore turistico alberghiero, introducendo anche dei piccoli
elementi di novità. Non si è disconosciuto ciò che è stato fatto
prima ed è stato tenuto fermo per alcuni anni nel cassetto; si è
aggiunto, per quanto possibile, per le nostre scarse conoscenze,
qualche elemento in più richiesto dalle attività, richiesto dal
territorio, perché siamo andati ad accogliere le istanze del
territorio, cose che da anni non venivano fatte: questo è più o
meno quello che in sintesi è stato fatto e mi permetto di dire che
il piano strategico sui trasporti non esiste, è il piano regionale
dei trasporti è stato portato a bando. Quello strategico è sulla
ferrovia e dovremo andare ad analizzare solo per puntualizzare
qualche aspetto di confusione che può essere stato generato non dai
pusher
, ma dall'animosità nella discussione. Non ho grosse
certezze io, non le ho mai avute, però mi sono impegnato, come
anche gli altri colleghi, e qualcosa - parlo per il mio settore -
qualche elemento di novità è stato portato avanti. Di questo ne ho
la certezza, e non permetto ad altri, in questa o in altre sedi, di
infangare il lavoro fatto, perché non mi sono mai permesso di farlo
per gli altri.
Presidente -
Altri colleghi intendono intervenire per
dichiarazione di voto? Non ci sono altri interventi. Se non ci sono
altri interventi, possiamo procedere con la votazione?
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK