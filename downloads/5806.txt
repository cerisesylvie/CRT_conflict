Consiglio Regionale della Valle d'Aosta - Oggetto del Consiglio n. 229 del 29 novembre 1983 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 229 del 29 novembre 1983 - Resoconto
OGGETTO N. 229/VIII - DISEGNO DI LEGGE CONCERNENTE:
"CONCESSIONE AL COMUNE DI AOSTA DI UN CONTRIBUTO PER L'ACQUISIZIONE
DEL QUARTIERE CASE COGNE DI AOSTA".
PRESIDENTE:
Ha chiesto di parlare il Presidente della
Giunta, ne ha facoltà.
ANDRIONE (U.V.):
In una recente riunione del Consiglio
erano state chieste informazioni circa il Quartiere Case Cogne ed
il suo acquisto.
Sono stati dati anche alcuni parametri circa le stime fatte
dalla Regione e della Nuova Sias. Raggiunto l'accordo sulla cifra
di 18.500 milioni, nei tempi tecnici necessari è stato approntato
un Disegno di legge con una urgenza che, per il caso specifico, è
stata accertata anche da molte parti della minoranza, per
l'acquisto del suddetto complesso per concentrare su questa parte
della città di Aosta la possibilità di dare una casa a tutti i
cittadini.
PRESIDENTE:
La parola al Consigliere Baldassarre, ne ha
facoltà.
BALDASSARRE (P.S.D.I.):
Noi socialdemocratici siamo
favorevoli a questo provvedimento però vorrei fare alcune domande
al Presidente della Giunta, precisamente tre:
Siccome il provvedimento è stato presentato con la massima
urgenza (in Commissione non avevamo neppure il testo) vorrei sapere
se esiste una bozza di convenzione tra la Regione e la Nuova
Sias.
L'intero quartiere verrà trasferito al Comune di Aosta?
Si sta esaminando con quali fonti economiche potrà venire la
ristrutturazione del quartiere?
Pongo queste domande per certe esigenze.
PRESIDENTE:
La parola al Consigliere Riccarand, ne ha
facoltà.
RICCARAND (N.S.):
Credo che nonostante l'ora tarda questo
provvedimento meriti qualche parola in più di quelle affrettate e
sbrigative usate dal Presidente della Giunta.
La superficialità e l'approssimazione con cui è stato redatto ed
approvato dalla Giunta questo Disegno di legge erano già emerse
dalla riunione della Commissione Affari Generali, che ha dovuto
presentare all'unanimità delle proposte di emendamento agli artt. 2
e 3, cioè gli unici articoli di merito che costituiscono il Disegno
di legge.
Questa superficialità è stata determinata dal ritardo con cui la
Giunta si è mossa rispetto a questo problema ed alla conseguente
fretta determinata da motivi contingenti, cioè necessità di
concludere la trattativa con la COGNE entro la fine dell'anno,
necessità di impegnare delle somme a disposizione, pressioni da
parte di cooperative, ecc.
Ma dietro questa fretta, in realtà, c'è un vuoto pauroso di
analisi del problema abitativo nella città di Aosta. Ci troviamo
così nella situazione paradossale che una questione come l'acquisto
e la ristrutturazione del quartiere Case Cogne, di cui si parla, si
fa e si disfa da almeno 5 anni, giunge alla discussione del
Consiglio regionale nel peggiore dei modi.
Invece di partire da una relazione con una analisi della
situazione abitativa di Aosta, analisi che collochi poi
l'intervento nel quartiere al punto giusto, noi abbiamo una mini
relazione record di ben 11 righe, che nulla dice in merito al
provvedimento legislativo limitandosi a riassumere i due articoli
(2 e 3).
Invece di avere un articolato che definisca con chiarezza quali
sono gli immobili e le case oggetto dell'acquisto, le modalità
dell'acquisto, gli orientamenti a cui il Comune di Aosta dovrà
attenersi, abbiamo tre articoli pasticciati, confusi e imprecisi
che la Commissione, in qualche modo, ha cercato di raddrizzare e di
mettere su gambe meno traballanti.
Nel Consiglio Comunale di Aosta c'è un Consigliere, che credo
tutti conoscano, Roberto De Vecchi, il quale, ogni volta che si
parla di urbanistica, cita sempre quello che, secondo lui, è il
principale esempio di intervento urbanistico nella città di Aosta e
cioè la realizzazione del Municipio di Aosta, intervento
urbanistico che permise di trovare una connessione tra il gruppo di
case raccolto intorno al campanile di S. Orso e il gruppo di case
raccolto intorno al campanile della cattedrale.
Effettivamente si trattò di un intervento urbanistico di una
notevole importanza sia dal punto di vista urbanistico che
culturale.
Ebbene, io credo che oggi, mettendo mano ad un intervento di
questa portata del quartiere Cogne, non facciamo certo una
operazione di minore importanza. Se poi pensiamo che tale
intervento dovrebbe essere, secondo la variante 10 del piano
regolatore di Aosta, connesso al vecchio centro storico della
città, attraverso una utilizzazione dell'area della caserma
Testafuochi, ci rendiamo conto perfettamente dell'importanza di
tale operazione e della consapevolezza con cui dovremmo
affrontarla.
Penso sia inutile osservare che questa consapevolezza è
completamente assente nel Disegno di legge n. 32; non solo non è
presente nella Giunta che ha presentato questo provvedimento, ma
non è presente neppure in questo Consiglio regionale, visto che ha
accettato la discussione in questi termini di un finanziamento di
così grande portata rispetto alla storia di tutta la città
capoluogo della nostra Regione.
Credo che non sia oculato spendere 23 miliardi per l'acquisto
del quartiere, per poi consegnarlo nelle mani del Comune di Aosta,
senza averne la minima idea o la minima volontà politica per
orientare (non dico determinare, ma orientare) i successivi
interventi edilizi.
Voglio essere ancora più esplicito: la sensazione di Nuova
Sinistra è che si arrivi all'acquisto del quartiere Cogne più come
scelta in negativo che come scelta in positivo, cioè più come la
ricerca di un estremo rimedio di fronte alla incapacità di
intervento dell'Ente publico che per una scelta chiara e politica
della casa, più per spinte settoriali che sono legittime ma
settoriali (le spinte ad esempio di chi si è costituito in
cooperativa e aspetta di avere l'area su cui potere edificare) che
in base ad una idea chiara di come affrontare il problema casa ad
Aosta.
In sostanza mi pare di potere dire che ci sono cospicui fondi
dello Stato che arrivano in Valle d'Aosta in base alla legge 457,
alla legge 25 e in base ad altre norme dello Stato; si tratta di
parecchi miliardi che arrivano ogni anno, i quali permettono sia la
costruzione di nuove abitazioni che il recupero di vecchi edifici,
ma questo recupero non lo si riesce a fare per incapacità, per
mancanza di programmazione, per assenza di volontà politica perchè
è un recupero difficile che va studiato.
Siamo ormai alla fine del 1983 e stiamo andando verso il 4°
biennio del piano decennale per la casa della legge 457; sono già
stati finanziati i primi tre bienni e in tutti questi anni non
abbiamo avuto un solo recupero nella città di Aosta, non è stato
realizzato un solo intervento di recupero, pur essendo previsto
dalla legge 457 che una percentuale minima del finanziamento debba
essere destinata a questo scopo.
Tutti gli interventi, e si tratta di diversi miliardi per
centinaia di abitazioni, hanno riguardato nuove costruzioni.
Ci sono i soldi, ma non essendoci le capacità di intervenire per
il recupero, si sceglie la strada della costruzione nuova.
A questo punto però, da alcuni anni e in maniera sempre più
drammatica, si è presentato il problema delle aree; ci sono i
soldi, ci sono le cooperative, ci sono i finanziamenti dello Stato,
ma non si sa dove costruire. Ci sono rimasti pochi appezzamenti,
che bisogna acquisire attraverso procedure di esproprio, operazioni
anche dolorose, contro le quali ci sono proteste e ricorsi da parte
dei proprietari, i quali rallentano la procedura, per cui il Comune
di Aosta sa benissimo che ci sono molti interventi che non vanno
avanti. L'ultimo esempio è quello di via Mont Voison che non stà
andando avanti perchè ci sono degli ostacoli che non riusciamo a
superare.
E' a questo punto allora che salta fuori il quartiere Cogne. Di
fronte all'esistenza di finanziamenti e alla difficoltà di reperire
aree, la Regione ha pensato all'acquisto di una grande area di
proprietà semipubblica, nella quale collocare tutti gli interventi
che possono essere finanziati con i fondi della 457 e con qualsiasi
altro finanziamento statale, edilizia agevolata, edilizia
sovvenzionata, edilizia convenzionata.
Mi pare che questo sia il ragionamento che stà alla base di un
certo modo di comportarsi, molto approssimativo, e in un certo modo
alla base della filosofia che ispira questo Disegno di legge.
Ebbene se questa è l'impostazione che il Disegno di legge fa
intravedere, noi siamo decisamente contrari. Pensiamo sia un errore
clamoroso, cha magari fa comodo alle forze politiche organizzate,
ai partiti in quanto tali perchè ad m ano dalle elezioni comunali
in Aosta si scatenerà una ridda di promesse su costruzioni,
cooperative, riscatti, ecc., però noi ci ritroveremo alla fine di
questa operazione con alcune migliaia di alloggi nuovi costruiti,
con un centro storico che sarà stato svuotato ancora di più dai
suoi abitanti e con il problema delle case in affitto
irrisolto.
Questa è una previsione che non è difficile fare in base ad una
serie di considerazioni. Noi siamo sempre stati favorevoli
all'acquisto da parte della Regione dell'intero quartiere Cogne, e
lo siamo anche adesso, però a tre precise condizioni:
1° - che il quartiere rimanga rigorosamente di proprietà
pubblica e che non sia avviato alcun processo di
privatizzazione;
2° - che il numero dei nuovi abitanti da insidiare nel quartiere
sia superiore di poche centinaia all'attuale, tenendo si al di
sotto dei 3.000 abitanti complessivi (oggi è al di sotto dei
2.000); 3° - che l'intervento nel quartiere Cogne sia contemporaneo
a quello del centro storico altrimenti si accentuerebbe il
fenomeno, già avanzato, dello svuotamento dello stesso, con una
destinazione esclusivamente a terziario, con uno squilibrio
urbanistico gravissimo per la città stessa.
Queste posizioni derivavano e derivano da una analisi ben
precisa e anzitutto dalla constatazione che oggi ad Aosta non è
affatto necessario costruire centinaia e centinaia di nuovi
alloggi.
Abbiamo i dati del censimento 1981, i quali hanno messo in luce
che su una popolazione residente nella città di Aosta pari a 37.672
abitanti, ci sono 54.338 stanze, di cui 1.170 non occupate, quindi
due stanze per ogni abitante residente nella città.
Ci sono 14.180 nuclei familiari e 14.946 abitazioni, quindi più
di una abitazione per nucleo, pur essendo i nuclei molto divisi e
spezzettati. Di queste 14.946 abitazioni 1.535 risultano non
occupate. E' proprio a questo punto che si determina il problema
case, il bisogno di case e una domanda irrisolta.
Ma la domanda non riguarda il patrimonio edilizio in quanto
tale, perchè questo è più che sufficiente rispetto alle necessità
della città di Aosta, ma è l'utilizzazione dello stesso che è
distorta, per cui è inutile pensare che costruendo più case si
risolva il problema. Non si tratta di aumentare il patrimonio
esistente, bensì di usare diversamente ciò che esiste.
Gli intoppi sono rappresentati esclusivamente da due fenomeni,
il primo dei quali è l'esistenza di un patrimonio abitativo
inutilizzabile perchè degradata. Infatti ci sono centinaia di
alloggi nel centro storico e in parte nel quartiere Cogne che non
sono utilizzabili o lo sono solo parzialmente, perchè vecchi e da
rimodernare. Il secondo intoppo è rappresentato dalla scomparsa
delle abitazioni in affitto, cioè dal blocco degli affitti dovuto a
cause molto profonde che non ripeterò ora. E' su questi due
fenomeni che bisogna intervenire.
Da questa analisi del problema abitativo di Aosta deriva una
linea di intervento che, per riassumere, si basa su tre elementi
fondamentali:
1° - Priorità del recupero rispetto alla costruzione del
nuovo.
2° - Priorità dell'edilizia sovvenzionata rispetto ad altre
forme di intervento.
3° - Necessità di aumentare il patrimonio abitativo pubblico da
offrire in affitto perchè solo in questo modo si sbloccherà la
situazione attuale. Questa linea di intervento ben precisa è
notevolmente diversa dall'altra linea che noi consideriamo di
comodo, elettoralistica e dai risultati estremamente deleteri.
Per intenderci, questa seconda linea si basa su queste tre
regole:
1° - Costruzione di nuove case.
2° - Edilizia prevalentemente agevolata, cioè cooperative, o
convenzionata (imprese, ecc.).
3° - Riscatto degli alloggi di proprietà pubblica, quindi
privatizzazione di questi alloggi di proprietà pubblica.
Queste due linee sono antagonistiche, non si possono portare
avanti contemporaneamente, si tratta di fare una scelta, scelta che
la Regione deve fare al momento di intervenire in modo così
massiccio nel quartiere Cogne e a cui, facendo una operazione
urbanistica di questa portata, non può sottrarsi.
Secondo noi la scelta da fare è una sola e su questa abbiamo
scritto diverse cose e abbiamo fatto dei pubblici dibattiti ai
quali hanno partecipato anche persone esperte in materia,
dall'Assessore all'Urbanistica del Comune di Torino, al Prof.
Indovina dell'Università di Venezia.
Da una analisi corretta crediamo ci sia solo una scelta da fare.
Quello che mi sorprende è che le stesse cose da me dette ora, sono
già state dette dalla Giunta in una deliberazione di non molti mesi
fa; se leggiamo quello che c'è scritto nella deliberazione di
Giunta n. 3823 del 10 giugno 1983, riguardante le osservazioni al
piano regolatore di Aosta, alla variante 10 ci sono scritte
esattamente le stesse cose che noi abbiamo sempre sostenuto.
Leggo a pag. 10 e 11:
"L'analisi fin qui sommariamente esposta, porta a concludere che
se inadeguatezza esiste nel settore abitativo, essa è
verosimilmente marginale ed è causata principalmente
dall'inceppamento del mercato degli affitti e in misura minore
dall'insufficienza edilizia residenziale, come dimostra l'ampio
parco alloggi inutilizzato nelle aree di recente edificazione.
Il problema può essere avviato a soluzione agendo
contemporaneamente in due direzioni:
l° - recupero del centro storico delle abitazioni non occupate
perchè inagibili;
2° - intervento diretto dell'Ente pubblico sul mercato degli
affitti".
Dopo aver detto come bisogna attuare il recupero del centro
storico, si dice:
"L'intervento diretto dell'Ente pubblico nel mercato degli
affitti è ottenibile soltanto attraverso l'utilizzazione di alloggi
di proprietà pubblica e presuppone:
un ampliamento del parco alloggi mediante, da un lato
l'esclusione per il futuro della possibilità di riscatto da parte
dei privati di alloggi di proprietà pubblica, dall'altro l'acquisto
ed il recupero dell'intero quartiere Cogne attualmente di proprietà
della Nuova Sias.
Quest'ultima operazione viene resa agevole dalla presenza di un
solo proprietario, dall'originale destinazione residenziale del
quartiere, dalla esistenza delle opere di urbanizzazione".
Poi osserva: "E' indispensabile il rigido mantenimento della
proprietà pubblica degli alloggi ed una loro efficiente e
sistematica manutenzione da parte di una apposita struttura
pubblica; i maggiori costi di manutenzione saranno ampiamente
compensati dalla possibilità, per L'Ente pubblico, di agire più
incisivamente sul mercato degli affitti."
Questo era quanto aveva affermato il CRPT che è stato ripreso
dalla deliberazione della Giunta regionale di giugno, cui mi
riferivo.
E' una posizione sulla quale io sono perfettamente d'accordo
perchè sono le cose che abbiamo sempre sostenuto e ci piacerebbe
che la Giunta continuasse su questa linea. Però queste sacrosante e
corrette considerazioni non emergono assolutamente da questo
Disegno di legge, nel quale anzi ci sono delle normative che
lasciano lo spazio aperto ad una utilizzazione del quartiere
completamente diversa da quella indicata in delibera di Giunta
relativa alla variante 10.
Ripeto che sono stupefatto dal modo con cui questo Disegno di
legge viene presentato alla discussione del Consiglio regionale,
con la procedura di urgenza e senza un minimo di documentazione,
senza che il Consiglio abbia mai esaminato lo studio di fattibilità
redatto dallo studio di Bologna "OIKOS".
Sono stupefatto della faciloneria con cui si affronta questo
problema di estrema importanza, che permetterebbe di fare un grosso
passo in avanti nella soluzione dei problemi abitativi di Aosta, ma
che, se affrontato in modo sbagliato rischia di creare delle grosse
tensioni, di diventare ingovernabile e di non risolvere alcun
problema.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.):
Potrà stupirvi se io sosterrò
argomentazioni che sono, per qualche verso, diametralmente opposte
a quelle del mio collega Riccarand. Obiettivamente, se posso fare
una critica alla Giunta di avere usato una eccessiva fretta, a
questo punto, è diventata un elemento di garanzia per il Comune di
Aosta per potere esaminare il problema nella sua più completa
autonomia.
Io non credo assolutamente - lo dico perchè quando ero
dall'altra parte ero uno strenuo difensore dell'autonomia dei
Comuni - che il Consiglio regionale debba essere investito di una
problematica di tipo strettamente e rigorosamente comunale.
Se la grossa battaglia impostata negli anni '79 e '80 dal Comune
di Aosta per arrivare all'acquisizione del quartiere era il punto
di partenza di una operazione urbanistica che, indubbiamente, ha
dei lati difficili, come ha prospettato anche il collega Riccarand,
ma una volta divenuto il quartiere di proprietà pubblica e
trasferito alla competenza comunale, ebbene io dico che di questo
problema se ne deve occupare il Comune sul cui territorio avviene
l'operazione.
Guai a noi se condizionassimo un intervento di questo tipo al
fatto che vogliamo un certo numero di alloggi piuttosto che un
altro, o un certo tipo di edilizia piuttosto che un'altra!
Questi sono problemi che riguardano l'autonomia totale del
Comune di Aosta, il quale, con molto buon senso e grazie agli
strumenti urbanistici di cui dispone, potrà risolvere una
problematica di questa ampiezza.
Ho detto questo perchè, obiettivamente, mi sembra che condensare
in pochi articoli una operazione che, in questo caso, non è di
carattere urbanistico ma finanziario, sia un dato di fatto
estremamente positivo, anche perchè poi potremmo discutere su
alcune scelte fatte dal Comune, in quanto credo il provvedimento di
adozione di approvazione della "variante 10" sia di competenza
della Giunta. Potremmo sollevare questo problema e dare la risposta
definitiva non appena il Comune di Aosta, fra una decina di giorni,
avrà rinviato le osservazioni fatte dalla Giunta in sede di
approvazione della "variante 10". Dico questo perchè la
problematica che ci sottoponiamo è tipicamente e squisitamente
comunale. Il voler condizionare le vicende urbanistiche del
quartiere vuol dire surrogare quelle che sono delle potestà
rigorosamente comunali. Ha ragione Riccarand quando dice che il
fatto che si intervenga così massicciamente in una zona come quella
del quartiere Cogne presuppone, da parte del Comune, alcuni
accorgimenti indispensabili e idee altrettanto chiare sulla
destinazione definitiva del centro storico, perchè proprio su
questo si era discusso al momento in cui è venuto emergendo questo
problema. Questa fu la domanda iniziale che si pose il Comune
perchè sapevamo a priori che, intervenendo nel quartiere Cogne, il
centro storico si sarebbe svuotato. Infatti il Comune, secondo una
operazione che non rispecchia certamente la soluzione prospettata
dall'Istituto OIKOS (ristrutturazione del quartiere) prevedeva un
trasferimento di circa 4.000-5.000 abitanti, cosa che avrebbe fatto
cambiare completamente il volto di Aosta. L'operazione di
ricucitura fatta successivamente dal Comune passando da una
operazione di demolizione e ricostruzione ad una operazione di
ristrutturazione del quartiere, ha fatto si che il numero degli
abitanti insediabili sia notevolmente diminuito, presupponendo un
equilibrio più consono alle esigenze di una città che deve crescere
senza essere completamente e urbanisticamente stravolta.
E' vero che intervenendo nel quartiere Cogne, bisogna fare
attenzione a non spostare il baricentro della città verso ovest,
ipotesi questa fatta dal piano regolatore della città di Aosta nel
1974 in cui si prevedevano dei poli di riequilibrio, uno dei quali
era proprio quello compreso fra la zona della caserma Testafuochi e
il cosiddetto quartiere Cogne.
La costruzione del municipio ha costituito senz'altro la
saldatura tra la "Ville" e il "Borgo", per cui stà all'abilità del
Comune di Aosta l'evitare una spaccatura tra il centro storico ed
il quartiere Cogne ristrutturato, attuando quegli strumenti di
carattere urbanistico che consentano al quartiere di essere
maggiormente integrato nel tessuto urbanistico della città più di
quanto non lo sia attualmente.
Io credo che un dato di fatto incontestabile sia rappresentato
dall'estrema povertà di aree di cui dispone la città di Aosta.
Attualmente, per fare un piano di zona, bisogna veramente
inventarci un'area o una localizzazione, con tutti gli
inconvenienti cui accennava prima il Consigliere Riccarand.
L'ultimo intervento fatto in questo senso dal Comune di Aosta ha
indubbiamente trovato un riscontro sfavorevole, con tutte le
conseguenze burocratiche che ciò comporta e con il rischio
successivo di perdere quegli interventi a carattere finanziario
previsti dalla legge 457 e da altre simili.
Tutto sommato, stando a questo Disegno di legge, credo che
l'atteggiamento assunto dalla Giunta regionale sia un atteggiamento
giusto, che non entra nel merito delle competenze altrui e dà
finalmente la possibilità di sbloccare una porzione notevole della
nostra città, acquisendola alla pubblica proprietà.
Toccherà all'abilità illuminata degli amministratori della città
di Aosta evitare tutti gli inconvenienti cui ha fatto cenno il
Consigliere Riccarand.
Non credo potremmo dare un voto condizionato in questa sede
perchè, a mio avviso, questo rappresenterebbe una diminuzione
notevole dell'autonomia comunale, nei confronti della quale noi
tutti, spesso , a parole siamo favorevoli, salvo poi, quando ci
accingiamo ad approvare dei provvedimenti rispettosi di questa
autonomia, capovolgere le impostazioni. Per questo noi diamo il
nostro parere favorevole al Disegno di legge, con alcune
precisazioni che ci sembra opportuno fare. Vorrei sapere dal
Presidente della Giunta che cosa intende dire con: "Il contributo
di cui al presente comma potrà, eventualmente essere erogato
direttamente alla società proprietaria al momento della
stipulazione dell'atto di compravendita".
Cioè si prefigura già una società di intervento fra Comune e
Regione?
Si dà atto che alle ore 19,14 assume la Presidenza il Presidente
De Grandis.
PRESIDENTE:
Ha chiesto di parlare il Consigliere
Beneforti, ne ha facoltà.
BENEFORTI (D.C.):
Solo per dire alcune cose ed in
particolare per illustrare gli emendamenti che propone la
Commissione Affari Generali al Consiglio.
La Commissione, all'unanimità, propone che all'art. 2, dove si
parla di interventi di edilizia residenziale, venga aggiunto anche
"pubblica , sia sovvenzionata che agevolata" perchè riteniamo che
si debba tenere conto di tutte le possibilità di costruzione
offerte dal piano decennale della legge 865 (cooperative, privati,
ecc.).
Il secondo emendamento riguarda l'art. 3. Pur restando fermo che
l'art. 6 della legge regionale n. 102 viene abrogato - perchè i tre
miliardi previsti vengono riportati nella nuova legge - noi
vorremmo che rimanesse il comma che dice: "Il finanziamento di cui
all'art. 1 è subordinato all'approvazione, da parte del Comune, di
un programma generale di intervento che ne quantifichi il costo
globale, che definisca la quota dei volumi a destinazione abitativa
e che rechi indicazioni circa il tipo di intervento e le relative
modalità di attuazione, con particolare riferimento ai tempi ed
alla sistemazione abitativa provvisoria e definitiva degli attuali
abitanti", per inserirlo nell'art. 3.
La Commissione ritiene inoltre, pur tenendo conto che se ne
debba occupare il Comune, quindi senza volere ledere l'autorità di
nessuno, che la Regione debba seguire la verifica di tutti gli
adempimenti previsti da questa legge. I sette Consiglieri regionali
della Commissione propongono pertanto questo ordine del giorno:
Il Consiglio Regionale
dopo aver ampiamente dibattuto il Disegno di legge n. 32,
concernente la concessione al Comune di Aosta di un contributo per
l'acquisizione del quartiere Case Cogne di Aosta;
considerato il rilevante intervento finanziario della Regione
e la complessità degli adempienti conseguenti all'applicazione del
Disegno di legge in esame;
rilevata l'opportunità per la Regione di seguire da vicino
l'applicazione della presente legge:
DELIBERA
di costituire un gruppo di lavoro composto di rappresentanti
del Consiglio Regionale del Comune di Aosta e di esperti cui
affidare la verifica degli adempimenti conseguenti all'applicazione
del Disegno di legge concernente la concessione al Comune di Aosta
di un contributo per l'acquisizione del quartiere Case Cogne di
Aosta.
Come Commissione riteniamo che, in considerazione della cifra
erogata oggi dalla Regione (oltre i 18 miliardi), questa debba
verificare l'attuazione di quanto previsto in questa legge.
PRESIDENTE:
Prego il Consigliere Beneforti di far
pervenire l'ordine del giorno alla Presidenza per la distribuzione
ai Consiglieri.
La parola al Consigliere Tonino, ne ha facoltà.
TONINO (P.C.I.):
Vorrei richiamare l'attenzione su alcuni
punti, il primo dei quali riguarda l'importanza che noi diamo a
questo provvedimento.
Spesso abbiamo sollecitato una acquisizione pubblica del
quartiere e a suo tempo facemmo la prima proposta di legge per
spendere i primi 3 miliardi, per cui salutiamo favorevolmente
questo provvedimento. Ritengo opportuno spendere qualche parola
circa il ruolo della Regione in tutta questa vicenda.
Noi siamo dell'avviso che il Comune di Aosta, come tutti i
Comuni, abbia la competenza e l'autonomia di decidere scelte
urbanistiche del proprio territorio. Alla Regione, in questo caso,
come in altri casi spetta una funzione di indirizzo, una funzione
di raccordo tra le scelte che noi faremo come Regione Valle
d'Aosta, nel campo dei finanziamenti per l'edilizia residenziale
pubblica, e le conseguenti scelte e strumenti che il Comune di
Aosta deve disporre. Pertanto, dal nostro punto di vista, se ci
devono essere dei gruppi di lavoro, questi sono rigorosamente
intesi come momenti di collaborazione con il Comune di Aosta, per
un problema che ha una rilevanza anche di carattere regionale.
Rispetto all'opportunità di un massiccio intervento sul
quartiere Cogne, ripetiamo quello che abbiamo detto altre volte: la
nostra convinzione è che dobbiamo privilegiare oggi, dappertutto,
il recupero del patrimonio edilizio esistente rispetto alla
costruzione del nuovo. L'intervento di risanamento del quartiere
Cogne è un intervento di recupero del patrimonio edilizio esistente
che ha bisogno di una necessaria gradualità di interventi, per
evitare il rischio di uno squilibrato spostamento di abitanti e di
risorse in quella direzione rispetto ad altre.
Le obiezioni sollevate dal Consigliere Riccarand sono fondate
perchè, effettivamente, c'è il rischio di concentrare tutta
l'attenzione sul quartiere Cogne tralasciando il centro storico, il
quale sarebbe soggetto ad ulteriori processi di
terziarizzazione.
Questo è un pericolo che dobbiamo cercare di sventare, sia
attraverso una volontà del Comune di Aosta (solo lui la può
manifestare), sia attraverso dei finanziamenti (compito nostro)
mirati nel settore dell'edilizia residenziale pubblica, che non si
rivolgano solo al nuovo o alle cooperative da fare all'interno del
quartiere Cogne, ma anche finalizzati al recupero del patrimonio
edilizio esistente nei centri storici della Regione.
Se seguiamo questo tipo di impostazione, alcuni rischi potranno
essere eliminati.
Rispetto ai problemi aperti credo valga la pena di sottolinearne
alcuni concernenti la nostra impostazione: prima ho parlato di
programmi graduali di risanamento, perchè è impensabile in un
quartiere ancora così densamente popolato fare dei programmi che
stravolgano il tessuto abitativo esistente. Quindi c'è la necessità
di un largo coinvolgimento degli abitanti, c'è la necessità di
organizzare gli stessi inquilini affinchè riescano ad avere i fondi
e gli strumenti per risanare gli alloggi in cui abitano, c'è la
necessità di risolvere il problema del cosiddetto sottoutilizzo di
quel patrimonio (aspetto da affrontare con la necessaria
gradualità) eliminando il quale è sicuramente possibile insediare
nuovi interventi di cooperative all'interno di quel quartiere, ma
soprattutto una quota importante di edilizia residenziale pubblica
che, a mio avviso, dovrebbe interessare per lo meno la metà di quel
patrimonio, in modo da essere riservata alle categorie sociali più
deboli.
Da questa brevissima elencazione risulta evidente che i problemi
dell'intervento si collegano strettamente con i problemi della
gestione attuale, problema questo sul quale non si è dibattuto in
questo Consiglio.
Rispetto al Disegno di legge oggi all'esame siamo d'accordo
sugli emendamenti concernenti l'art. 2, citare cioè anche
l'edilizia sovvenzionata e soprattutto l'edilizia convenzionata, ai
sensi dell'articolo 35 della legge 865.
Dico questo con particolare soddisfazione perchè, quando
discutemmo in questo Consiglio della legge 102 dell'81, un
emendamento da noi presentato in tal senso fu bocciato dalla
maggioranza; finalmente oggi viene introdotto questo principio
dell'applicazione dell'articolo 35.
Sono contrario invece per la parte che riguarda l'allargamento
del convenzionamento, ai sensi dell'articolo 78 della legge n. 10
(Legge Bucalossi), perchè si fa riferimento ad una convenzione che
non esiste in Valle d'Aosta.
Questa legge parla di una bozza - schema di convenzione che
doveva essere approvata dal Consiglio regionale (non è mai stato
fatto) per la quale, in assenza della Regione, poteva esserci il
potere sostitutivo del Comune; ma poichè il Comune di Aosta non lo
ha fatto, ci dobbiamo esprimere su una forma di convenzionamento
della quale non conosciamo i contenuti.
E' mia opinione che quella parte dell'art. 2 possa essere
eliminata, purchè esista la volontà di fare all'interno di quel
quartiere solo interventi di edilizia agevolata, convenzionata e
sovvenzionata.
PRESIDENTE:
Ha chiesto di parlare il Consigliere Lanivi,
ne ha facoltà.
LANIVI ( Féd. DP - WP):
per esprimere il totale consenso
a questa operazione, che è molto più importante della schematica
relazione che accompagna la legge stessa.
Anche noi potremmo lamentare che un problema così importante per
il futuro della città di Aosta sia stato ridotto a quello che è
oggi il provvedimento, cioè un decreto legge prevalentemente di
tipo finanziario piuttosto che di prospettiva. Ho la fortuna di
abitare da 23 anni in quel quartiere e posso dire che fra i fatti
positivi, a beneficio del futuro assetto della città, c'è da
sottolineare l'acquisizione da parte del potere pubblico di questo
quartiere, eliminando così un pericolo costantemente presente per
gli abitanti, cioè lo sfratto (vedi le recentissime lettere di
sfratto). Quindi al di là dei timori o dei fantasmi, vi è questo
dato positivo da mettere in rilievo.
Per il resto, sarà compito dell'amministrazione comunale far si
che questa operazione, così positiva per la città, dia nel futuro i
risultati sperati. I fatti concreti fondamentalmente sono due: la
tranquillità per gli abitanti di un quartiere "così densamente
popolato" come dice il Consigliere Tonino (ma non è vero), e
l'importanza dell'operazione per tutta la città di Aosta.
Più che gli aspetti teorici o le ideologie, contano i fatti.
Sono anch'io d'accordo che il quartiere non vada distrutto (come
era stato follemente ipotizzato) ma che vada ristrutturato,
mantenendo le caratteristiche avute fino ad ora, intervenendo con
una politica molto attenta alle esigenze degli attuali abitanti.
Togliamoci dalla testa schemi ideologici, perchè qui non ci stanno
bene.
Uno dei lati negativi sottolineati oggi è la estrema povertà di
aree edificabili, la quale è frutto di una impostazione teorica e
politica errata: il consumo del territorio, con basse altezze di
fabbricati ha portato all'esaurimento della superficie utilizzabile
della nostra città.
Prima di terminare volevo dire ancora due parole circa
l'autonomia del Comune di Aosta nei rapporti con la Regione.
Non si tratta di ribadire, in virtù di una maggiore forza
finanziaria della Regione, una specie di potere, di pressione sul
Comune; si tratta di creare un clima di collaborazione affinchè si
giunga al migliore e al più soddisfacente dei risultati.
E' chiaro che questo intervento deve essere strettamente legato
ad una politica di recupero e, al riguardo, anche se le scarne
relazioni di accompagnamento alle leggi non lo dicono, non
possiamo: accusare la Regione di insensibilità a questo
discorso.
Voglio ribadire che uno dei punti programmatici e qualificanti
di questa maggioranza è stato proprio quello non solo di
continuare, ma di rendere più consistente e più dilatato
l'intervento in questo settore. Visto in quest'ottica, quindi, al
di là della magrezza delle relazioni, il fatto concreto oggi è
indubbiamente positivo.
L'impegno che la maggioranza e la Giunta si assumono per il
futuro è di assicurare a questa operazione un seguito
soddisfacente, in accordo con l'amministrazione comunale di Aosta,
la quale ha messo a punto una strategia che dovrà essere ancora
approfondita ma che, secondo me, marcia su binari giusti.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI (M.S.I.):
Volevo dire solo due parole per quanto
riguarda questo Disegno di legge visto che quando ero in Consiglio
comunale abbiamo speso fiumi di parole sul problema del quartiere
Cogne e in modo particolare sul progetto OIKOS.
Devo dare atto alla Giunta che finalmente questo Disegno di
legge viene presentato in Consiglio, per cui, da questo momento
inizierà la vera ristrutturazione di questo quartiere.
Finalmente sembra che questo Disegno di legge vada avanti e che
qualcosa si muova, per cui siamo tutti contenti e soddisfatti.
PRESIDENTE:
La parola al Consigliere Mafrica, ne ha
facoltà.
MAFRICA (P.C.I.):
Devo fare alcune osservazioni sull'art.
5, nel quale si dice che la spesa è di 23 miliardi. Secondo me
questo calcolo è incomprensibile perchè o si dice che la spesa è
costituita dai 3 miliardi stanziati nell'82, più i 3 miliardi
stanziati nell'83 e dai 12 miliardi e mezzo che otteniamo oggi col
mutuo, per cui arriviamo a 18 miliardi e mezzo, oppure non si
contano i 12 miliardi e mezzo che prendiamo in prestito oggi e si
contano quei 5 miliardi più le rate che servono per rimborsare quel
prestito. Nella somma non si può mettere insieme l'importo che si
presta oggi con le rate che si restituiranno domani.
Pertanto chiedo che all'articolo 5 si tolga la valutazione di 23
miliardi perchè si finanziano solo 18 miliardi e mezzo.
Inoltre si prevede la modalità di pagamento delle rate per il
futuro, per cui io propongo che alla terza riga 1° comma dell'art.
5 si cancellino le parole: "valutato in lire 23.124.000.000 e che
il punto n. 4 sia sostituito, come se fosse un nuovo comma, con le
seguenti parole: "il rimborso del o dei mutui di cui all'articolo 4
avverrà a decorrere dal 1984, attraverso quote annue di lire
4.644.000.000 finanziate".
Qui non si fa cenno all'IVA per cui il Disegno di legge, per
come è stilato, temo possa presentare qualche difficoltà per
l'approvazione.
Credo che con questi emendamenti diventerebbe tutto più
chiaro.
PRESIDENTE:
La parola al Consigliere Riccarand, ne ha
facoltà.
RICCARAND (N.S.):
Al contrario di altri Consiglieri, non
sono affatto soddisfatto del modo con cui arriviamo a discutere
questo Disegno di legge, perchè è certamente positivo che il
Consiglio regionale approvi una legge con la quale, di fatto, si
acquista direttamente, o dando un contributo al Comune di Aosta,
quasi tutto il quartiere Cogne, però è anche vero che è soltanto il
primo e più semplice atto che possa essere fatto, in quanto si
tratta solo di prendere dei soldi che sono a disposizione, o di
fare un mutuo se non ci sono, e acquistare il quartiere.
Questa era la cosa più semplice da fare.
Quello che io non vedo nel Disegno di legge o nel dibattito
fatto in Commissione, o nelle presentazioni fatte qui dalla Giunta
regionale, è la linea di intervento che si intende seguire e gli
obbiettivi che si vogliono raggiungere con questa operazione.
Certamente noi siamo d'accordo sullo acquisto e lo abbiamo
sempre auspicato, però ci preoccupa che questo acquisto non sia
sorretto da una impostazione di intervento urbanistico
soddisfacente. Io non credo affatto, come ha detto il Consigliere
Lanivi, che gli abitanti del quartiere possano ora stare
tranquilli. Se vi abitassi io, non lo sarei affatto, visti i
precedenti tipi di intervento fatti dal Comune.
Oggi non si sa come intenda intervenire, perchè esiste una
vicenda molto lunga e non ancora giunta alle conclusioni.
Inoltre vorrei fare delle osservazioni rispetto a quello che ha
detto il Consigliere Torrione. Il Comune ha una sua autonomia e va
rispettata, per un intervento di queste dimensioni la Regione ha un
compito di coordinamento e di orientamento al quale non si può
rinunciare, anche se volesse.
E' impensabile che la Regione acquisti un quartiere per darlo al
Comune di Aosta affinchè ne faccia quello che vuole.
La Regione ha dei compiti di indirizzo istituzionali e non a
caso la "variante 10" viene esaminata dalla Giunta, la quale,
infine, deciderà se approvarla o no. E' assurdo che la Regione dica
determinate cose sul quartiere Cogne, all'interno della "variante
10", e poi non le affermi più quando si tratta di intervenire in
concreto sul quartiere Cogne.
In secondo luogo il suddetto intervento sarà effettuato, oltre
che con i soldi dello Stato, anche con un grosso intervento della
Regione, quindi trattandosi di soldi della collettività è giusto
che l'intervento fatto abbia una rilevanza per la collettività e
quindi un controllo regionale.
In terzo luogo è importante seguire l'iter di questo Disegno di
legge, passo dopo passo, a causa delle grosse difficoltà per il
Comune di Aosta ad intervenire nel quartiere. Se questo Comune
avesse già individuata una strategia chiara, se avesse dimostrato
attraverso scelte rispondenti alle necessità della popolazione di
sapere molto bene ciò che vuole, tutto andrebbe per il suo verso,
ma purtroppo sappiamo che non è così e, se andassimo a rileggere la
cronistoria dei progetti fatti in questi ultimi 4-5 anni per il
quartiere Cogne, vedremmo delle cose paurose. Siamo partiti nel
1980 con il progetto delle 6-7 torri, con il quale si prevedeva di
insediare 5 mila abitanti e di radere al suolo tutto quello che
esisteva, progetto questo che oggi tutti definisco no assurdo, ma
che allora venne votato dal Consiglio regionale e, per fortuna,
respinto dalla Commissione regionale di controllo.
Dopo di che abbiamo avuto il progetto della C. Rovesciati, il
quale ha lasciato quella piramide costruita a 5 metri dalle case
Stura, monumento questo che rimarrà lì chissà per quanti anni.
Questa è la realtà che abbiamo di fronte. Soltanto attraverso un
grosso ripensamento è stato affidato questo incarico allo studio
OIKOS, il quale non ha fatto un progetto ma uno studio di
fattibilità a grandi linee, con ipotesi. Fra l'altro prevede due
diverse ipotesi di insediamento che, secondo noi, sono troppo
elevate: la prima prevede di aumentare di 1294 gli attuali abitanti
fino a 3.580, e la seconda prevede di arrivare fino a 3.732
abitanti.
Questo però è solo uno studio, sul quale poi sarà fatta la
progettazione vera e propria. Ci rendiamo conto che questo è ancora
un terreno su cui dovranno prendere delle decisioni estremamente
importanti.
Condivo la proposta di creare un gruppo di lavoro che coordini i
due interventi, l'azione del Comune e della Regione.
Siccome ho presentato in Commissione un emendamento, chiedo al
Presidente De Grandis se lo devo presentare di nuovo: riguarda
l'eliminazione del riferimento agli articoli 7 e 8 della legge 10,
perchè si tratta di un riferimento estremamente pericoloso in
quanto potrebbe aprire di fatto la strada ad interventi di imprese,
le quali poi potrebbero cedere gli alloggi, costruiti in base a
questo convenzionamento, a privati.
PRESIDENTE:
Chiusa la discussione generale, cedo la
parola al Presidente della Giunta; ne ha facoltà.
ANDRIONE (U.V.):
Come è già stato detto, innanzitutto
questo è un intervento di carattere finanziario e quindi non
sarebbe possibile in una legge, prevedere tutto l'iter che il
quartiere Cogne costerà alle varie amministrazioni. Poichè la
legislazione italiana in materia di Comuni è estremamente
pericolosa, la legge prevede che la Regione possa pagare
direttamente la Nuova Sias; se noi versassimo i contributi al
Comune e questi rimanessero bloccati, sarebbe impossibile poi
versare il tutto alla Nuova Sias. Di conseguenza, qualora si
rendesse necessario, ci riserviamo di fare il passaggio
direttamente. Non solo, ma agendo differentemente, cioè comprando
la Regione e poi trasferendo al Comune - cosa che, sotto molti
profili, sarebbe auspicabile - dovremmo pagare due volte certi tipi
di imposte, cosa che complicherebbe ogni questione.
Pertanto la nostra proposta è quella di acquistare, se
necessario col mutuo, in blocco, pagando una volta sola tutte le
tasse, trasferire al Comune di Aosta la proprietà il quale, a sua
volta, man mano che si recupera il quartiere, trasferirà le parti
recuperate agli IACP.
Di tutte le cose dette, una mi pare sia condivisa da tutto il
Consiglio, e cioè che questo quartiere debba rimanere di indirizzo
pubblico. Questo può essere fatto (chiedo di cambiare le parole, ma
non la sostanza), ma non si può dire che il finanziamento di cui
all'articolo 1 vi è subordinato, altrimenti la Regione non può
pagare. Qualora pagasse e il programma in questione, per qualsiasi
motivo, venisse modificato, bisognerebbe chiedere alla Nuova Sias
la restituzione. Per cui, senza cambiare la sostanza proporrei di
dire che:
il comune i Aosta dovrà, in sede di approvazione di apposita
variante al piano regolatore generale del Comune stesso,
presentare, insieme alle parole, un programma generale di
intervento che quantifichi quanto afferma, perchè certe cose si
possono fare solo attraverso una variante al piano regolatore.
Per quanto riguarda il procedimento dell'acquisto, noi compriamo
quello che storicamente si chiama "quartiere Cogne", quindi tutto
tranne le palazzine ed il Palazzo Assistenziale.
Anche se la questione è di una portata che supera largamente la
competenza del Comune di Aosta, la proprietà viene trasferita a
detto Comune, il quale è tenuto ad operare il recupero attraverso
un piano regolatore specifico, con la creazione di una serie di
polmoni per il recupero lento. A questo punto interviene l'altra
questione dei finanziamenti che potranno essere statali, regionali
e, speriamo, comunali.
Concordo su certe critiche riguardo ad interventi privati,
perchè sia chiaro che il quartiere rimane assolutamente di
proprietà pubblica. Questo è il motivo per cui vogliamo che il
quartiere, attraverso il Comune di Aosta, arrivi all'Istituto
Autonomo case popolari, unico Ente, a nostro avviso, destinato, per
strutture e per legge, a gestire questo tipo di abitazioni.
Soltanto dei graduali (insisto su questa parola) spostamenti e
attraverso dei piani, i quali saranno modificabili a seconda delle
esigenze della popolazione, sarà possibile affrontare in maniera
concreta il problema del centro storico.
Questa è un'occasione unica perchè c'è un solo proprietario; il
centro storico, per chi conosce Aosta, è quasi irrecuperabile a
causa della parcellizza zinne della proprietà; per esempio,
l'intervento alle Porte Pretoriane è costato alla Regione un lavoro
assolutamente sproporzionato rispetto ai risultati ottenuti.
Di conseguenza oggi il Consiglio approva il trasferimento dalla
Nuova Sias SpA, la quale comunque è una società privata, ad un Ente
pubblico, attraverso un finanziamento specifico, di una proprietà
costituita da immobili abitativi, i quali vengono messi in testa,
per una questione di legge, immediatamente al Comune di Aosta il
quale, dopo averne discusso fino alla nausea, avendo idea di
recuperarli, dovrà presentare un piano specifico, che sarà oggetto
di esame da parte della Giunta regionale.
Non abbiamo niente in contrario alla creazione di un gruppo di
lavoro coordinatore, ma dal punto di vista formale il piano
specifico dovrà essere formato attraverso un piano regolatore il
quale, dopo avere subito l'esame del CRPT, verrà attuato dalla
Giunta regionale.
Dopo di che, lentamente, potremo procedere.
PRESIDENTE
: Passiamo alla discussione dell'ordine del
giorno presentato dalla Commissione Affari Generali. La parola al
Consigliere Beneforti, ne ha facoltà.
BENEFORTI (D.C.):
Volevo chiarire che quando si dice:
"delibera di costituire un gruppo di lavoro" si delibera di dare
mandato al Presidente del Consiglio di promuovere le iniziative
atte alla costituzione di questo gruppo di lavoro, in quanto
qualcuno lo deve fare.
PRESIDENTE
: Consigliere Beneforti, sarebbe opportuno
precisare il numero dei componenti la Commissione. Un numero
ristretto sarebbe l'ideale, ma occorre precisarlo, come ad esempio
i rappresentanti del Comune e gli esperti che dovranno appoggiare
questa Commissione.
La parola al Consigliere Torrione, ne ha facoltà.
TORRIONE (P.S.I.):
Noi non voteremo questo ordine del
giorno perchè è contraddittorio rispetto; a quello che ha detto il
Presidente della Giunta. In effetti il Comune di Aosta deve
adottare uno strumento urbanistico se vuole intervenire nel
quartiere Cogne. Sarà una variante al piano, sarà un adeguamento
agli indirizzi OIKOS, ..... ecc. ma questo è un atto che deve fare
il Comune.
Il Consigliere Riccarand prima ha detto che la Regione ha la
possibilità di indirizzare e programmare, ma non in questo caso,
perchè i limiti di intervento della Regione sono quelli in sede di
approvazione di uno strumento urbanistico che il Comune di Aosta si
dà.
Cosa dobbiamo fare in questo caso? Abbiamo sempre la mania del
paternalismo; dobbiamo essere coerenti e conseguenti, per cui
dobbiamo pensare che il Comune di Aosta agisca in perfetta buona
fede, dandosi tutti gli strumenti urbanistici necessari.
Evitiamo di fare delle Commissioni che abbiano un significato
paternalistico, in parole povere "stai attento!".
Prima abbiamo votato un intervento a favore delle Comunità
Montane, per cui anche in quel caso dovremmo operare un controllo
perchè i soldi si trasferiscono dalla Regione alle Comunità
Montane!
Il ragionamento è lo stesso; mi pare che il Presidente della
Giunta abbia dato una impostazione estremamente corretta al
problema. Se vogliamo fare i supercontrollori, siamo perfettamente
d'accordo, ma noi non voteremo questo ordine del giorno.
PRESIDENTE
: La parola al Consigliere Mafrica, ne ha
facoltà.
MAFRICA (P.C.I.):
Noi crediamo che ]'autonomia del Comune
debba essere salvaguardata; infatti la legge lo prevede e anche
l'emendamento proposto dal Presidente della Giunta lo sostiene.
Il senso che noi davamo a questo gruppo di lavoro era di
raccordo, non di controllo, tra la discussione che avviene a
livello comunale e gli interventi: ci deve essere un continuo
collegamento con la Regione.
Se la cosa dovesse essere intesa come una tutela rispetto al
Comune di Aosta, non siamo d'accordo; se invece, si tratta di un
accordo per impedire che ci siano delle continue diversificate
iniziative tra i due Enti, allora il Gruppo potrebbe servire. In
questo caso potrebbe essere formato da tre rappresentanti del
Consiglio regionale, da tre rappresentanti del Comune e da tre
esperti.
PRESIDENTE
: ha chiesto di parlare il Consigliere Aloisi,
ne ha facoltà.
ALOISI (M.S.I.):
Concordo con la presa di posizione del
Consigliere Torrione, perchè bisogna rispettare l'autonomia del
Comune, per cui,, nel momento in cui il Consiglio regionale
delibera di stanziare questo finanziamento, spetta al Comune
valutare e analizzare i progetti, specialmente il progetto OIKOS,
che mi pare sia stato votato all'unanimità. Quindi spetta
all'autonomia del Comune di Aosta il compito di definire la
questione.
PRESIDENTE
: Metto in votazione l'ordine del giorno con il
deliberato così modificato:
Il Presidente del Consiglio è incaricato di nominare un
gruppo di lavoro composto da tre Consiglieri regionali, di cui uno
della minoranza del Comune di Aosta e di tre esperti a cui affidare
la verifica degli adempimenti conseguenti all'applicazione del
Disegno di legge concernente la concessione al Comune di Aosta di
un contributo per l'acquisizione del quartiere Case Cogne di
Aosta':
PRESIDENTE
: La parola al Consigliere Mafrica, ne ha
facoltà.
MAFRICA (P.C.I.):
Siccome siamo molto sensibili al tema
dell'autonomia dei Comuni e abbiamo l'impressione che alcune forze
presenti in Consiglio non vogliano capire o non abbiano capito il
senso dell'ordine del giorno, propongo che la costituzione di
questo gruppo di lavoro ritorni nuovamente in discussione alla
Conferenza dei Capigruppo, perchè se si vuol far credere che chi
vota l'ordine del giorno è contrario all'autonomia dei Comuni, noi
non ci stiamo.
Propongo quindi che quest'ordine del giorno venga ripresentato
alla Conferenza dei Capigruppo.
PRESIDENTE:
Per evitare confusioni la Presidenza potrebbe
suggerire di sospendere la seduta per concordare l'ordine del
giorno, oppure chiedere se i proponenti intendono ritirarlo, nel
qual caso possiamo prevedere di presentare una mozione per il
prossimo Consiglio, in materia tale da trovare una formulazione più
soddisfacente per tutti.
La parola al Consigliere Beneforti, ne ha facoltà.
BENEFORTI (D.C.):
Io non accetto questa posizione, perchè
questo discorso è già stato fatto in Commissione. Poichè questo
ordine del giorno lo abbiamo presentato tutti e sette
all'unanimità, chiedo che venga votato.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.):
Considerato che avevo presentato
l'ordine del giorno e visto l'andamento della discussione, propongo
di ritirarlo.
PRESIDENTE
: Ha chiesto di parlare il Presidente della
Giunta, ne ha facoltà.
ANDRIONE (U.V.):
Mi sembra che Beneforti abbia chiesto la
parola per specificare alcune cose. Dato che l'ordine del giorno
presenta delle lacune, chiedere che torni all'esame della
Conferenza dei Capigruppo non è poi la fine del mondo!
Così facendo sarà meglio precisata la loro volontà e l'ordine
del giorno sarà ripresentato nella prossima adunanza
consiliare.
PRESIDENTE:
Allora siamo tutti d'accordo a ritirare
l'ordine del giorno e a rimandarlo alla Conferenza dei Capigruppo,
affinchè sia esaminato e sia trovata una formulazione più esatta,
affinchè non si creino malintesi circa l'autonomia del Comune.
Passiamo all'esame dell'articolato del disegno di legge in
esame. Do lettura dell'art. 1:
ART. 1
La Giunta regionale è autorizzata a concedere un contributo
in conto capitale di lire 18.500 milioni per l'acquisizione, da
parte del Comune di Aosta degli immobili denominati "Quartiere Case
Cogne" di Aosta.
Il contributo di cui al presente comma potrà, eventualmente,
essere erogato direttamente alla Società proprietaria al momento
della stipulazione dell'atto di compravendita.
PRESIDENTE:
Metto in approvazione l'art. 1 teste
letto.
ESITO DELLA VOTAZIONE
Presenti 32
Votanti 32
Astenuti 1 (Riccarand)
Favorevoli 31
Il Consiglio approva
PRESIDENTE:
Do lettura dell'art. 2.:
ART. 2
La concessione del contributo è subordinata all'assunzione,
da parte del Comune di Aosta, dell'impegno di destinare gli
immobili acquistati alla realizzazione di interventi di edilizia
residenziale agevolata-convenzionata ai sensi dell'art. 35 della
legge 22 ottobre 1971, n. 965, e convenzionata ai sensi degli artt.
7 e 8 della legge 28 gennaio 1977, n. 10.
PRESIDENTE:
Ha chiesto di parlare il Consigliere
Riccarand, ne ha facoltà.
RICCARAND (N.S.):
Riguardo a questo articolo bisogna
togliere i riferimenti agli artt. 7 e 8 della legge n. 10 del 1977,
perchè mantenendoli si corre il rischio che vengano fatti quegli
interventi che il Presidente della Giunta paventava; infatti detti
articoli riguardano dei convenzionamenti con le imprese, senza
limiti di reddito, a cui possono accedere anche persone che hanno
altre proprietà di case all'interno della città, col risultato che
non sarebbe più edilizia economica popolare e si aprirebbe la
strada ad altri tipi di intervento.
Tutto questo potrebbe essere pericoloso per le finalità che la
Giunta si propone di raggiungere.
PRESIDENTE:
All'art. 2 c'è l'emendamento presentato dal
Consigliere Riccarand di cui do lettura:
dopo "n. 865" sopprimere le seguenti parole: "e convenzionata
ai sensi degli art. 7 e 8 della legge 28 gennaio 1977, n.
10"
Lo pongo in votazione.
ESITO DELLA VOTAZIONE
Presenti 32
Votanti 32
Favorevoli 10
Contrari 22
Il Consiglio non approva
PRESIDENTE:
All'art. 2 c'è l'emendamento presentato dalla
Commissione:
dopo le parole "Edilizia residenziale" sono aggiunte le
seguenti parole: "pubblica, sia sovvenzionata che"
Lo pongo in votazione.
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
PRESIDENTE:
Pongo in votazione l'art. 2 nel testo così
emendate:
ART. 2
La concessione del contributo è subordinata all'assunzione,
da parte del Comune di Aosta, dell'impegno di destinare gli
immobili acquistati alla realizzazione di interventi di edilizia
residenziale pubblica sia sovvenzionata che agevolata-convenzionata
ai sensi dell'art. 7 e 8 della legge 28 gennaio 1977, n.
10.
ESITO DELLA VOTAZIONE
Presenti 32
Votanti 31
Favorevoli 31
Astenuti 1 (Riccarand)
Il Consiglio approva
PRESIDENTE:
Do lettura dell'art. 3:
ART. 3
L'articolo 6 della legge regionale 30.12.1982 è
abrogato.
PRESIDENTE:
Per l'art. 3 c'è un emendamento sostitutivo
proposto dalla Commissione Affari Generali, del quale do
lettura:
"Il finanziamento di cui all'art. 1 è subordinato
all'approvazione, da parte del Comune, di un programma generale di
intervento che ne quantifichi il costo globale, che definisca la
quota di volumi a destinazione abitativa e che rechi indicazioni
circa il tipo di intervento e le relative modalità di attuazione,
con particolare riferimento ai tempi ed alla sistemazione abitativa
provvisoria e definitiva degli attuali abitanti.
L'art. 6 della legge regionale 30 dicembre 1982, n. 102, è
abrogato."
L'emendamento è stato modificato come da proposta del Presidente
della Giunta per cui la prima e la seconda riga, fino alle parole
"Comune di" sono soppresse e sostituite dalle parole:
"IL Comune di Aosta dovrà, in sede di approvazione di
apposita variante al piano regolatore generale del Comune stesso,
presentare un programma generale di intervento che ne quantifichi
costo globale, che definisca la quota di volumi a destinazione
abitativa e rechi indicazioni circa il tipo di intervento e le
relative modalità di
at
tuazione, con particolare riferimento
ai tempi, alla sistemazione abitativa provvisoria e definitiva
degli attuali abitanti".
Ha chiesto di parlare il Consigliere Tonino, ne ha facoltà.
TONINO (P.C.I.):
Il riferimento in sede di approvazione
della variante mi lascia un poco perplesso, perchè va bene che il
Comune di Aosta debba presentare un programma, però può intervenire
nei quartieri con i piani di recupero della 457 e con i piani di
zona senza variante.
PRESIDENTE:
Pongo in votazione l'emendamento proposto
dalla Commissione Affari Generali.
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
PRESIDENTE:
Pongo in votazione l'art. 3 nel testo così
emendato:
ART. 3
Il Comune di Aosta dovrà, in sede di approvazione di apposita
variante al piano regolatore generale del Comune stesso, presentare
un programma generale di intervento che ne quantifichi il costo
globale, che definisca la quota di volumi a destinazione abitativa
e che rechi indicazioni circa il tipo di intervento e le relative
modalità di attuazione, con particolare riferimento ai tempi ed
alla sistemazione abitativa provvisoria e definitiva degli attuali
abitanti.
L'art. 6 della legge regionale 30 dicembre 1982, n. 102, è
abrogato.
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
PRESIDENTE:
Do lettura dell'art. 4:
ART. 4
A parziale copertura dell'onere di cui all'art. 1 è
autorizzata la contrazione con uno o più istituti di credito di uno
o più mutui quindicennali al tasso del 19,50% per un importo
complessivo di Lire 12.500 milioni.
PRESIDENTE:
Metto in approvazione l'art. 4 testè
letto.
ESITO DELLA VOTAZIONE
Presenti 32
Votanti 31
Favorevoli 31
Astenuti 1 ( Riccarand)
Il Consiglio approva
PRESIDENTE:
Do lettura dell'art. 5:
ART. 5
La copertura dell'onere derivante alla Regione per
l'applicazione della presente legge, valutato in Lire 23.144
milioni, è assicurata:
quanto a Lire 3.000 milioni mediante utilizzo
dell'autorizzazione di spesa recata dalla legge regionale 30.
dicembre 1982, n. 102;
quanto a lire 3.000 milioni mediante riduzione di pari
importo del fondo globale per il finanziamento di spese per
ulteriori programmi di sviluppo - spese di investimento
(allegato
n. 8 - Interventi di carattere generale - al Bilancio di
previsione del corrente esercizio;
quanto a Lire 12.500 milioni mediante ricorso al credito
secondo quanto stabilito dal precedente articolo 4;
quanto a lire 4.644 milioni annue a decorrere dal
1984:
per gli anni 1984 e 1985 per Lire 6.000 milioni mediante
utilizzo delle risorse disponibili iscritte al programma 2.1.1.
Finanza Locale e per Lire 3.288 milioni mediante utilizzo delle
risorse disponibili iscritte al programma 2.2.4.05 Strutture
Scolastiche del bilancio pluriennale 1983/1985 destinate per pari
importo alla copertura di tale intervento.
La spesa di cui al precedente comma graverà:
quanto a Lire 18.500 milioni, di cui Lire 3.000 milioni in conto
residui e Lire 15.500 milioni in conto competenza, sul capitolo
22762 del Bilancio di previsione per l'esercizio 1983.
quanto a Lire 2.330 milioni sul capitolo 50650 del Bilancio di
previsione per l'anno 1984 e sui capitoli dei futuri bilanci;
quanto a Lire 2.314 milioni sul capitolo 50700 del Bilancio di
previsione per l'anno 1984 e sui corrispondenti capitoli dei futuri
bilanci.
PRESIDENTE:
All'art. 5 c'è l'emendamento presentato dal
Consigliere Mafrica:
alla terza riga del primo comma vengono cancellate le parole
"valutato il Lire 23.144 milioni" e all'inizio del punto 4 le
parole "Quanto a lire 4.644 milioni annue a decorrere dal 1984"
vengono sostituite con le parole: "Il rimborso del o dei mutui di
cui all'art. 4 avverrà a decorrere dal 1984 attraverso quote annue
di Lire 4.644 milioni finanziate ...."
Lo pongo in votazione.
ESITO DELLA VOTAZIONE
Presenti 32
Votanti 32
Favorevoli 11
Astenuti 21 (Aloisi, Andrione, Beneforti, Bondaz, Borbey,
Chabod, De Grandis, Faval, Fosson, Lanièce, Lanivi, Maquignaz,
Marcoz, Martin, Perrin, Pollicini, Rolando, Rollandin, Stevénin,
Tamone, Voyat)
Il Consiglio non approva
PRESIDENTE:
Pongo in votazione l'art. 5.
ESITO DELLA VOTAZIONE
Presenti 32
Votanti 25
Favorevoli 25
Astenuti 7 (Bajocco, Cout, Dolchi, Mafrica, Millet, Riccarand,
Tonino)
Il Consiglio approva
PRESIDENTE:
Do lettura dell'art. 6:
ART. 6
Al Bilancio di previsione per l'esercizio 1983 sono apportate
le seguenti variazioni:
PARTE ENTRATA
Variazione in aumento
Cap. 1150 "Contrazione di mutui per spese di
investimento
L.R. £ 12.500. 000. 000
PARTE SPESA
Variazione in diminuzione
Cap. 50150 "Fondo globale per il finanziamento di spese per
ulteriori programmi di sviluppo (spese di investimento)"
£ 3.000.000.000
Variazione in aumento
Cap. 22762 "Contributi per l'acquisizione ed il recupero
urbanistico ed edilizio del quartiere Cogne in Comune di Aosta L.R.
30 dicembre 1982, n. 102
L.R. £15.500.000.000
PRESIDENTE
: Pongo in votazione l'art. 6 testè letto.
ESITO DELLA VOTAZIONE
Presenti 32
Votanti 31
Astenuti 1 (Riccarand)
Favorevoli 31
Il Consiglio approva
PRESIDENTE:
Do lettura dell'art. 7:
ART. 7
La presente legge è dichiarata urgente ai sensi del terzo
comma dell'arti colo 31 dello Statuto Speciale ed entrerà in vigore
il giorno successivo a quello della sua pubblicazione nel
Bollettino Ufficiale della Regione.
E' fatto obbligo a chiunque spetti di osservarla e di farla
osservare come legge della Regione Autonoma Valle d'Aosta.
PRESIDENTE:
Pongo in votazione l'art. 7 testè letto.
ESITO DELLA VOTAZIONE
Presenti 32
Votanti 31
Maggioranza 18
Favorevoli 31
Astenuti 1 ( Riccarand)
Il Consiglio approva
PRESIDENTE:
Ha chiesto di parlare il Consigliere
Riccarand, ne ha facoltà.
RICCARAND (N.S.):
Per dichiarazione di voto. Credo che la
stessa discussione, così impacciata e aggrovigliata di questo
Disegno di legge, indichi bene quale sia l'approssimazione e la
confusione con cui siamo giunti alla presentazione dello
stesso.
Condividiamo alcune affermazioni del Presidente della Giunta,
però non crediamo che il Disegno di legge, così com'è formulato,
garantisca effettivamente il mantenimento pubblico del quartiere e
allontani i pericoli di privatizzazione.
Pertanto io ribadisco il mio giudizio favorevole
all'acquisizione pubblica del quartiere, ma critico il Disegno di
legge perchè pasticciato e confuso anche nella sua parte
finanziaria e per le perplessità sull'impostazione generale con cui
la Giunta pare voler affrontare questo problema.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI (M.S.I.):
Io sono favorevole, ma desidero far
notare al Consiglio l'atteggiamento ambiguo tenuto dal Partito
Comunista, il quale prima sottoscrive un ordine del giorno e poi fa
retromarcia.
Ha ragione il Consigliere Beneforti quando recrimina su questo
modo di comportarsi.
PRESIDENTE:
Se non ci sono altri interventi, pongo in
votazione il Disegno di legge n. 32 nel suo complesso.
VOTAZIONE SEGRETA
ESITO DELLA VOTAZIONE
Presenti 32
Votanti 31
Astenuti 1 (Riccarand)
Favorevoli 29
Contrari 2
Il Consiglio approva
Si dà atto che alle ore 20,18 riassume la Presidenza il
Presidente Bondaz.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK