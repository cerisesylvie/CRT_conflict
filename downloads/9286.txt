Consiglio Regionale della Valle d'Aosta - Oggetto del Consiglio n. 284 del 25 gennaio 1989 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 284 del 25 gennaio 1989 - Resoconto
OGGETTO N. 284/IX - INIZIATIVE CONTRO IL GRAVE FENOMENO DELLA
DROGA. (Approvazione di mozione).
PRESIDENTE: Ricordo al Consiglio che la mozione in oggetto,
avendo subito tre rinvii, è stata iscritta all'inizio dell'ordine
del giorno, ai sensi dell’art. 104, 2 comma, del
Regolamento interno.
Do lettura della mozione presentata dal Consigliere Aloisi:
MOZIONE
ATTESO CHE il problema della droga e della sua diffusione ha
raggiunto anche nella nostra Regione livelli preoccupanti con gravi
conseguenze per il mondo giovanile e per le famiglie stesse dei
tossicodipendenti valdostani;
CONSIDERATO CHE da anni, i fermenti ed i disagi derivanti
dall'uso di stupefacenti sono al centro di un dibattito politico di
mera risultanza, incapace di dare risposte concrete ad un fenomeno
che distrugge giovani vite e che alimenta i circuiti della malavita
organizzata;
RITENUTO indispensabile affrontare seriamente la problematica
connessa alla diffusione di un veleno che distrugge i nostri
giovani, devastando l'ambiente familiare e corrodendo la società
civile;
VISTI le pur nobili esperienze ed i percorsi intrapresi da
associazioni volontarie impegnate sul fronte della tutela dei
giovani e, constatato che gli sforzi dei privati sono vani ed
insufficienti dinanzi all'enormità ed alla difficoltà delle
soluzioni prospettate per il pieno recupero dei malati e per il
loro reinserimento nell’attività sociale e
lavorativa;
PRESO ATTO che la droga, come del resto il terrorismo o il
disordine economico e sociale, è il frutto avvelenato del sistema
di idee e di valori che presiede alla vita della nostra
società;
E CHE solo in una società profondamente diversa e migliore di
quella attuale perché, sorretta da un sistema di valori e di idee
forza antitetici a quelli dominanti, sarà possibile vincere
definitivamente la battaglia contro la droga;
AL FINE di determinare una prima fase di attacco frontale al
mondo della droga, e segnatamente a quello degli spacciatori, così
attivi e pericolosi anche in Valle d'Aosta;
SENTITA la voce popolare che reclama giustamente un inasprimento
delle pene fino alla richiesta della pena di morte nei confronti
dei grandi trafficanti e spacciatori di droga;
IL CONSIGLIO REGIONALE
DELLA VALLE D'AOSTA
DELIBERA
1) di avviare in tutti gli istituti scolastici regionali di ogni
ordine e grado, corsi a frequenza obbligatoria per sensibilizzare
gli studenti al problema ed alle conseguenze dell'uso di sostanze
stupefacenti;
2) di istituire corsi a frequenza libera per i genitori da
tenersi settimanalmente nelle scuole o presso le sedi
dell'U.S.L.;
3) di sollecitare le autorità regionali militari
all’istituzione di corsi con frequenza obbligatoria
da tenersi nelle caserme per sensibilizzare i giovani di leva al
problema e renderli coscienti delle conseguenze
dell’uso della droga;
4) di affiancare e collaborare con le Forze dell'Ordine così
duramente impegnate nella repressione degli spacciatori ad ampliare
la loro azione, intensificandola a tutti i livelli, scoraggiando
così con ogni mezzo l'introduzione degli stupefacenti nella nostra
Regione;
5) di invitare il Parlamento della Repubblica italiana a:
a) abrogare la legge 685 del 1975 laddove depenalizza l'uso
della droga per uso personale, equiparando quindi il drogato al
piccolo spacciatore;
b) lottare più duramente contro le organizzazioni criminali che
spacciano la droga, fino alla introduzione della pena di morte o
ergastolo ai trafficanti e ai grandi spacciatori con la
soppressione dei benefici di legge ed il sequestro dei beni
personali;
c) considerare il possesso della droga illecito;
d) obbligare lo Stato a prendersi cura dei tossicodipendenti
avviandoli alla disintossicazione in adeguate strutture e
provvedendo al loro reinserimento nella società;
e) depenalizzando i reati minori commessi dai tossicodipendenti
che siano sottoposti alle terapie di disintossicazione ed abbiano
definitivamente cessato ogni uso di sostanze stupefacenti; ricovero
presso le Comunità terapeutiche in alternativa al carcere;
f) rafforzare l'impegno per la prevenzione e promuovere
un’efficace campagna pubblicitaria attraverso la
televisione di Stato e quelle private e i vari organi
d’informazione;
g) aiutare ed assistere le Comunità terapeutiche esistenti e in
grado di svolgere i compiti che la legge fissa per il recupero;
h) interrompere da parte dello Stato ogni aiuto economico agli
Stati che producono od esportano sostanze stupefacenti sollecitando
iniziative analoghe in sede internazionale;
6) di inviare la seguente mozione ai Presidenti delle due Camere
del Parlamento, al Presidente del Consiglio dei Ministri ed ai
Presidenti di tutti i Gruppi parlamentari della Camera e del
Senato.
PRESIDENTE:
Ha chiesto di illustrare la mozione il
Consigliere Aloisi, ne ha facoltà.
ALOISI (MSI):
Prima di addentrarmi nell'illustrazione di
questa mozione, volevo portare a conoscenza dei Consiglieri che da
parte mia saranno apportate delle modifiche al testo originario.
Questo perché la mozione era stata presentata inizialmente il 30
novembre e all'epoca non era stato ancora presentato il progetto di
legge governativo sul problema della droga, che è stato presentato
nel mese di dicembre.
Il progetto governativo, che ho letto e che ho qui davanti a me,
ha assorbito gran parte di quelle richieste che avevo fatto con la
presentazione di questa mozione, richieste da farsi al Parlamento
della Repubblica Italiana. Pertanto, essendo ormai un discorso
superato perché il progetto di legge dovrà andare al dibattito del
Parlamento e ritenendoci per certi aspetti anche soddisfatti, sia
per l'abolizione della legge n. 685 - legge che aveva permesso il
dilagare di questo grosso fenomeno - sia principalmente per
l'inasprimento delle pene, presento un nuovo deliberato che leggo
ora, proprio per dare la possibilità a tutti i colleghi Consiglieri
di analizzarlo prima di dare un giudizio.
Prima di leggere il nuovo deliberato, volevo far presente che
apporterò una modifica all'ultimo capoverso delle premesse, proprio
per evitare che vi siano da parte di alcuni Consiglieri delle
remore sulla votazione di questa mozione, perché l'obiettivo su un
argomento così importante è quello di coinvolgere tutte le forze
politiche, per dare tutti insieme il nostro apporto alla soluzione
di questo grave fenomeno che è ormai dilagato anche nella nostra
piccola realtà regionale. Quindi nello ultimo capoverso delle
premesse, vengono eliminate le parole "
fino alla richiesta della
pena di morte".
Mentre invece il deliberato viene così modificato:
IL CONSIGLIO REGIONALE
DELLA VALLE D'AOSTA
DELIBERA
1) di impegnare il Governo regionale a predisporre nel
territorio della Valle d'Aosta, strutture ricettive, volte ad
arginare il fenomeno della droga;
2) di porre in essere ogni eventuale strumento legislativo atto
a far sì che, i giovani valdostani ricoverati presso i centri di
recupero esterni, possano fare affidamento con le loro famiglie sul
sostegno morale e finanziario della Regione, soprattutto laddove il
reddito dei singoli nuclei familiari risulta chiaramente
insufficiente, cioè inferiore ai 10 milioni di lire;
3) di invitare il Presidente della Giunta, anche nella sua veste
prefettizia a voler imprimere una svolta dinamica, di concerto con
gli organi di polizia, alla repressione dello spaccio della droga,
così frequente in tutti i luoghi di ritrovo e di divertimento;
4) di attuare per il tramite dei competenti Assessori alla
Sanità ed Assistenza Sociale nonché alla Pubblica Istruzione una
vera e propria campagna di educazione e di prevenzione nelle scuole
di ogni ordine e grado della Valle d'Aosta, al fine di
sensibilizzare i giovani sui gravi rischi connessi all'uso di
stupefacenti, non escluso quello della contrazione dell'AIDS!
Questo è il deliberato che pongo all'attenzione del
Consiglio.
PRESIDENTE:
Faremo diramare una copia del deliberato del
Consigliere Aloisi, tenendo conto che tale deliberato costituisce
un emendamento sostitutivo della mozione.
E' aperta la discussione generale. Ha chiesto di parlare il
Consigliere Aloisi, ne ha facoltà.
ALOISI (MSI):
Il fenomeno della droga è purtroppo esploso
in tutta la sua drammaticità e di anno in anno cresce a dismisura,
secondo una progressione geometrica. Vediamo brevemente di
analizzare e di capire quali sono le cause del diffondersi di
questo grave fenomeno.
Ogni tossicodipendente ha alle spalle una sua storia; ogni
giovane che abbia fumato o che si sia bucato ha creduto di dare una
soluzione ai propri problemi personali; pertanto a voler ricercare
le ragioni che inducono i giovani all'uso della droga, occorrerebbe
in primo luogo analizzare la storia e la psicologia di ogni
tossicodipendente. Ciò nonostante un approccio di carattere
sociologico, storico e politico è non solo possibile ma addirittura
indispensabile per comprendere appieno le cause del fenomeno
droga.
Sarebbe lungo addentrarsi in questa analisi, ma penso che alcune
considerazioni vadano comunque fatte.
La società consumistica disattende ancor più che in passato le
esigenze esistenziali e religiose dell'uomo e pretende di esprimere
pienamente le potenzialità della coscienza umana solo soddisfacendo
i bisogni materiali. Sempre più spesso l'uomo, smarrito il senso
del proprio essere, si sente ridotto a pura esteriorità e
percepisce la realtà che lo circonda come opprimente. E' per questo
motivo che molti giovani ricercano una dimensione diversa e più
soddisfacente, meno problematica attraverso la droga.
Fin qui le spiegazioni sociologiche; vi sono però altre cause
assai meno teoriche. Nessuno può infatti ignorare il gioco di
colossali interessi economici che sono connessi alla diffusione
della droga, né è possibile nascondere un'altra amara realtà: la
droga vanta una grande funzionalità come mezzo di strategia
politica. La droga tende ad annullare la volontà di un individuo,
impedisce la crescita autonoma e libera della personalità, se
inserita in un disegno politico, può assolvere al ruolo di valvola
di sfogo delle contraddizioni della società. In una non lontana
intervista, l'allora Ministro della Sanità, On. Altissimo, ebbe a
dire che in Italia lo spaccio della droga è facilitato da
complicità di natura politica. Sono dichiarazioni queste che devono
farci riflettere.
Persino il rapporto della Commissione parlamentare antimafia
indicava allora le pesanti responsabilità di uomini politici, di
partiti di governo, nello spaccio della droga in Sicilia. Dietro a
questo immorale commercio vi sono interessi di migliaia di miliardi
di lire, ma anche interessi politici; il giovane drogato perde ogni
volontà, diviene uno strumento nelle mani dello spacciatore, è del
tutto incapace di reagire, di lottare, di opporsi.
Decenni di irresponsabilità governativa fra imprevidenza,
cinismo ed impotenza hanno trasformato l'Italia nel paradiso degli
spacciatori di droga e nell'inferno dei drogati. Dal 22 dicembre
1975 lo Stato italiano in virtù della legge n. 685 aveva scelto di
non riconoscere al tossicodipendente lo status giuridico di reo, ma
al tempo stesso rifiutava di riconoscerlo quale malato da curare e
da riabilitare; semplicemente lo Stato italiano abbandona il
tossicodipendente a sé stesso e arriva addirittura a farsi
somministratore, cioè spacciatore, con il famigerato decreto Aniasi
del 1980, per la somministrazione del metadone.
Nessun altro paese civile al mondo ha mai avuto una legislazione
così permissiva ed inutile in materia di droga. La legge 685 è una
normativa che se da un lato ha lasciato lettera morta molte delle
disposizioni previste, per esempio interventi informativi ed
educativi, centri di assistenza sociale, interventi preventivi,
curativi e riabilitativi, dall'altro, con la non punibilità della
detenzione di droga per uso personale e in modica quantità - l'art.
80 di quella famigerata legge - ha di fatto favorito l'enorme
diffusione dei cosiddetti piccoli spacciatori, a loro volta
tossicodipendenti, che costituiscono l'aspetto maggiore della
massiccia infiltrazione di droga nei quartieri e nelle scuole,
anche nella nostra realtà regionale.
Dobbiamo purtroppo constatare che lo Stato, con le sue strutture
burocratiche, è riuscito soltanto a produrre una azione carente sul
piano della prevenzione e del recupero e allo stesso tempo,
introducendo la liceità dell'uso personale delle sostanze
stupefacenti, ha favorito lo sviluppo e l'aumento di tale fenomeno.
A tutt'oggi infatti l'unica assistenza che lo Stato offre, è la
distribuzione di metadone e di psicofarmaci.
Abbiamo raggiunto questa allarmante situazione a causa
soprattutto della vergognosa passività con cui la classe politica
di governo si è posta di fronte al drammatico problema della
diffusione della droga. Però in questo ultimo periodo è avvenuto un
fatto nuovo: il mese scorso è stato presentato dal Governo un
progetto di legge, quindi rivedendo la vecchia legge n. 685, per
cercare di arginare questo grave fenomeno della droga.
Finalmente, dopo innumerevoli polemiche e indecisioni, ha visto
la luce questa nuova proposta di legge. Salutiamo con grande
soddisfazione questa legge che servirà a cambiare strategia nella
lotta contro la droga; la spinta crescente della gente per una
nuova e più incisiva lotta contro la morte per droga è servita
finalmente a richiamare l'attenzione del Governo e a farlo muovere
con concretezza su questo terreno pericolosissimo per i singoli e
per l'intera società.
Nettamente positivo è anche il giudizio di Vincenzo Muccioli,
fondatore della comunità di S. Patrignano, il quale ha parlato di
un grosso passo in avanti per abolire la cultura della droga e
potenziare la cultura della vita. In riferimento poi alla modica
quantità, Muccioli ha affermato che avremo un buon risultato se non
ci saranno discriminazioni sostanziali fra droghe e droghe, se il
cittadino che ha bisogno di cure sarà curato e non verrà più
lasciato a sé stesso nell'abbandono.
E' senza alcun dubbio positiva l'abolizione del concetto di
modica quantità, come pure una fin troppo tardiva autocritica da
parte dei vari partiti di governo: dalla DC al PSI e al PCI, questi
partiti avevano voluto nel 1975, con la sola opposizione del MSI,
l'assurda legge n. 685, che ha di fatto liberalizzato uso e spaccio
di droga.
E' altresì positiva l'inversione di tendenza che consentirà
l'inasprimento delle pene per trafficanti e spacciatori.
Molte altre parti del provvedimento sembrano ancora estremamente
superficiali e appaiono frutto di compromessi, più che di chiare e
responsabili scelte. Non è poi chiaro nel nuovo provvedimento, che
dovrà ancora essere discusso in Parlamento e quindi potrà ancora
essere migliorato, l'impegno dello Stato per facilitare la
creazione di comunità terapeutiche, le strutture più efficaci per
il recupero dei tossicodipendenti.
Abbiamo chiesto in passato - e certamente continueremo a farlo
nelle sedi parlamentari e non - la creazione di una agenzia che
coordini la lotta al traffico della droga, le attività di
prevenzione e la creazione di nuove comunità. Il punto centrale è
proprio quello delle strutture; i finanziamenti appaiono ancora
inadeguati; sarà dunque necessario modificare in più punti un
provvedimento ancora in parte insufficiente.
Resta il fatto positivo della svolta chiesta da tempo dal MSI;
abbiamo sempre sostenuto che l'uso della droga è un delitto contro
sé stessi e la società. Nel 1975 prevedemmo il drammatico
fallimento di una legge sciagurata; ora la pubblica opinione esige,
la società civile pretende interventi concreti perché la cultura
della vita prevalga su quella della morte. Il dramma della droga, i
problemi che ne derivano, sono problemi che non appartengono più
alla sfera personale del tossicodipendente, o ai suoi genitori, ma
devono investire tutta la società civile. Ci sono soprattutto i
doveri dello Stato, che la legislazione del passato ha ignorato. Se
è vero che ogni uomo ha la possibilità di scelta, è anche vero che
lo Stato ha il dovere di fermare il giovane che sceglie il degrado,
che abbandona sé stesso, rifugiandosi nella droga.
Ormai la prima parte della battaglia contro la droga almeno come
approccio al problema, come dibattito sembra essere vinta, tutti ne
parlano. Ma lo scontro vero da condurre è quello sulle strutture,
dopo aver abbattuto il muro dell'indifferenza. E' necessario
attrezzarci e dare un ventaglio di risposte in maniera tale che
ciascuno possa scegliere quella che collima con la propria
personalità; è qui che devono intervenire le strutture pubbliche,
le strutture regionali. Strutture che vanno diversificate. che
dovranno tener conto anche di centri dove il recupero è basato
oltre che sulle terapie e sui dialoghi, anche su un allenamento
pratico di vita, atto a ristrutturare psicologicamente l'uomo, ma
contemporaneamente a metterlo in grado di provvedere a sé stesso,
con una specializzazione, con un titolo di studio che conseguirà,
ma senza influenzarlo nella scelta. Insomma, l'individuo recuperato
alla vita di relazione: questo è il vero disegno! Riammesso nella
società non come ex tossicodipendente da assistere, ma come
individuo che si ripresenta sotto una nuova veste, che non ha
bisogno di falsi pietismi.
Bisogna fare molta attenzione a discorsi pericolosi, come la
distinzione fra droghe leggere e droghe pesanti, o come la
liberalizzazione del mercato degli stupefacenti; tutto ciò serve ad
alimentare nei giovani la cultura della droga. Ci vuole uno Stato
che educhi, che risvegli una sensibilità morale, umana e anche
cristiana.
Il fenomeno della droga e della sua diffusione ha raggiunto
anche nella nostra Regione livelli preoccupanti. Una indagine
svolta nel settembre 1987 stimava per la nostra Regione l'esistenza
di circa 700 tossicodipendenti; oggi sicuramente la cifra è
ampiamente superata, sicuramente arriva intorno alle mille unità. E
la nostra Regione come si pone nei confronti di questo
problema?
Cosa è stato fatto di concreto, al di là dei comunicati-stampa,
degli incontri, dei dibattiti? Ricordo che nell'ottobre scorso
entrò in funzione ad Aosta una nuova struttura di assistenza ai
tossicodipendenti, ubicata nei locali dell'USL di via G. Rey. La
costituzione di questa nuova unità operativa, che prende in carico
i tossicodipendenti che prima si rivolgevano al reparto ospedaliero
di psichiatria, è il risultato di un progetto discusso ed approvato
dal gruppo regionale permanente per le tossicodipendenze, di cui
fanno parte il Presidente della Giunta regionale, l'Assessore alla
Pubblica Istruzione e l'Assessore alla Sanità.
Questo gruppo lavora per la Regione, con un rapporto di
consulenza semestrale - il primo semestre scade proprio a fine
febbraio 1989 - ed è alle dipendenze dell'USL. La Regione ha
finanziato la ristrutturazione, l'arredamento e l'attrezzatura dei
locali. In questo centro, il tossicodipendente incontra il
personale medico e psicosociale, viene sottoposto a visita medica,
alle analisi del sangue, delle urine e al test di sieropositività
AIDS. I sieropositivi vengono avviati al reparto ospedaliero degli
infetti, viene compilata una cartelle medica, viene stilata una
bozza di programma terapeutico personalizzato e quindi si passa
alla fase della distribuzione del metadone.
Tutto questo non basta, bisogna andare oltre; ci vogliono
interventi seri e coordinati volti alla prevenzione, al recupero,
al reinserimento dei giovani nella società. Non dobbiamo ripetere
lo stesso errore che è stato commesso con la legge n. 180 che aveva
provveduto alla chiusura dei manicomi lasciando i malati in mezzo
alla strada, senza strutture e senza aiuto per i familiari. Bisogna
pensare al recupero e al reinserimento nelle strutture e
soprattutto alla formazione professionale. A mio avviso è
necessaria una capillare opera di informazione nelle scuole, una
politica di sostegno alla famiglia per far sì che il primo nucleo
della società ritrovi le motivazioni per continuare ad esistere.
Con questa illustrazione di carattere generale ho voluto porre
questo problema all'attenzione del Consiglio, perché se ne dibatta
e soprattutto perché si conosca quali sono le attenzioni della
Giunta verso questo problema, quali sono le iniziative che verranno
prese; iniziative che mi auguro vadano oltre il comunicato-stampa,
oltre i concetti di principio, per arrivare alla concretizzazione
di fatti e di realtà, di stanziamenti di fondi, perché vi sono
situazioni drammatiche di tossicodipendenti che sono costretti ad
andare in Francia, a Verona, in altre realtà regionali perché nella
nostra realtà esiste poco o nulla.
Sono curioso di sentire dall'Assessore regionale alla Sanità
quelle che sono le iniziative che verranno prese; soprattutto mi
auguro che vi sia un impegno da parte di tutte le forze politiche
per affrontare nel modo più adeguato questo grave fenomeno della
droga che sta danneggiando i giovani della nostra Regione, come i
giovani di tutte le realtà sociali; La situazione della droga in
Valle d'Aosta è molto grave - le autorità preposte a questo
problema penso ne siano a conoscenza - quindi ritengo che sia
nell'interesse di tutti affrontarlo con determinazione e impegnarci
fino in fondo per cercare di sanare questa grave piaga sociale.
PRESIDENTE:
Ha chiesto di parlare Consigliere Mafrica, ne
ha facoltà.
MAFRICA (PCI):
Il problema droga è un problema chiave, un
problema emblematico del tipo di società in cui viviamo. Non mi
pare si possano condividere le impostazioni che sono state date dal
Consigliere Aloisi alla sua mozione.
Il Consigliere Aloisi mi pare abbia dato a questo problema una
versione particolare; in un punto delle sue premesse parla di
drogati come di malati e pensa che la questione si possa
sostanzialmente risolvere reintroducendo la pena di morte. Mi pare
che sia l'analisi che le soluzioni proposte non ci farebbero fare
grandi passi in avanti.
Sono i tossicodipendenti dei malati? Sono dei delinquenti? E'
gente da tenere in carcere? Credo che questa sia una
semplificazione del problema. E' vero che la necessità di
rifornirsi di queste sostanze illecite porta anche ad un aumento di
fatti criminosi, ma occorre andare alla ricerca delle cause del
fenomeno e credo che le cause - come dicono regolarmente tutti
quelli che si occupano di queste cose, che vengono ad illustrare le
proprie esperienze - risiedono in un disagio del nostro particolare
tipo di società. La nostra è una società opulenta e insoddisfatta,
una società che è basata sulla competizione, sul successo, ed
avendo questi indirizzi generali lascia ai margini quelli che non
riescono, quelli che sono fuori gara. E così il disagio c'è per i
giovani, per gli anziani, per gli handicappati.
Gli anziani e gli handicappati hanno problemi anche vitali da
risolvere e non cercano scorciatoie; i giovani hanno bisogno di
altri fattori, hanno bisogno di dialogo, di partecipazione, di
impegno, di creatività e non riuscendo ad esprimere queste loro
necessità nell'attuale organizzazione sociale si lasciano catturare
da queste esperienze che sono sempre più tragiche.
Il problema, a nostro giudizio, non sta nella sola repressione.
Indubbiamente occorre rafforzare tutti gli strumenti che possano
colpire soprattutto i grandi trafficanti, non crediamo però che sia
un problema di inasprimento delle pene fino alla pena di morte. Si
è verificato negli U.S.A. che la pena di morte non è risultata
assolutamente un deterrente, anzi il fatto di essere eventualmente
condannati a questo tipo di pena toglie remore rispetto a
comportamenti che si possono venire a creare in determinate
situazioni, per cui può diventare più facile l'omicidio.
D'altronde sulla pena di morte tutto quello che c'era da dire è
stato già detto alcuni secoli fa da Beccaria e non mi sembra che
sia questa la sede per riprendere la discussione su questo
punto.
Rispetto alla legge esprimiamo grosse riserve su questa idea
della disintossicazione coatta: se si trova qualcuno che ha una
certa quantità di droga che supera un quantitativo da definirsi, o
questa persona si adatta ad essere ricoverata in una comunità
terapeutica oppure c'è il carcere. Mi sembra che questa sia una
impostazione che non corrisponde alle acquisizioni di tutti gli
operatori del settore. Innanzitutto sono insufficienti le attuali
strutture per poter dare spazio a tutti quelli che ne avrebbero
bisogno, ed occorrono lunghe attese per quelli che volontariamente
si vogliono fare ricoverare in una di queste strutture.
I posti mancherebbero perfino nelle carceri; già oggi, circa la
metà della popolazione carceraria è costituita da
tossicodipendenti, e se anche quelli che comunque hanno una minima
quantità dovessero essere ristretti, non credo che il sistema
carcerario italiano sarebbe in grado di risolvere la situazione. A
parte il fatto che questo non è giusto, neanche fisicamente sarebbe
possibile.
C'è però una ragione più forte nel dire che non è questa la
strada da seguire. Gli psicologi, gli operatori, continuano a dire
che il processo della disintossicazione è un processo psicologico,
che l'uso di sostanze tossicodipendenti è un rifiuto della realtà,
un rifiuto della lotta per la vita. Se uno non acquisisce nel
profondo la necessità di riprendere contatti con la realtà, di
rimettersi nel circuito sociale, non può essere la pura e semplice
collocazione in una certa struttura a fargli nascere l'esigenza di
risolvere i suoi problemi.
Pensiamo perciò che il lavoro da fare per lottare realmente
contro le tossicodipendenze sia più complesso e che occorra agire
su più piani: sul piano soprattutto della prevenzione e in modo
particolare verso i giovani. Occorre indirizzarsi per contrastare
il disagio giovanile e questo va fatto lavorando più che altro su
determinati valori su cui impostare la convivenza sociale. Se i
valori prevalenti continueranno a rimanere quelli della
competizione, del successo, della ricchezza, mentre invece saranno
molto svalorizzati temi quali quelli del lavoro, della cultura e
della solidarietà, probabilmente non si riuscirà a fare grande
strada.
Crediamo che il Consiglio regionale, la Pubblica
Amministrazione, tutti gli Enti interessati debbano lavorare per
riuscire a ridare ai giovani nuove possibilità di dialogo, di
impegno, di partecipazione, in modo da riuscire a dare loro una
volontà di non cercare scorciatoie.
Cosa si è fatto nella nostra Regione? Sono state intraprese
sostanzialmente due iniziative: una comunità terapeutica a Talapé,
che è stata affidata (ma non mi pare ancora sia in funzione) ad una
cooperativa locale, e un nucleo operativo per le tossicodipendenze,
che ha dei problemi; in modo particolare si è presentato difficile
da risolvere il problema dei casi acuti. In precedenza, quando dei
giovani erano soggetti a crisi di astinenza, venivano ricoverati
nel reparto di psichiatria; con la nuova organizzazione che si è
data attraverso la istituzione del nucleo operativo di
tossicodipendenze si è sganciata questa parte degli interventi
dalla psichiatria. Esiste allora una difficoltà quando si presenta
la necessità del ricovero, perché tutti i reparti dell'ospedale o
non hanno posti letto o non ritengono di essere specializzati per
intervenire in questi casi. E' un problema sicuramente da
risolvere.
Ci sembra che se si vuole dare uno sbocco positivo a questa
mozione, sarebbe opportuno non votare oggi delle precise
indicazioni, ma affidare ad una Commissione del Consiglio regionale
il compito di approfondire la materia e di venire in Consiglio
regionale con delle proposte. A questo proposito presento un testo
alternativo alla mozione del Consigliere Aloisi, che dice quanto
segue:
CONSIDERATO che il problema del consumo di droga, espressione
di una complessa situazione di disagio, soprattutto giovanile, ha
assunto caratteristiche allarmanti anche nella nostra
Regione;
RITENUTO necessario approfondire le cause di un tale fenomeno e
sottoporre a valutazione gli strumenti di intervento finora
predisposti e le iniziative ancora da avviare, in particolare sul
terreno della prevenzione;
IL CONSIGLIO REGIONALE
DELLA VALLE D'AOSTA
DELIBERA
di impegnare la V Commissione consiliare permanente ad
effettuare, in collaborazione con gli organismi tecnici
interessati, una approfondita analisi dell'attuale situazione del
problema droga in Valle d'Aosta (consistenza del fenomeno,
valutazione degli strumenti esistenti, proposta di nuove
iniziative) che si concluda con una relazione da presentare al
Consiglio regionale.
PRESIDENTE:
Ha chiesto di parlare il Consigliere Pascale,
ne ha facoltà.
PASCALE (PSI):
La mozione del Consigliere Aloisi, al di là
dei suoi contenuti in parte condivisibili, in parte da rivedere, ci
permette di fare il punto della situazione su un fenomeno così
grave come quello della droga, che ha registrato e continua a
registrare un aumento considerevole. Basta leggere i giornali o
vedere la televisione per apprendere che la droga è sempre al
centro della cronaca: vuoi per registrare arresti di spacciatori ,
vuoi per raccontare di come un altro giovane è morto di overdose.
Questo avviene negli ultimi tempi sempre più frequentemente anche
sulle pagine locali della Valle d'Aosta, a dimostrazione ulteriore
che anche la nostra Regione soffre questo problema alla pari di
tutte le altre Regioni d'Italia e d'Europa.
Perché questa recrudescenza, questo dilagare del fenomeno? A
livello nazionale si è aperto un dibattito che ha posto sotto
accusa la legge n. 685 del 1975; un'accusa in parte giustificata e
in parte no. Bisognerebbe anche dire con onestà che questa legge
non è stata attuata interamente a tutti i livelli, perché la lotta
alla droga non è stata mai portata avanti con molta incisività.
D'altro lato è anche vero che questa legge prevedeva dei meccanismi
abbastanza contorti, soprattutto là dove registrava la non
punibilità della modica quantità, il che era un ostacolo alla
azione repressiva.
Va anche detto che questa permissività era un po’
il riscontro culturale dell'epoca in cui la legge è nata. Oggi il
clima è cambiato; è cambiato l'approccio culturale a questo
problema; di qui un nuovo disegno di legge che è stato approvato
dal Governo e che verrà all'esame del Parlamento. Alla base di
questo nuovo disegno di legge c'è anzitutto l'equiparazione sul
piano giuridico della illiceità sia della vendita sia dell'acquisto
della droga il che quanto meno sul piano giuridico ci sembra
fondamentalmente giusto. Questo poi non vuol dire che bisogna
andare a punire il tossicodipendente e metterlo in carcere; noi
siamo d'accordo che il tossicodipendente va curato e quindi è
importante per questa figura innanzitutto la prevenzione e poi la
cura e il reinserimento nella vita sociale. Ma indubbiamente questa
equiparazione sul piano giuridico ci sembra importante, perché
attualmente è una contraddizione che commetta un reato chi vende la
droga e non lo commetta chi l'acquista.
Ci auguriamo che questo disegno di legge, così come verrà
approvato in via definitiva dal Parlamento, possa dare una svolta
incisiva alla lotta contro la droga.
Al di là di questi aspetti, che sono poi di competenza più
prettamente nazionale, crediamo che dei compiti e dei doveri
fondamentali spettino anche alla Regione, agli Enti locali,
soprattutto in termini di prevenzione, che è poi l'aspetto
fondamentale della lotta alla droga. Indubbiamente, per quanto
riguarda la nostra Regione, bisogna dire che negli ultimi due anni
molto è stato fatto, dopo un periodo di incertezze: per studiare
l'entità del fenomeno è stato creato questo comitato tecnico presso
l'Assessorato alla Sanità e Assistenza Sociale; è entrata in
funzione l'unità operativa per l'assistenza ai tossicodipendenti
presso l'USL e dovrebbe entrare quanto prima in funzione la
comunità di Talapé per la cura, anche se di per sé questa struttura
sarà insufficiente per risolvere tutti i problemi relativi alla
cura delle tossicodipendenze.
Molto resta ancora da fare; l'Assessore tra poco relazionerà su
quelle che sono le iniziative studiate dal comitato, che dovranno
rendere operative queste strutture che sono state create. Vorrei
soltanto sottolineare in questo momento l'importanza della
prevenzione per questo fenomeno e, ai fini della prevenzione,
l'importanza della sensibilizzazione di tutta la popolazione su
questo fenomeno, perché trovo che della droga se ne parla ancora
troppo poco. E' vero che c'è stato fino a qualche tempo fa
l'opinione che della droga bisognava parlare poco e con cautela; mi
pare però che alla luce delle esperienze vissute fino ad oggi e dei
risultati negativi sono in molti oggi a pensare che la terapia
migliore forse non è più quella del silenzio, ma piuttosto quella
della sensibilizzazione massiccia. Bisogna cioè parlarne e a mio
avviso bisogna parlarne non soltanto nelle scuole, come propone il
deliberato della mozione del Consigliere Aloisi, ma dappertutto:
nelle famiglie, nei posti di lavoro, nelle associazioni, nelle
parrocchie, perché l'ostacolo principale che bisogna rimuovere è
l'indifferenza della gente che forse nasconde la paura di parlare
di questo fenomeno. Allora dobbiamo scuotere questa indifferenza
con una campagna di sensibilizzazione, al limite dobbiamo anche
spaventarla come un po' si sta facendo oggi con l'AIDS, perché
forse la gente si scuote dal proprio torpore solo quando prende
coscienza della gravità del fenomeno; per cui a mio avviso sarebbe
opportuno, e non so se questo è già nell'intento del comitato di
studio, di avviare delle campagne di sensibilizzazione che
investano non soltanto i giovani, ma tutta la popolazione.
PRESIDENTE:
Ha chiesto di parlare l'Assessore alla Sanità
e Assistenza Sociale Lanièce, ne ha facoltà.
LANIECE (DC):
Ribadire che il fenomeno della diffusione
delle tossicodipendenze ha assunto livelli preoccupanti anche nella
nostra Regione può essere ormai un luogo comune, anche se
decisamente molto amaro e direi persino tragico. Siamo tutti
angosciati, come siamo pure consci delle grosse difficoltà in
quanto amministratori, cittadini, genitori nel fronteggiare tale
situazione. Condividiamo pertanto lo spirito che ha mosso il
collega Aloisi a presentare questa mozione.
Sul problema droga, che ha dimensioni ormai universali, è in
corso un ampio dibattito a tutti i livelli nel nostro paese.
Riteniamo che già il prendere coscienza della drammaticità del
problema sia positivo; lo è perché in passato vi è spesso stata la
tendenza ad eluderlo, a chiudere gli occhi di fronte alla
realtà.
Il dibattito attualmente in corso è stato in larga parte
determinato dalla concomitanza della presentazione del disegno di
legge statale da parte del Ministro Rosa Russo Jervolino.
Certamente si tratta di un provvedimento che può essere
perfezionato, ma è importante che non si perda nei meandri del
Parlamento ne, ancora peggio, che finisca in qualche cassetto.
Questo è il nostro auspicio.
Se concordiamo con l'intento del presentatore della mozione, non
ci sentiamo però di condividere certe affermazioni contenute nel
testo della stessa; ci sembra sommario e semplicistico questo
enunciato:
"Preso atto come la droga, come del resto il
terrorismo e il disordine economico e sociale è il frutto
avvelenato di un sistema di idee e di valori che presiede alla vita
della nostra società".
In collega Aloisi ha inteso dare un taglio politico alle
premesse della sua mozione; su questo piano posso anche concordare
con lui che
"solo in una società profondamente diversa e
migliore di quella attuale potrà essere finalmente vinta la
battaglia contro la droga".
Almeno personalmente credo ancora
in certi valori spirituali e morali e non mi sento di auspicare,
come fa il Consigliere Aloisi, che la società debba essere
"sorretta da un sistema di valori e di idea forza antitetici a
quelli dominanti".
E quale sarebbe poi tale sistema?
Non entro nel merito dell'ultimo capoverso delle premesse, in
quanto il proponente ha modificato il testo per quanto riguarda la
richiesta della pena di morte.
Sul piano della lotta alle tossicodipendenze riteniamo che si
debba operare senza lasciarsi trascinare dall'onda emozionale e
anche evitando facili strumentalizzazioni.
Il nostro gruppo tecnico permanente per le tossicodipendenze ha
messo a punto il piano di lotta all'abuso di sostanze lecite e
illecite, che potrà entrare in fase operativa a partire da questo
anno. Il piano del gruppo tecnico permanente di lavoro per le
tossicodipendenze riguarda in via primaria tutta una serie
programmata di interventi a livello di studenti, insegnanti e
genitori relativamente alle scuole di ogni ordine e grado.
La realizzazione di incontri con le autorità militari regionali
per la definizione di interventi di prevenzione da realizzare nelle
caserme sarà senz'altro possibile attraverso l'unità operativa
dell'USL per l'assistenza ai tossicodipendenti, da pochi mesi
entrata in funzione, sulla quale ho già riferito in una precedente
adunanza del Consiglio regionale. Faccio un inciso: domani si
rifarà il concorso per le assistenti sociosanitarie, sperando - dal
momento che ci sono delle domande - che si presentino delle
candidate e non succeda come la volta scorsa che il concorso è
andato deserto.
Ricordo che a livello di promozione e di coordinamento delle
iniziative è impegnato il Presidente della Giunta nella sua veste
di Presidente del comitato per l'ordine e la sicurezza pubblica;
inoltre rappresentanti delle forze dell'ordine sono presenti
all'interno del gruppo tecnico permanente di lavoro suddetto, per
una maggiore conoscenza e per il migliore coordinamento delle
attività.
Riteniamo comunque, come Giunta regionale, anche perché questa è
in sostanza la direzione di percorso seguita dalla nostra Regione
in questi ultimi anni, di sottolineare i seguenti aspetti che
riteniamo rivestano in ogni caso particolare interesse; decisa
repressione dei traffici illeciti e adeguamento delle misure, anche
sul piano legislativo, per la lotta al mercato degli stupefacenti,
inteso soprattutto come grande traffico nazionale e internazionale,
prevedendo tra l'altro di estendere ai trafficanti di droga le
norme previste dalla legislazione antimafia; potenziamento dei
fondi da mettere a disposizione delle Regione per iniziative di
prevenzione capaci di produrre significativi cambiamenti tra i
giovani e nel contesto in cui viviamo, finalizzate alla
acquisizione di equilibri e sani stili di vita.
L'educazione alla salute, la messa in discussione di come gli
adulti svolgono i loro ruoli educativi, il porre al centro
dell'attenzione il bisogno di relazioni significative che gli
adolescenti richiedono, dare capacità e competenza ai giovani per
metterli in condizione di esprimere più maturità nella loro scelta,
sembrano essere i terreni su cui oggi basare le azioni di
prevenzione. A tale scopo si rende necessario continuare il
coordinamento tra le istituzioni che intervengono a diverso titolo
nei confronti dei giovani, promuovere e sostenere l'attivazione di
politiche per dare ai nostri giovani reali possibilità di
inserimento civile e adeguati sbocchi professionali.
Le strutture per la cura, la riabilitazione, il recupero sociale
dei tossicodipendenti vanno potenziate in una ottica di
qualificazione e formazione permanente, realizzando quella catena
assistenziale di interventi capace di assumere il reale carico di
tutte le varie problematiche esistenti.
Fatta questa premessa, entro nel merito del deliberato proposto
dalla mozione.
Quanto viene richiesto al primo punto
"di impegnare il
Governo regionale a predisporre nel territorio della Valle d'Aosta,
strutture ricettive, volte ad arginare il fenomeno della droga"
è cosa che abbiamo già fatto con l'istituzione della comunità di
Talapé, che è in funzione dal primo gennaio 1989. Vi si
trasferiranno i due tossicodipendenti attualmente in carico alla
comunità di Gioannet, e poi si inizierà l'inserimento di nuovi
tossicodipendenti in stretta collaborazione con l'unità operativa
di tossicodipendenze che opera in Via G. Rey.
Sul secondo punto: "
di porre in essere ogni eventuale
strumento legislativo atto a far sì che i giovani valdostani
ricoverati presso i centri di recupero esterni, ecc."
è cosa
che noi facciamo già. In questo momento la Regione ha in carico
(dal punto di vista finanziario e proporzionato al bisogno) il
pagamento del 99% delle spese, lasciando solo proprio una
piccolissima parte a carico della famiglia nei casi più bisognosi,
in tutte le comunità terapeutiche che riteniamo valide.
Abbiamo un gruppo di persone alle quali siamo stati costretti a
negare il contributo, perché è gente che vuol essere ricoverata
presso i centri Narco, i quali sono sotto inchiesta, in quanto non
danno alcuna garanzia di recupero. Questi centri adottano dei
metodi che non hanno nessuna validità; praticamente da
tossicodipendenti diventano narcodipendenti, perché il compito
principale di quei ragazzi che rientrano da queste comunità è
quello di andare a cercare dei ragazzi che vogliono andare in
quella comunità. Quindi, se il presentatore della mozione si
riferiva a questo, è vero, a queste persone non diamo contributi
perché non glieli possiamo dare per le ragioni sopra dette.
Pertanto è un problema che noi già affrontiamo e non da ora, ma
da sempre. Il Consigliere Aloisi parlava prima di persone che vanno
a curarsi all'estero; quanto l'unità operativa per le
tossicodipendenze ritiene che per l'interesse del tossicodipendente
sia opportuno l'allontanamento dal suo ambiente, diamo anche dei
contributi per dei ricoveri all'estero.
Il fatto di far rientrare tutti i tossicodipendenti che sono
nelle varie comunità terapeutiche, è un problema da valutare perché
sempre questa Commissione specifica e gli stessi operatori della
unità operativa per le tossicodipendenze hanno detto che
continueranno ad inviare fuori Valle diversi tossicodipendenti,
perché come terapia è alle volte indispensabile.
Per quanto riguarda il terzo punto
"di invitare il Presidente
della Giunta, anche nella sua veste prefettizia a voler imprimere
una svolta dinamica, di concerto con gli organi di polizia, alla
repressione dello spaccio della droga, così frequente in tutti i
luoghi di ritrovo e di divertimento",
ci sono riunioni che
vengono fatte periodicamente, c'è un continuo contatto da parte
della Presidenza della Giunta con le forze di polizia, per cui
ritengo che quanto chiesto dal Consigliere Aloisi venga attualmente
già fatto in modo dinamico, preciso e tutte le volte che se ne
sente la necessità.
Quanto all'ultimo punto:
"di attuare per il tramite dei
competenti Assessori alla Sanità ed Assistenza Sociale nonché alla
Pubblica Istruzione una vera e propria campagna di educazione e di
prevenzione ecc.",
questo è un coordinamento che viene fatto di
norma, perché di questa Commissione tecnica fanno parte sia
l'Assessore alla Sanità sia quello alla Pubblica Istruzione e i
dirigenti dei due Assessorati, quindi è una cosa che già va avanti
di comune accordo da diversi anni.
Nello stesso tempo, parlando del fenomeno della droga, è ovvio
che si parla anche del fenomeno dell'AIDS, essendo preminentemente
collegati.
Tenuto conto che quanto viene proposto nella deliberazione viene
già fatto, non riteniamo opportuno votare questa mozione, perché è
superflua, sia per quello che ho illustrato sia per quello che
effettivamente già stiamo facendo.
Il Consigliere Aloisi diceva di non limitarsi ai
comunicati-stampa, alle assemblee; su questo siamo d'accordo. E'
necessario fare le conferenze-stampa, è necessario fare questi
dibattiti, ma soprattutto è necessario operare. Quindi, quanto ho
detto adesso è la cronistoria di quanto stiamo operando nella
realtà.
E' stato interessante fare il dibattito, perché non se ne parla
mai abbastanza come fenomeno, però come deliberato noi riteniamo
che sia superfluo perché già facciamo quanto è stato richiesto dal
Consigliere Aloisi.
PRESIDENTE:
Ha chiesto di parlare l'Assessore alla
Pubblica Istruzione Vierin, ne ha facoltà.
VIERIN (UV):
Je voudrais moi aussi faire quelques
considérations de caractère général, avant de faire état des
mesures qui ont déjà été prises par l'Assessorat de l'Instruction
Publique pour faire face aux phénomènes de diffusion de la drogue
et pour présenter aussi les objectifs de l'assessorat en
coordination avec les autres institutions, les autres assessorats
qui sont chargés de ce problème.
Plusieurs l'ont déjà rappelé, les problèmes liés à l'usage de
drogue affectent désormais de façon progressive les jeunes et les
adultes, en raison aussi des problèmes et des contradictions de
notre société: le phénomène de marginalisation, de chômage, le
manque de qualité de la vie et d'autres. Les solutions envisagées
ne sont par ailleurs ni simples ni, en effet, immédiates à court
terme. Tout en refusant tant la répression pure et simple que la
libéralisation, il faut en effet opérer un choix équilibré des
mesures à adopter et dans cette perspective une action de
prévention s'avère nécessaire et indispensable pour rechercher et
faire comprendre les causes tant profondes qu'immédiates du recours
aux drogues, pour aider les jeunes et les adultes à résoudre leurs
difficultés, à faire leurs choix et à mener leurs existence sans
recourir à ces drogues.
Or, parmi toutes les activités préventives, les activités
éducatives tiennent une place importante, même si elles ne
constituent pas pour autant à elles seules une stratégie
préventive.
La prévention de l'abus de drogues - licites ou illicites - doit
en effet comporter de mesures dans de nombreux domaines, et sur le
plan législatif et sur le plan social. Pour ce qui est de
l'Instruction Publique, un bureau d'éducation à la santé et de
prévention des toxicomanies, chargé d'encourager et de coordonner
la planification d'activités spécifiques dans les écoles de tout
ordre et degré, a été auprès de la Surintendance des écoles depuis
l'année scolaire 1987-88, et un enseignant déchargé des cours est
affecté chaque année à ce bureau pour coordonner et solliciter, en
favorisant les différents établissements scolaires et les projets,
ces mêmes activités.
Un comité régional d'étude, de planification et recherche,
duquel font partie le personnel de l'école et de la santé, un
magistrat, un fonctionnaire de police, les représentants des
élèves, des parents et des circonscriptions scolaires, a été créé
par le Surintendant des écoles aux termes de l'article 85 de la loi
n° 685.
Par ailleurs, l'Assessorat de l'Instruction Publique participe à
l'activité du groupe technique permanent de travail, chargé de la
planification, du contrôle et de l'assistance concernant les
actions de prévention, traitement et réadaptation des
toxicomanies.
Le Surintendant des écoles, le Président du comité et
l'enseignant déchargé des cours au bureau scolaire d'éducation à la
santé représentent l'école au sein de ce groupe, qui s'attache
actuellement à l'étude d'un plan d'action systématique en matière
d'éducation à la santé et de prévention des toxicomanies dans le
secteur de l'école. Tout programme de prévention nécessite aussi
une connaissance précise de la communauté environnante, d'où
l'importance d’enquêtes permettant de chercher les
facteurs susceptibles d'exercer une influence sur la consommation
de drogue. C'est ce qu'on a fait à l'intérieur des établissements
d'écoles secondaires supérieures par une enquête menée en donnant
application aux dispositions de ce groupe technique, enquête qui a
été publiée et qui concerne l'année 1987. Le deuxième rapport qui
se réfère à l'année 1988 est en cours de publication et donc là on
pourra avoir tous les renseignements nécessaires pour pouvoir
intervenir dans ce domaine.
Mais une activité éducative, conçue aux fins de prévention
contre l'abus de drogue, diffère quelque peu des autres
enseignements, qui visent à donner la maîtrise d'une discipline
déterminée; il ne s’agit pas seulement de dispenser
une information en vue de faire acquérir une connaissance. Nous
savons depuis quelques années qu'une éducation conçue comme un
choix de pure information, diffusée souvent sans discrimination,
sans tenir compte par exemple de divers niveaux de développement
psychologique, et non intégrée dans le processus éducatif, est non
seulement inefficace, mais encore peut être dangereuse dans de
nombreux cas, parce qu'elle risque d’entraîner un
phénomène d’attirance, le phénomène bien connu par
le spécialistes de curiosité ou de la transgression des
interdits.
L'éducation préventive ne doit donc pas viser tant à faire
acquérir des connaissances nouvelles, mais à provoquer une
modification du comportement et dans de nombreux cas du
comportement à terme, c'est-à-dire au sortir de l'institution
éducative; de ce fait l'éducation préventive contre l'abus de
drogue fait partie déjà d'un ensemble d'actions éducatives à
caractère pluridisciplinaire, relatives à des problèmes sociaux qui
ont trait à divers aspects de la qualité de la vie, tels que
l’éducation relative à la santé.
Il faut donc atteindre l'intégration de
l’éducation préventive dans le programme
d'enseignement scolaire et d'éducation extra-scolaire, de façon à
en garantir le développement généralisé. Il faut de plus assurer sa
prise en charge financière par le budget de
l’éducation: c'est ce qu'on est en train de faire et
de par les dispositions qui sont édictées dans le domaine de
l'éducation à la santé et qui se rapportent aux différentes
disciplines scientifiques, qui à l'intérieur de leur programme
d'enseignement se sont chargées aussi de cette question
d'information, d'éducation sanitaire, et de par les différentes
interventions qui sont sollicitées par les conseils
d'établissement. En effet notamment dans les établissements de
deuxième degré l’éducation à la santé et la
prévention des toxicomanies fait déjà l'objet de la normale
éducation didactique, mais à la demande des conseils de
circonscription et d'établissement des cours d'éducation sanitaire
à l'intention des élèves et des parents, ainsi que des cours de
formation pour le personnel enseignant, ont été organisés. En
prenant seulement les données de ces dernières années scolaires,
depuis l'année scolaire 1985-86 jusqu'à l'année dernière on a
organisé et on a financé en tant qu'assessorat de l'Instruction
Publique, toujours avec la coordination de ce groupe permanent, 15
cours à l'intention des enseignants et des parents d'élèves.
Si on tient compte que seulement l'année scolaire 1987-88 a vu
l'organisation de 11 de ces cours, il me semble qu'on est en train
de donner les informations nécessaires, tout en tenant compte des
spécificités et des conditions requises. Cette année on a déjà
soumis à l'attention du groupe 3 projets, qui nous ont été
présentés par les établissements scolaires, à l'intention et des
enseignants et des parents et des élèves.
Pour conclure, nous pensons que l'activité d'information,
d'éducation sanitaire ne doit se limiter à informer, former ou
favoriser les initiatives autonomes des parents d'élèves ou des
élèves; il faut aussi - et là c'est un autre engagement de
l'assessorat - améliorer la qualité de la vie scolaire, développer
la capacité de l'école d'assister, de récupérer les élèves,
d'affronter leurs problèmes, tels que l'échec scolaire, et ce dans
un cadre intégré de coopération avec les parents d'élèves et les
collectivités locales.
L'engagement de l'assessorat c'est d'aller aussi dans cette
direction, en se penchant sur ces problèmes et en voyant quelles
mesures l'on peut introduire pour favoriser aussi la vie scolaire
des élèves et donc éviter que ces même soient tentés par
l'affectation des drogues licites ou illicites.
PRESIDENTE:
Ha chiesto di parlare il Presidente Rollandin,
ne ha facoltà.
ROLLANDIN (UV):
Je n'ai pas grand-chose a ajouter après
les interventions des Assesseurs compétents.
Je dois avant tout dire - il peut paraître un paradoxe - que
d'après les relations de l’organisation mondiale de
la santé etc., je suis convaincu qu'on gagnera bien avant le défi
contre le SIDA plutôt que contre la drogue, car le SIDA c'est une
maladie et on sait comment intervenir, tandis que pour ce qui est
de la drogue c'est très difficile de dire quel est le point de
départ, comment commence l'attitude d'un jeune envers les
drogues.
La discussion d'aujourd'hui a donné la possibilité aux
différents Conseillers d'intervenir encore une fois sur un problème
qui sans doute mérite toute l'attention et le temps qu'il va
prendre au Conseil régional.
Cependant je dois dire que comme c'est indispensable qu'il y ait
le maximum de coordination au niveau régional, il est nécessaire
d'avoir la possibilité de coordonner les différentes activités au
niveau national et international, car surtout la lutte contre le
marché de la drogue ne peut pas être affrontée à niveau local, tout
en signalant que l'activité contre ceux qui vendent la drogue a
donné des résultats significatifs. Je dois remercier aussi
l'engagement des forces de l'ordre par rapport à ce problème; il y
a une activité de prévention qui est faite un peu partout justement
pour intervenir préalablement et donc porter en avant ce
travail.
Les différentes rencontres sur l'ordre public nous donnent la
possibilité d'évaluer le type d'intervention. La Commission dont
ont parlé les Assesseurs a le but d'examiner les propositions et de
les porter à l'attention des organes compétents. La proposition qui
présentera l'Assesseur va conclure la discussion sur ce que nous
avons dit et surtout va donner un essor aux travaux que sont en
train de faire les experts, en accord avec les assessorats
compétents, travaux qui nous donneront la possibilité d'évaluer
d'ici quelques mois le document qui pourrait reprendre les
propositions dont on parlé déjà les Assesseurs et donner un
programme pour les années à venir, comme activité de prévention,
d'intervention et de réhabilitation.
Là c'est l'engagement de l'Administration régionale dans son
ensemble et de ma part, en tant que Président et membre: du comité
de l'ordre public, qui a un engagement assez spécifique.
J'ai entendu aujourd'hui les interventions des différents
Conseillers qui ont repris un peu le débat au niveau national. A ce
propos il faut dire que les forces politiques ont modifié leur
attitude et nous le signalons, car il y a quelque temps il y avait
différentes propositions, comme a rappelé M. Aloisi, pour
libéraliser la drogue. Ce changement d'avis donne aujourd'hui de
résultats assez différents: la proposition de loi au niveau
national donne une identité aux travaux qui est entièrement
différente des propositions qui avaient été faites, il y a quatre
années, de la part de certains partis. Je dois avouer qu'on
apprécie une attitude telle qu’elle est aujourd'hui,
d'attention aux problèmes liés à la drogue. Je crois que chaque
fois qu'on va résoudre un problème concernant le marché du travail,
on donne une contribution à la solution du problème de la drogue,
car les aspects sociaux sont assez importants par rapport à
l'activité de prévention.
Dans son ensemble l'Assesseur pourra faire une proposition, que
j'espère soit acceptée de tout le monde, qui va résumer les
intentions et la disponibilité des forces, par rapport aux
problèmes de la drogue.
PRESIDENTE:
Ha chiesto di parlare l'Assessore Lanièce, ne
ha facoltà.
LANIECE (DC):
Se il Consigliere Aloisi è d'accordo a
ritirare la mozione, proporremmo un deliberato, ritenendo valide le
considerazioni avanzate dal PCI riferendosi alla mozione, che
recita:
di impegnare la Giunta ad illustrare alla V Commissione
consiliare permanente:
1) i risultati delle indagini già in corso sulla attuale
situazione del problema droga in Valle;
2) le proposte relative agli interventi in campo preventivo,
curativo e riabilitativo nella nostra Regione.
PRESIDENTE:
Ha chiesto di parlare Consigliere Mafrica, ne
ha facoltà.
MAFRICA (PCI):
Mi pare che la proposta possa essere
accolta con una sola parola da modificare; invece che a
"illustrare", a "discutere" con la V Commissione.
Interviene fuori microfono l'Assessore Lanièce per fornire
chiarimenti.
MAFRICA (PCI):
Va bene, ammettiamo che sia
implicito....
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI (MSI):
La mozione presentata dal sottoscritto ha
avuto un esito positivo, nel senso che ha dato la possibilità di
dibattere il problema; questo era l’obiettivo che mi
ero prefissato.
Al di là del fatto che è stata presentata una mozione dal MSI,
che comunque - ne ero certo - non sarebbe passata, il nostro
intento era quello di affrontare l'argomento. Quindi, penso che la
richiesta fatta dall'Assessore, di concludere questo dibattito con
un impegno da parte dell'intero Consiglio, sia da me accettabile.
Ringrazio L'Assessore alla Pubblica Istruzione per l'illustrazione
che è stata fatta; comunque ci dà la possibilità di valutare come
con il passare del tempo questi impegni saranno mantenuti.
Con questa premessa e con questo impegno accolgo l'indirizzo
dell'Assessore, ritiro la mia mozione e voterò il deliberato
proposto dall'Assessore.
PRESIDENTE:
Riassumendo, gli emendamenti erano tre: uno
presentato dal Consigliere Aloisi, che era sostitutivo di gran
parte della sua mozione, il secondo presentato dal Consigliere
Mafrica, e il terzo proposto dalla Giunta. Adesso, con il ritiro
della mozione da parte del Consigliere Aloisi, il terzo emendamento
diventa un ordine del giorno, le cui premesse sono quelle
dell’emendamento presentato dal Consigliere
Mafrica.
Do lettura del testo dell'ordine del giorno:
CONSIDERATO che il problema del consumo di droga, espressione
di una complessa situazione di disagio, soprattutto giovanile, ha
assunto caratteristiche allarmanti anche nella nostra
Regione;
RITENUTO necessario approfondire le cause di un tale fenomeno e
sottoporre a valutazione gli strumenti di intervento finora
predisposti e le iniziative ancora da avviare, in particolare sul
terreno della prevenzione;
IL CONSIGLIO REGIONALE
DELLA VALLE D'AOSTA
DELIBERA
di impegnare la Giunta ad illustrare alla V Commissione
consiliare permanente:
1) i risultati delle indagini già in corso sulla attuale
situazione del problema droga in Valle d'Aosta;
2) le proposte relative agli interventi in campo preventivo,
curativo e riabilitativo nella nostra Regione.
Lo pongo in votazione:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK