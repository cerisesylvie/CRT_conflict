Consiglio Regionale della Valle d'Aosta - Oggetto del Consiglio n. 2326 del 7 dicembre 2006 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2326 del 7 dicembre 2006 - Resoconto
OGGETTO N. 2326/XII - Inizio della votazione del disegno di
legge: "Disposizioni per la formazione del bilancio annuale e
pluriennale della Regione autonoma Valle d'Aosta (Legge finanziaria
per gli anni 2007/2009). Modificazioni di leggi regionali".
TITOLO I
MISURE DI CONTENIMENTO DELLA SPESA
Articolo 1
(Disposizioni per il contenimento della spesa in materia di
personale)
1. Al fine di concorrere al perseguimento degli obiettivi
complessivi di finanza pubblica per l'anno 2007, l'Amministrazione
regionale può ricoprire a tempo indeterminato, compatibilmente con
le risorse finanziarie disponibili sugli specifici stanziamenti di
bilancio, non oltre il 50 per cento dei posti della dotazione
organica vacanti al 31 dicembre 2006 e non oltre il 50 per cento
dei posti che si renderanno vacanti nell'anno 2007.
2. Il comma 2 dell'articolo 6 della legge regionale 19
dicembre 2005, n. 34 (Legge finanziaria per gli anni 2006/2008), è
abrogato.
Articolo 2
(Disposizioni per il contenimento della spesa di personale
del Servizio sanitario regionale)
1. Al fine di concorrere al perseguimento degli obiettivi
complessivi di finanza pubblica per l'anno 2007, l'Azienda
regionale USL della Valle d'Aosta può ricoprire a tempo
indeterminato, compatibilmente con le risorse finanziarie
disponibili, non oltre il 50 per cento dei posti della dotazione
organica vacanti al 31 dicembre 2006 e non oltre il 50 per cento
dei posti che si renderanno vacanti nell'anno 2007.
2. La Giunta regionale, avvalendosi anche delle procedure
previste dall'articolo 7 della legge regionale 25 gennaio 2000, n.
5 (Norme per la razionalizzazione dell'organizzazione del Servizio
socio-sanitario regionale e per il miglioramento della qualità e
dell'appropriatezza delle prestazioni sanitarie, socio-sanitarie e
socio-assistenziali prodotte ed erogate nella Regione), individua
ulteriori disposizioni finalizzate al contenimento della spesa di
personale e può stabilire eccezioni ai limiti di cui al comma 1 per
professionalità di tipo sanitario di difficile reperibilità sul
mercato e di forte impatto sull'appropriatezza dei livelli di
assistenza da garantire all'utenza.
Articolo 3
(Concorso degli enti locali al riequilibrio della finanza
pubblica)
1. Per l'anno 2007, la Giunta regionale, previo parere del
Consiglio permanente degli enti locali, definisce le misure per la
razionalizzazione e il contenimento della spesa di personale degli
enti locali, contestualmente alla definizione del Patto di
stabilità per gli enti locali.
2. Fino all'approvazione della deliberazione di cui al comma
1, sono confermate le misure per il contenimento della spesa di
personale degli enti locali previste dall'articolo 7, comma 1,
lettere a) e b), e comma 2, della legge regionale 4 agosto 2006, n.
18 (Modificazioni di leggi regionali e altre disposizioni in
materia di enti locali).
3. Al fine di razionalizzare e contenere i costi della
politica, entro sei mesi dall'entrata in vigore della presente
legge, la Giunta regionale predispone un disegno di legge di
revisione della legge regionale 4 settembre 2001, n. 23 (Norme
concernenti lo status degli amministratori locali della Valle
d'Aosta. Abrogazione delle leggi regionali 18 maggio 1993, n. 35,
23 dicembre 1994, n. 78 e 19 maggio 1995, n. 17), stabilendo in
particolare che le indennità spettanti agli amministratori degli
enti locali siano determinate per categorie omogenee di
enti.
4. Nelle more dell'entrata in vigore delle disposizioni di
cui al comma 1, gli importi relativi alle indennità di funzione ed
ai gettoni di presenza degli amministratori degli enti locali, da
determinarsi, ai sensi dell'articolo 11 della l.r. 23/2001,
contestualmente all'approvazione del bilancio di previsione, o nel
corso dell'anno in caso di rinnovo elettorale, non possono, per
l'anno 2007, essere determinati in aumento rispetto a quelli
approvati dagli organi assembleari contestualmente al bilancio di
previsione per l'anno 2006.
Articolo 4
(Disposizioni in materia di agevolazioni per l'attuazione del
diritto allo studio. Modificazione alla legge regionale 20 agosto
1993, n. 68)
1. A decorrere dal 1° gennaio 2007, i tetti di reddito o le
condizioni economiche, comunque denominati, ai quali è subordinata
l'ammissione alle provvidenze di cui alla legge regionale 20 agosto
1993, n. 68 (Interventi regionali in materia di diritto allo
studio), sono determinati sulla base dell'indicatore della
situazione economica equivalente, eventualmente integrato da
ulteriori elementi di selezione.
2. Il comma 3 dell'articolo 3 della l.r. 68/1993 è
abrogato.
TITOLO II
DISPOSIZIONI IN MATERIA DI SPESA
CAPO I
INTERVENTI IN MATERIA DI FINANZA E CONTABILITA DEGLI ENTI
LOCALI
Articolo 5
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della legge regionale 20 novembre 1995,
n. 48 (Interventi regionali in materia di finanza locale), in euro
195.029.639 per l'anno 2007.
2. Per l'anno 2007, la somma di cui al comma 1 è ripartita,
in deroga ai criteri stabiliti dall'articolo 18 della l.r. 48/1995,
fra gli interventi finanziari di cui all'articolo 5 della medesima
legge nel modo seguente:
a) trasferimenti finanziari agli enti locali senza vincolo
settoriale di destinazione: euro 119.842.054 (obiettivo
programmatico 2.1.1.01. - capitoli 20501, 20503 e 20745);
b) interventi per programmi di investimento: euro 37.055.631
da utilizzarsi, quanto ad euro 34.598.784, per il finanziamento dei
programmi del Fondo per speciali programmi di investimento
(Fo.S.P.I.) di cui al titolo IV, capo II, della l.r. 48/1995
(obiettivo programmatico 2.1.1.03.) e quanto ad euro 2.456.847 per
gli interventi previsti dalla legge regionale 30 maggio 1994, n. 21
(Interventi regionali per favorire l'accesso al credito degli enti
locali e degli enti ad essi strumentali dotati di personalità
giuridica) - (obiettivo programmatico 2.1.1.03. - capitolo
33755);
c) trasferimenti finanziari con vincolo settoriale di
destinazione: euro 38.131.954 (obiettivi programmatici 2.1.1.02 e
3.2) ripartiti ed autorizzati nelle misure indicate nell'allegato
A, ai sensi dell'articolo 27 della l.r. 48/1995.
3. Per l'anno 2007, in deroga ai criteri stabiliti dalla l.r.
48/1995, le risorse finanziarie di cui al comma 2, lettera a), sono
destinate:
a) per euro 4.441.529, al finanziamento dei Comuni, ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per il
triennio 1998/2000) - (obiettivo programmatico 2.1.1.01. - capitolo
20501 parz.);
b) per euro 108.567.525, al finanziamento dei Comuni
(obiettivo programmatico 2.1.1.01. - capitoli 20501 parz. e
20503);
c) per euro 6.833.000, al finanziamento delle Comunità
montane (obiettivo programmatico 2.1.1.01. - capitolo
20745).
4. Per l'anno 2007, in deroga ai criteri stabiliti dalla l.r.
48/1995, una quota delle risorse finanziarie di cui al comma 3,
lettera b), è destinata:
a) per un importo pari a euro 15.095.421, alle spese
d'investimento (obiettivo programmatico 2.1.1.01. - capitolo
20503);
b) per un importo pari a euro 4.000.000, alle spese per gli
interventi di politica sociale, i cui criteri di riparto sono
determinati dalla Giunta regionale, sentito il Consiglio permanente
degli enti locali (obiettivo programmatico 2.1.1.01. - capitolo
20501 parz.).
5. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A per quanto eccedente gli
stanziamenti iscritti nei competenti capitoli di spesa del bilancio
di previsione della Regione.
6. I Comuni hanno l'obbligo di concorrere al finanziamento
delle Comunità montane di appartenenza, al fine di garantirne un
adeguato funzionamento. In caso di mancato accordo, ogni Comune
contribuisce al finanziamento della Comunità montana in base alla
spesa di riferimento determinata ai sensi dell'articolo 11 della
l.r. 48/1995.
7. Gli enti locali hanno l'obbligo reciproco di concorrere,
per quanto di rispettiva competenza, al finanziamento dei servizi
erogati ai propri cittadini.
Articolo 6
(Fondo per Speciali Programmi di Investimento -
Fo.S.P.I.)
1. Per la realizzazione del programma definitivo Fo.S.P.I.
2006/2008, la spesa è rideterminata in euro 32.157.867 e ripartita,
per gli anni 2007 e 2008, rispettivamente, in euro 11.149.390 e
euro 4.563.410.
2. Ai fini dell'approvazione e del finanziamento dei progetti
esecutivi relativi alle opere inserite nel programma Fo.S.P.I.
2007/2009 di cui all'articolo 20 della l.r. 48/1995, è autorizzata
la spesa complessiva di euro 32.736.675 (obiettivo programmatico
2.1.1.03, cap. 21245 parz.), così suddivisa:
a) anno 2007: euro 11.561.300;
b) anno 2008: euro 15.587.337;
c) anno 2009: euro 8.588.038.
3. Per l'erogazione dei contributi previsti dall'articolo 21
della l.r. 48/1995, è rideterminata la spesa in euro 2.618.934 per
l'anno 2007, e in euro 2.481.481 per l'anno 2008 ed è autorizzata,
per l'anno 2009, la spesa di euro 2.481.481 (obiettivo
programmatico 2.1.1.03, capitolo 21255).
4. Ai fini dell'approvazione del programma Fo.S.P.I. di cui
all'articolo 20 della l.r. 48/1995, la spesa di riferimento per il
triennio 2008/2010 è rideterminata in euro 31.018.519, di cui
indicativamente euro 13.867.772 per l'anno 2008 ed euro 12.368.346
per l'anno 2009. All'autorizzazione della spesa e alla sua
articolazione per annualità, ai fini dell'approvazione e del
finanziamento dei progetti esecutivi relativi alle opere inserite
nel programma, si provvederà con la legge finanziaria per il
triennio 2008/2010.
5. Ai fini dell'approvazione del programma Fo.S.P.I. di cui
all'articolo 20 della l.r. 48/1995, la spesa di riferimento per il
triennio 2009/2011 è determinata in euro 31.018.519, di cui
indicativamente euro 10.062.135 per l'anno 2009. All'autorizzazione
della spesa e alla sua articolazione per annualità, ai fini
dell'approvazione e del finanziamento dei progetti esecutivi
relativi alle opere inserite nel programma, si provvederà con la
legge finanziaria per il triennio 2009/2011.
6. Per l'aggiornamento, nel periodo 2007/2009, dei programmi
triennali in precedenza approvati ai sensi delle leggi regionali 18
agosto 1986, n. 51 (Istituzione del Fondo regionale Investimenti
Occupazione - FRIO), e 26 maggio 1993, n. 46 (Norme in materia di
finanza degli enti locali della Regione), nonché della l.r.
48/1995, è rideterminata la spesa complessiva in euro 4.500.000
ripartita in annui euro 1.500.000 per gli anni 2007, 2008 e 2009
(obiettivo programmatico 2.1.1.03, cap. 21245 parz.).
Articolo 7
(Monitoraggio sulle entrate proprie dei Comuni)
1. In relazione alle disposizioni in materia di entrate
proprie degli enti locali, il Comitato finanza e contabilità degli
enti locali, istituito con deliberazione della Giunta regionale n.
3976 in data 8 novembre 2004, d'intesa con il Consiglio permanente
degli enti locali, è incaricato, nell'ambito delle funzioni allo
stesso attribuite, di monitorare gli effetti dell'applicazione
delle predette disposizioni da parte dei Comuni, sia ai fini
previsti dall'articolo 7 della l.r. 48/1995, sia ai fini di una
uniforme informazione.
Articolo 8
(Spese di investimento delle Comunità montane. Modificazioni
alla legge regionale 20 gennaio 2005, n. 1)
1. Ai commi 4 e 5 dell'articolo 19 della legge regionale 20
gennaio 2005, n. 1 (Disposizioni per la manutenzione del sistema
normativo regionale. Modificazioni e abrogazioni di leggi e
disposizioni regionali), le parole: "fino al 31 dicembre 2006" sono
sostituite dalle seguenti: "fino al 31 dicembre 2008".
Articolo 9
(Finanziamento degli interventi per la riqualificazione di
Aosta quale moderno capoluogo regionale)
1. L'autorizzazione di spesa disposta dall'articolo 4 della
legge regionale 2 marzo 1992, n. 3 (Interventi per la
riqualificazione di Aosta quale moderno capoluogo regionale), è
determinata in euro 10.000.000 nell'anno 2007 ed euro 17.283.919
nell'anno 2008 (obiettivo programmatico 2.1.1.05 - capitolo
33665).
CAPO II
POLITICHE DEL LAVORO E PROGRAMMI COMUNITARI
Articolo 10
(Interventi straordinari di politica del lavoro)
1. Per l'anno 2007, la Giunta regionale adotta, secondo
quanto previsto all'articolo 5 della legge regionale 31 marzo 2003
n. 7 (Disposizioni in materia di politica regionale del lavoro, di
formazione professionale e di riorganizzazione dei servizi per
l'impiego), un programma annuale in materia di lavoro, orientato ad
interventi straordinari per contrastare la perdita di posti di
lavoro nei casi di crisi occupazionali e per favorire l'accesso al
mercato del lavoro.
2. Al fine di armonizzare, secondo quanto previsto
dall'articolo 4 della l.r. 7/2003, gli interventi regionali di
politica del lavoro con gli indirizzi della politica comunitaria ed
in particolare con gli interventi previsti dalla programmazione
2007/2013 dell'obiettivo 2 - Competitività regionale e Occupazione
- la definizione di un nuovo piano triennale degli interventi di
politica del lavoro, delle azioni di formazione professionale, di
orientamento e sviluppo dei servizi per l'impiego è rinviata al
2008. Per l'anno 2007, restano valide le indicazioni del piano
triennale 2004/2006, integrate con i contenuti del programma
annuale adottato ai sensi del comma 1.
3. L'autorizzazione di spesa per l'attuazione della proroga
per l'anno 2007 del piano triennale 2004/2006, con le integrazioni
previste al comma 1, nonché delle annualità 2008 e 2009 del piano
triennale 2008/2010, di cui alla l.r. 7/2003, è determinata per il
triennio 2007/2009 in complessivi euro 26.791.900, di cui euro
4.897.300 per l'anno 2007 ed annui euro 9.997.300 per l'anno 2008
ed euro 11.897.300 per l'anno 2009 (obiettivo programmatico
2.2.2.16 - capitolo 26010).
Articolo 11
(Programmi di investimento oggetto di cofinanziamento
comunitario e statale)
1. L'autorizzazione di spesa per la prosecuzione o il
completamento - nell'ambito del Documento unico di programmazione
(Docup) obiettivo n. 2 per il periodo 2000/2006, di cui al
regolamento (CE) n. 1260/1999 del Consiglio, del 21 giugno 1999,
recante disposizioni generali sui Fondi strutturali, degli
investimenti e delle connesse azioni di assistenza tecnica, di cui
all'articolo 11, comma 1, della legge regionale 21 agosto 2000, n.
27 (Modifiche ed integrazioni a disposizioni legislative aventi
riflessi sul bilancio, rideterminazione di autorizzazioni di spesa
per gli anni 2000, 2001 e 2002 e prima variazione al bilancio
di
previsione 2000 e del triennio 2000/2002), intrapresi
nell'ambito dei programmi a finalità strutturale obiettivo n. 2 e
di iniziativa comunitaria Interreg, previsti dal regolamento (CEE)
n. 2052/88 del Consiglio, del 24 giugno 1988, dal regolamento (CEE)
n. 4253/88, del Consiglio del 19 dicembre 1988, dal regolamento
(CEE) n. 2081/93 del Consiglio, del 20 luglio 1993 e dal
regolamento (CEE) n. 2082/93 del Consiglio, del 20 luglio 1993, è
determinata, per il periodo 2000/2007, in euro 40.113.709, di cui
20.000 euro per l'anno 2007, al lordo delle risorse già autorizzate
dall'articolo 7, comma 1, della legge regionale 3 agosto 2006, n.
15 (Assestamento del bilancio di previsione per l'anno finanziario
2006, modificazioni a disposizioni legislative, variazione al
bilancio di previsione per l'anno finanziario 2006) - (obiettivo
programmatico 2.2.2.17 - cap. 25026).
2. Gli investimenti di cui al comma 1 sono attuati, secondo
quanto previsto dall'articolo 11, comma 2, della l.r. 27/2000,
anche mediante l'utilizzo delle risorse finanziarie che l'Unione
europea e lo Stato italiano rendono disponibili, in applicazione
del reg. (CE) 1260/1999 e della legge 16 aprile 1987, n. 183
(Coordinamento delle politiche riguardanti l'appartenenza
dell'Italia alle Comunità europee ed adeguamento dell'ordinamento
interno agli atti normativi comunitari), per gli interventi nelle
aree obiettivo n. 2 previsti dal Documento unico di programmazione
finalizzato al conseguimento del medesimo obiettivo (riconversione
economica e sociale delle zone con difficoltà strutturali) per il
periodo 2000/2007.
3. La Regione attua, durante il periodo 2007/2013,
investimenti definiti nell'ambito del Programma obiettivo n. 2
Competitività regionale, previsto dai regolamenti (CE) del
Parlamento europeo e del Consiglio n. 1080/2006 e n.
1083/2006.
4. Gli investimenti di cui al comma 3 sono attuati anche
mediante l'utilizzo delle risorse finanziarie che l'Unione europea
e lo Stato italiano renderanno disponibili, in applicazione del
regolamento (CE) n. 1083/2006 del Consiglio, dell'11 luglio 2006,
recante disposizioni generali sul Fondo europeo di sviluppo
regionale, sul Fondo sociale europeo e sul Fondo di coesione e
della l. 183/1987, ad avvenuta approvazione del Programma obiettivo
n. 2 Competitività regionale, per il periodo 2007/2013.
5. Per i fini di cui al comma 3, è autorizzata, durante il
periodo 2007/2013, la spesa di euro 42.000.000, determinati, con
riferimento al periodo 2007/2009, in complessivi euro 17.000.000
(obiettivo programmatico 2.2.2.17 - cap. 47010), annualmente così
suddivisi:
a) anno 2007: euro 5.000.000;
b) anno 2008: euro 6.000.000;
c) anno 2009: euro 6.000.000.
6. Gli oneri a carico della Regione per il cofinanziamento di
investimenti finalizzati allo sviluppo delle aree sottoutilizzate,
in applicazione di accordi di programma quadro tra lo Stato e la
Regione, sono determinati, con riferimento al periodo 2007/2009, in
complessivi euro 3.000.000 (obiettivo programmatico 2.2.2.17 - cap.
47007), annualmente così suddivisi:
a) anno 2007: euro 1.000.000;
b) anno 2008: euro 1.000.000;
c) anno 2009: euro 1.000.000.
7. Gli oneri a carico della Regione per l'avvio degli
investimenti da intraprendere in favore della cooperazione
territoriale durante il periodo 2007/2013, sono determinati, con
riferimento al periodo 2007/2009, in complessivi euro 4.500.000
(obiettivo programmatico 2.2.2.17 - cap. 47011), annualmente così
suddivisi:
a) anno 2007: euro 1.500.000;
b) anno 2008: euro 1.500.000;
c) anno 2009: euro 1.500.000.
8. L'autorizzazione di spesa per la proposizione, l'avvio e
l'attuazione dei progetti in attuazione dei programmi di iniziativa
comunitaria Interreg III, già determinata in euro 179.600,
rispettivamente per gli anni 2005 e 2006, e in euro 159.600 per il
2007 dall'articolo 13, comma 6, della legge regionale 9 dicembre
2004, n. 30 (Legge finanziaria per gli anni 2005/2007), è
rideterminata in euro 251.600 per l'anno 2007 ed in annui euro
150.000 per gli anni 2008 e 2009 ed è finalizzata anche
all'attuazione dei programmi di cooperazione territoriale 2007/2013
ed al relativo coordinamento e animazione (obiettivo programmatico
2.2.2.17, capitolo 25033).
9. La Regione attua, durante il periodo 2007/2013, gli
interventi definiti nell'ambito del Programma obiettivo n. 2
Occupazione, previsto dai regolamenti (CE) del Parlamento europeo e
del Consiglio n. 1081/2006 e n. 1083/2006.
10. Gli interventi di cui al comma 9 e al comma 2
dell'articolo 10 sono attuati anche mediante l'utilizzo delle
risorse finanziarie che l'Unione europea e lo Stato italiano
renderanno disponibili, in applicazione del reg. CE 1083/2006 del
Consiglio e della l. 183/1987, ad avvenuta approvazione del
Programma obiettivo n. 2 Occupazione, per il periodo
2007/2013.
11. Per i fini di cui al comma 4, è autorizzata, con
riferimento al periodo 2007/2009, la spesa complessiva di euro
18.524.600 (obiettivo programmatico 2.2.2.18, capitoli 26030 e
30055), annualmente così suddivisi:
a) anno 2007: euro 13.224.600;
b) anno 2008: euro 3.600.000;
c) anno 2009: euro 1.700.000.
CAPO III
DISPOSIZIONI IN MATERIA DI PERSONALE E PREVIDENZA
COMPLEMENTARE
Articolo 12
(Disposizioni in materia di personale regionale)
1. Ai sensi dell'articolo 3, comma 1, lettera b), della legge
regionale 23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale), la dotazione organica della
struttura regionale è definita in 2.888 unità di personale, di cui
149 unità con qualifica di dirigente, oltre a 86 unità di personale
dipendenti dal Consiglio regionale, di cui 11 unità con qualifica
di dirigente.
2. Il contingente di personale con qualifica di dirigente di
cui al comma 1 è comprensivo di quello di cui agli articoli 35 e
62, comma 5, della l.r. 45/1995 e di quello i cui incarichi possono
essere conferiti con le modalità di cui all'articolo 17, commi 2 e
3, della medesima legge.
3. Per le finalità di cui all'articolo 8, comma 2, della l.r.
45/1995, i limiti di spesa relativi alla dotazione organica di cui
al comma 1 sono definiti in euro 134.772.079 per retribuzioni,
indennità accessorie ed oneri di legge a carico del datore di
lavoro, di cui euro 129.887.900 per il personale amministrato dalla
Giunta regionale (obiettivo programmatico 1.2.1. - capitoli 30500,
30501, 30505, 30515, 30520, 30521 e 39020), euro 826.200 per il
personale dell'Agenzia del lavoro assunto con contratto di diritto
privato (obiettivo programmatico 1.2.1. - cap. 30631) ed euro
4.057.979 per il personale dipendente dal Consiglio regionale
(obiettivo programmatico 1.1.1. - cap. 20000 parz.), ivi comprese
le assunzioni a tempo determinato.
4. Le risorse finanziarie destinate annualmente al Fondo
unico aziendale ai sensi dell'articolo 41, comma 1, lettera b), del
contratto collettivo regionale di lavoro del 12 giugno 2000, come
sostituito dall'articolo 33 del contratto collettivo regionale di
lavoro 24 dicembre 2002, e non utilizzate al termine di ciascun
esercizio finanziario, sono portate in aumento delle risorse
dell'esercizio finanziario successivo (obiettivo programmatico
1.2.1. - capitolo 39020).
5. La spesa relativa al rinnovo contrattuale del personale
regionale per il biennio economico 2006/2007 è rideterminata in
euro 11.300.000 per l'anno 2007 e in euro 7.500.000 a decorrere
dall'esercizio 2008. Per il biennio 2008/2009 la spesa contrattuale
è determinata in complessivi euro 4.000.000 per l'anno 2008 e in
euro 8.000.000 a decorrere dall'esercizio 2009 (obiettivo
programmatico 1.2.10 - capitolo 30650 parz.). La spesa relativa ai
bienni economici 2006/2007 e 2008/2009 è comprensiva dell'onere
relativo al recupero del differenziale inflazionistico per i bienni
per i quali è chiusa la contrattazione.
6. Gli importi presenti sull'apposito fondo per il rinnovo
contrattuale relativi a ciascun biennio economico, non utilizzati
al termine di ciascun esercizio finanziario, sono portati in
aumento sull'esercizio finanziario successivo.
7. Il trasferimento al Fondo cessazione servizio previsto
dalla legge regionale 31 dicembre 1998, n. 57 (Gestione dei
trattamenti di fine rapporto del personale regionale, maturati al
31 dicembre 1997, tramite fondo pensione), è prorogato all'anno
2009 ed è determinato, per il triennio 2007/2009, in euro 450.000,
di cui euro 150.000 per l'anno 2007, euro 150.000 per l'anno 2008
ed euro 150.000 per l'anno 2009 (obiettivo programmatico 1.2.1,
capitolo 39050).
8. Per le finalità di cui alla legge regionale 14 ottobre
2005, n. 20 (Istituzione della figura di Segretario generale della
Regione e altre disposizioni in materia di personale. Modificazioni
alle leggi regionali 23 ottobre 1995, n. 45, e 15 giugno 1983, n.
57), è autorizzata, per l'anno 2007, la spesa di euro 180.000
(obiettivo programmatico 1.2.1. - capitolo 30495).
9. A decorrere dal 1° gennaio 2007, nei confronti del
personale cessato dal servizio non si darà luogo né a restituzioni
di somme né a richieste di rimborso per importi pari o inferiori a
dodici euro.
Articolo 13
(Disposizioni in materia di fondi pensione)
1. Nelle more dell'approvazione della nuova disciplina
regionale in materia di interventi a sostegno della previdenza
integrativa e complementare, è autorizzata l'ulteriore applicazione
della legge regionale 26 giugno 1997, n. 22 (Interventi per
promuovere e sostenere i fondi pensione a base territoriale
regionale). La spesa per l'anno 2007 è determinata in euro 240.000
(obiettivo programmatico 2.1.2. - capitolo 20065).
2. Il trasferimento a favore dell'Istituto dell'assegno
vitalizio di cui alla legge regionale 8 settembre 1999, n. 28
(Interventi per il contenimento della spesa in materia di
previdenza dei Consiglieri regionali. Costituzione dell'Istituto
dell'assegno vitalizio. Modificazioni alla legge regionale 21
agosto 1995, n. 33 (Norme sulle indennità spettanti ai membri del
Consiglio e della Giunta e sulla previdenza dei Consiglieri
regionali)), è rideterminato per l'anno 2007 in euro 3.000.000 e
per l'anno 2008 in euro 4.500.000 (obiettivo programmatico 1.1.1. -
capitolo 20010).
Articolo 14
(Contribuzione di previdenza complementare per il personale
regionale del comparto scuola)
1. Per l'attuazione di quanto previsto dall'articolo 1bis,
comma 4, del decreto legislativo 28 dicembre 1989, n. 430 (Norme di
attuazione dello statuto speciale per la Regione Valle d'Aosta in
materia di previdenza ed assicurazioni sociali), per il personale
dirigente, ispettivo, docente ed educativo delle istituzioni
scolastiche ed educative dipendenti dalla Regione, è autorizzato un
contributo, a carico del datore di lavoro, pari all'1 per cento
della retribuzione utile ai sensi delle disposizioni contrattuali
vigenti.
2. Al fine di incentivare l'adesione del personale di cui al
comma 1 a forme di previdenza complementare, è altresì autorizzata
una quota contributiva aggiuntiva a carico del datore di lavoro,
pari all'1 per cento per dodici mesi, per coloro che si iscrivono
al Fondo pensione complementare per i lavoratori dipendenti della
Regione autonoma Valle d'Aosta (FOPADIVA) entro il 31 dicembre
2007, e pari allo 0,50 per cento per dodici mesi, per coloro che si
iscrivono nel corso del 2008.
3. L'onere disposto dal comma 2, è determinato, per il
biennio 2007/2008, in complessivi euro 147.000, di cui euro 61.000
per l'anno 2007 ed euro 86.000 per l'anno 2008 (obiettivo
programmatico 1.2.2. - capitolo 54701 parz.).
CAPO IV
INTERVENTI IN MATERIA DI SICUREZZA SOCIALE
Articolo 15
(Finanziamento della spesa sanitaria regionale di parte
corrente e modificazione alla legge regionale 23 gennaio 1996, n.
3)
1. La spesa sanitaria di parte corrente è determinata, per
l'anno 2007, in euro 244.866.091 di cui:
a) trasferimenti all'Azienda regionale USL della Valle
d'Aosta per complessivi euro 237.288.500, dei quali euro
225.000.000 quale assegnazione per l'erogazione dei livelli
essenziali di assistenza (obiettivo programmatico 2.2.3.01. -
capitolo 59900 parz.) e:
1) euro 1.500.000, per prestazioni sanitarie aggiuntive
(obiettivo programmatico 2.2.3.01. - capitolo 59980);
2) euro 212.000, per iniziative di formazione (capitolo 59900
parz.);
3) euro 2.702.000, per attuazione e potenziamento di
iniziative di assistenza sanitaria (capitolo 59900 parz.);
4) euro 595.000, per prestazioni sanitarie particolari e
ricerca (capitolo 59900 parz.);
5) euro 7.279.500, per accordo integrativo di lavoro del
personale dipendente e convenzionato e prestazioni aggiuntive rese
dal personale (capitolo 59900 parz.);
b) rimborso al Fondo sanitario nazionale degli oneri connessi
alla mobilità passiva di euro
5.718.000 quale saldo
dell'anno 2003 (obiettivo programmatico 2.2.3.01. - capitolo
59910);
c) interventi diretti della Regione, euro 1.859.591
(obiettivi programmatici 2.2.3.01. e 2.2.3.03.- capitoli 59920,
61265).
2. La Giunta regionale è autorizzata ad apportare al bilancio
di previsione variazioni compensative tra le assegnazioni disposte
dal comma 1, lettera a).
3. La Giunta regionale può autorizzare l'Azienda USL ad
apportare variazioni compensative tra le assegnazioni trasferite,
come disposte dal comma 1, lettera a).
4. La Regione, nell'ambito dello sviluppo dei servizi
sanitari, può finanziare, con utilizzo degli stanziamenti previsti
sul capitolo 59920 del bilancio di previsione della Regione,
contratti annuali di formazione specialistica aggiuntivi rispetto a
quelli previsti dal decreto legislativo 17 agosto 1999, n. 368
(Attuazione della direttiva 93/16/CE in materia di libera
circolazione dei medici e di reciproco riconoscimento dei loro
diplomi, certificati ed altri titoli e delle direttive 97/50/CE,
98/21/CE, 98/63/CE e 99/46/CE che modificano la direttiva
93/16/CE), secondo criteri e modalità disciplinati con
deliberazione della Giunta regionale.
5. A decorrere dall'anno 2008, la formazione, l'aggiornamento
e l'addestramento permanente del personale volontario operante nel
sistema regionale dell'emergenza sanitaria, nonché dei docenti
formatori e volontari istruttori del personale soccorritore, sono
svolti dall'Azienda USL della Valle d'Aosta secondo direttive
approvate dalla Giunta regionale.
6. Al comma 6 dell'articolo 2 e al comma 2 dell'articolo 3
della legge regionale 23 gennaio 1996, n. 3 (Norme di profilassi e
cura delle malattie degli animali), la parola "cinquanta" è
sostituita con la parola "sessanta".
Articolo 16
(Strutture ed apparecchiature sanitarie ospedaliere e
territoriali)
1. La spesa per la progettazione e la realizzazione di
strutture sanitarie ospedaliere è determinata, per il triennio
2007/2009, in euro 21.700.000, di cui euro 700.000 per l'anno 2007,
euro 9.000.000 per l'anno 2008 ed euro 12.000.000 per l'anno 2009
(obiettivo programmatico 2.2.3.02, capitolo 60310).
2. La spesa per la realizzazione di interventi urgenti di
edilizia sanitaria ospedaliera e territoriale è determinata, per il
triennio 2007/2009, in euro 6.930.000, di cui euro 710.000 per
l'anno 2007, euro 2.610.000 per l'anno 2008 ed euro 3.610.000 per
l'anno 2009 (obiettivo programmatico 2.2.3.02, capitolo
60420).
3. La spesa per la progettazione e per la realizzazione di
strutture socio-sanitarie territoriali è determinata, per il
triennio 2007/2009, in euro 3.500.000, di cui euro 1.300.000 per
l'anno 2007, euro 600.000 per l'anno 2008 ed euro 1.600.000 per
l'anno 2009 (obiettivo programmatico 2.2.3.02, capitolo
60480).
4. La spesa per interventi di edilizia sanitaria, nonché per
l'adeguamento tecnologico delle apparecchiature sanitarie e lo
sviluppo del sistema informativo aziendale, ai sensi dell'articolo
1, comma 2, della legge regionale 24 giugno 1994, n. 31 (Interventi
finanziari per l'adeguamento tecnologico delle apparecchiature
sanitarie), da trasferire all'Azienda USL, è complessivamente
determinata, per il triennio 2007/2009, in euro 25.900.000, di cui
euro 5.350.000 per l'anno 2007, euro 5.350.000 per l'anno 2008 ed
euro 5.000.000 per l'anno 2009 (obiettivo programmatico 2.2.3.02,
capitolo 60380), nonché euro 3.400.000 per l'anno 2007, euro
3.400.000 per l'anno 2008 ed euro 3.400.000 per l'anno 2009
(obiettivo programmatico 2.2.3.02, capitolo 60445).
Articolo 17
(Opere pubbliche destinate all'assistenza delle persone
anziane ed inabili)
1. La spesa per l'ampliamento, per la ristrutturazione e per
gli altri interventi di manutenzione straordinaria finalizzati
all'adeguamento funzionale di opere pubbliche destinate
all'assistenza delle persone anziane ed inabili, previste
dall'articolo 17 della legge regionale 15 dicembre 2003, n. 21
(Legge finanziaria per gli anni 2004/2006), è determinata, per il
triennio 2007/2009, in euro 8.000.000 di cui euro 3.200.000 per
l'anno 2007, euro 2.400.000 per l'anno 2008 ed euro 2.400.000 per
l'anno 2009 (obiettivo programmatico 2.1.1.05, capitolo
33690).
Articolo 18
(Fondo regionale per le politiche sociali. Legge regionale 4
settembre 2001, n. 18)
1. L'autorizzazione di spesa del Fondo regionale per le
politiche sociali, istituito ai sensi dell'articolo 3 della legge
regionale 4 settembre 2001, n. 18 (Approvazione del piano
socio-sanitario regionale per il triennio 2002/2004), è
determinata, per il triennio 2007/2009, in euro 74.620.500, di cui
euro 25.048.500 per l'anno 2007, euro 24.728.500 per l'anno 2008 ed
euro 24.843.500 per l'anno 2009 (obiettivo programmatico 2.2.3.03 -
capitoli 61310, 61311, 61312, 61313, 61314, 61315, 61316, 61317 e
61318).
2. L'autorizzazione di cui al comma 1 comprende le spese
concernenti la partecipazione della Regione a reti e progetti
europei in materia di politiche sociali.
CAPO V
INTERVENTI IN MATERIA DI PARTECIPAZIONI E PATRIMONIO
Articolo 19
(Casino de la Vallée S.p.A.. Legge regionale 30 novembre
2001, n. 36)
1. La Giunta regionale è autorizzata a sottoscrivere gli
aumenti di capitale sociale della Casino de la Vallée S.p.a. per la
copertura di eventuali perdite, proporzionalmente alla quota di
capitale posseduta dalla Regione, fino ad massimo di euro 2.000.000
(obiettivo programmatico 2.1.4.02. - capitolo 35857).
Articolo 20
(Interventi per il patrimonio immobiliare regionale destinato
ad attività produttive e commerciali. Modificazioni alla legge
regionale 18 giugno 2004, n. 10)
1. Al comma 1 dell'articolo 3 della legge regionale 18 giugno
2004, n. 10 (Interventi per il patrimonio immobiliare regionale
destinato ad attività produttive e commerciali), le parole: "entro
il 31 dicembre 2006" sono sostituite dalle seguenti: "entro il 31
dicembre 2007".
2. Dopo il comma 6 dell'articolo 3 della l.r. 10/2004 è
aggiunto il seguente:
"6bis. Ciascuna fase del ciclo di realizzazione degli
interventi di manutenzione sugli immobili conferiti e in corso alla
data di conferimento è portata a termine dalla Regione.".
3. L'autorizzazione di spesa di cui al comma 2 è determinata
in complessivi euro 4.747.400 per il triennio 2007/2009, di cui
euro 2.475.800 per l'anno 2007, euro 1.830.800 per l'anno 2008 ed
euro 440.800 per l'anno 2009 (obiettivo programmatico 2.2.2.09 -
capitolo 46940).
Articolo 21
(Reviviscenza della legge regionale 15 luglio 1987, n. 55, in
materia di acquisto di terreni da destinare ad aree
protette)
1. Il numero 2) della lettera c) del comma 1 dell'articolo 3
della legge regionale 14 ottobre 2002, n. 19 (Semplificazione del
sistema normativo regionale. Abrogazione di leggi e regolamenti
regionali), è abrogato. A decorrere dalla data di entrata in vigore
della presente legge vige nuovamente la legge regionale 15 luglio
1987, n. 55 (Intervento finanziario per l'acquisto di terreni da
destinare ad aree protette).
2. La spesa per il triennio 2007/2009 è determinata in
complessivi euro 30.000 di cui euro 10.000 per ogni anno (obiettivo
programmatico 2.1.4.01 - capitolo 67400).
CAPO VI
INTERVENTI IN MATERIA DI ASSETTO DEL TERRITORIO E TUTELA
DELL'AMBIENTE
Articolo 22
(Interventi di delocalizzazione degli edifici a rischio
idrogeologico. Legge regionale 24 giugno 2002, n. 11)
1. L'autorizzazione di spesa disposta dall'articolo 26 della
legge regionale 24 giugno 2002, n. 11 (Disciplina degli interventi
e degli strumenti diretti alla delocalizzazione degli immobili siti
in zone a rischio idrogeologico), è rideterminata, per il triennio
2007/2009, in euro 700.000, di cui euro 100.000 per l'anno 2007,
euro 300.000 per l'anno 2008 e euro 300.000 per l'anno 2009
(obiettivo programmatico 2.2.1.04 - capitolo 38100).
Articolo 23
(Fondo per il finanziamento delle opere di rilevante
interesse regionale. Legge regionale 17 agosto 2004, n. 21)
1. Per l'attuazione degli interventi previsti dal capo II
della l.r. 21/2004, è autorizzata, per il triennio 2007/2009, la
spesa complessiva di euro 14.000.000, di cui euro 3.000.000 per
l'anno 2007, euro 2.000.000 per l'anno 2008 ed euro 9.000.000 per
l'anno 2009 (obiettivo programmatico 2.2.1.05 - capitolo
51845).
Articolo 24
(Agenzia regionale per la protezione dell'ambiente. Legge
regionale 4 settembre 1995, n. 41)
1. Il trasferimento annuale all'Agenzia regionale per la
protezione dell'Ambiente (ARPA), istituita con la legge regionale 4
settembre 1995 n. 41, è autorizzato per l'anno 2007 in euro
4.500.000 (obiettivo programmatico 2.2.1.09. - capitolo
67380).
2. L'autorizzazione di spesa disposta dall'articolo 15, comma
2, della l.r. 21/2003 è prorogata all'esercizio finanziario 2009 ed
è determinata, per l'anno 2009, in euro 460.000 (obiettivo
programmatico 2.2.1.09. - capitolo 67382).
Articolo 25
(Parco naturale del Mont Avic. Leggi regionali 10 agosto
2004, n. 16, e 7 aprile 1992, n. 18)
1. Il trasferimento annuale all'ente gestore per il
funzionamento del Parco naturale del Mont Avic di cui alla legge
regionale 10 agosto 2004, n. 16 (Nuove disposizioni in materia di
gestione e funzionamento del parco naturale Mont Avic. Abrogazione
delle leggi regionali 19 ottobre 1989, n. 66, 30 luglio 1991, n.
31, e 16 agosto 2001, n. 16), è autorizzato, per l'anno 2007, in
euro 1.200.000 (obiettivo programmatico 2.2.1.08 - capitolo
67300).
2. L'autorizzazione di spesa per la realizzazione delle
infrastrutture tecniche per il Parco del Mont Avic di cui alla
legge regionale 7 aprile 1992, n. 18 (Finanziamento dei lavori di
costruzione di infrastrutture di servizio per il Parco del Mont
Avic), è determinata, per il triennio 2007/2009, in euro 5.050.000,
di cui euro 1.850.000 per l'anno 2007 e rispettivamente euro
1.600.000 per gli anni 2008 e 2009 (obiettivo programmatico
2.2.1.08. - capitolo 50150).
3. La Giunta regionale è autorizzata a contrarre mutui
passivi nella misura e per il periodo di cui al comma 2 (capitolo
11175).
Articolo 26
(Incentivi per la realizzazione di interventi di edilizia
abitativa convenzionata. Legge regionale 28 febbraio 2003, n.
5)
1. L'autorizzazione della spesa annua di euro 1.550.000, di
cui all'articolo 15, comma 1, della legge regionale 28 febbraio
2003, n. 5 (Interventi per la realizzazione di interventi di
edilizia abitativa convenzionata), è prorogata al 31 dicembre 2009
(obiettivo programmatico 2.2.1.02. - capitolo 63515).
CAPO VII
INTERVENTI PER LO SVILUPPO ECONOMICO
Articolo 27
(Consorzi Garanzia Fidi. Modificazione alla legge regionale
27 novembre 1990, n. 75)
1. Dopo l'articolo 3ter della legge regionale 27 novembre
1990, n. 75 (Adesione della Regione al Consorzio Garanzia Fidi tra
esercenti le libere professioni in Valle d'Aosta. Interventi a
favore dei Consorzi Garanzia Fidi), è inserito il seguente:
"Articolo 3quater
(Interventi per l'abbattimento del tasso su finanziamenti per
il conferimento del TFR maturando a fondi pensione
regionali)
1. La Regione interviene fino ad un massimo del 70 per cento
del tasso di riferimento stabilito dal Ministero del tesoro per
ciascun settore, per l'abbattimento del tasso sui finanziamenti,
concessi dagli Istituti di credito convenzionati, finalizzati al
reperimento delle risorse necessarie a consentire il conferimento
del trattamento di fine rapporto maturando a fondi pensione a base
territoriale regionale.
2. Le convenzioni stipulate per la finalità di cui al comma 1
devono prevedere che il tasso applicato dagli Istituti di credito
ai finanziamenti non superi il valore ottenuto dall'EURIBOR a sei
mesi, rilevato come da prassi di ogni singolo Istituto di credito
convenzionato, maggiorato al massimo del 2 per cento.
3. La Giunta regionale definisce con propria deliberazione i
criteri e le modalità di attuazione dell'intervento e gli ulteriori
requisiti delle imprese beneficiarie.".
2. La spesa per l'anno 2007 è autorizzata in:
a) euro 800.000 a favore del consorzio garanzia fidi fra gli
artigiani (obiettivo programmatico 2.2.2.10 - capitolo
35640);
b) euro 350.000 a favore del consorzio garanzia fidi fra i
commercianti (obiettivo programmatico 2.2.2.11 - capitolo
35660);
c) euro 250.000 a favore del consorzio garanzia fidi fra gli
albergatori (obiettivo programmatico 2.2.2.13 - capitolo
35700).
Articolo 28
(Disposizioni in materia di anticipazione dei trattamenti di
cassa integrazione guadagni straordinaria e di integrazione
salariale a seguito della stipula di contratti di solidarietà.
Legge regionale 26 gennaio 2005, n. 4)
1. L'autorizzazione di spesa disposta dall'articolo 8 della
legge regionale 26 gennaio 2005, n. 4 (Disposizioni in materia di
anticipazione dei trattamenti di cassa integrazione guadagni
straordinaria e di integrazione salariale a seguito della stipula
di contratti di solidarietà), è prorogata al 31 dicembre 2009 ed è
determinata in complessivi euro 60.000 per il triennio 2007/2009,
di cui euro 20.000 per ciascun anno (obiettivo programmatico
2.2.2.16 - capitolo 27000).
Articolo 29
(Piano di Sviluppo Rurale 2007/2013. Misure
cofinanziate)
1. La Regione attua, durante il periodo 2007/2013, gli
interventi definiti nell'ambito del Piano di Sviluppo Rurale
2007/2013 in applicazione del regolamento (CE) n. 1698/2005 del
Consiglio del 20 settembre 2005.
2. Gli oneri a carico della Regione per il cofinanziamento di
investimenti a sostegno dell'agricoltura, in attesa
dell'approvazione da parte della Commissione europea del Piano di
sviluppo rurale 2007/2013, sono determinati, nel triennio
2007/2009, in euro 22.663.300 (obiettivo programmatico 2.2.2.17 -
cap. 43070), annualmente così suddivisi:
a) anno 2007: euro 7.470.500;
b) anno 2008: euro 7.575.300;
c) anno 2009: euro 7.617.500.
3. L'autorizzazione di spesa per l'implementazione e la
gestione del Piano di sviluppo rurale 2007/2013 è determinata, per
il triennio 2007/2009, in euro 600.000 (obiettivo 2.2.2.17 - cap.
43055), annualmente così suddivisa:
a) anno 2007: euro 200.000;
b) anno 2008: euro 200.000;
c) anno 2009: euro 200.000.
4. Le azioni di cui al comma 3 sono attuate anche mediante
l'utilizzo delle risorse finanziarie che l'Unione europea e lo
Stato renderanno disponibili ad avvenuta approvazione del Piano di
sviluppo rurale 2007/2013 da parte della Commissione
europea.
Articolo 30
(Norme in materia di servizi di trasporto pubblico di linea.
Agevolazioni e gratuità. Modificazione alla legge regionale 1°
settembre 1997, n. 29)
1. Il comma 6 dell'articolo 24 della legge regionale 1°
settembre 1997, n. 29 (Norme in materia di servizi di trasporto
pubblico di linea), è sostituito dal seguente:
"6. La Giunta regionale, nell'ambito degli interventi per
l'attuazione del diritto allo studio, è autorizzata a concedere,
con onere a carico della Regione e previa approvazione di modalità,
procedure, convenzioni e condizioni, agevolazioni fino a un massimo
del 75 per cento di sconto sul costo di corsa semplice per l'uso di
qualunque mezzo di trasporto pubblico, agli studenti residenti in
Valle d'Aosta che frequentino università o corsi di tipo
universitario e post-universitario, purché lo spostamento sia
finalizzato al raggiungimento delle sedi di studio o al
ritorno.".
2. L'autorizzazione di spesa è determinata, per il triennio
2007/2009, in complessivi euro 5.100.000 di cui euro 1.700.000 per
ciascun anno (obiettivo programmatico 2.2.2.14 - capitolo
67770).
Articolo 31
(Interventi regionali per la promozione dell'uso razionale
dell'energia. Modificazioni alla legge regionale 3 gennaio 2006, n.
3)
1. Al fine di promuovere ulteriormente lo sviluppo del
sistema energetico regionale, le iniziative volte a favorire l'uso
razionale dell'energia, con particolare riguardo a quelle inerenti
alla realizzazione di progetti-pilota o di impianti dimostrativi,
possono essere promosse dalla Regione con il sostegno, anche
finanziario, della Compagnia valdostana delle acque-Compagnie
Valdôtaine des eaux S.p.A. (CVA S.p.A.), mediante sottoscrizione di
appositi protocolli d'intesa.
2. Al comma 2 dell'articolo 7 della legge regionale 3 gennaio
2006, n. 3 (Nuove disposizioni in materia di interventi regionali
per la promozione dell'uso razionale dell'energia), sono aggiunte,
in fine, le seguenti parole: "; limitatamente ai soggetti privati,
le agevolazioni non sono cumulabili con analoghi strumenti
finanziari di intervento pubblico concessi per le medesime
iniziative".
3. Dopo il comma 3 dell'articolo 21 della l.r. 3/2006, è
aggiunto il seguente:
"3bis. In deroga a quanto stabilito dal comma 2, le domande
comprese nella graduatoria di cui all'articolo 9 della l.r.
62/1993, relativa all'anno 2006, sono considerate ammissibili ad
agevolazione purché rispondenti ai requisiti stabiliti dalla
presente legge e dalle relative disposizioni applicative. Alle
predette domande non si applica quanto stabilito dall'articolo 12,
comma 2.".
4. Le disposizioni di cui all'articolo 7, comma 2, della l.r.
3/2006, come modificate dal comma 2, si applicano anche alle
domande di agevolazione la cui documentazione di spesa sia stata
emessa successivamente al 1° giugno 2005, a condizione che le
stesse siano presentate alla struttura regionale competente entro e
non oltre il 31 maggio 2007.
5. L'autorizzazione di spesa per le finalità della l.r.
3/2006 è determinata, per il triennio 2007/2009, in complessivi
euro 9.570.000, di cui annui euro 3.190.000 (obiettivo
programmatico 2.2.2.15, capitoli 33765, 33766, 33767, 33768, 33769,
33770, 33771, 33772, 33773 e 33774).
Articolo 32
(Disposizioni in materia di realizzazione di impianti di
termovalorizzazione e per la lavorazione e lo stoccaggio dei
prodotti forestali di scarto e dei rifiuti lignei. Legge regionale
15 gennaio 1997, n. 1)
1. L'applicazione della legge regionale 15 gennaio 1997, n. 1
(Norme per il recupero e la valorizzazione dei prodotti forestali
di scarto e dei rifiuti lignei), è prorogata sino al 31 dicembre
2016.
2. Per le finalità di cui all'articolo 2, comma 1, lettera
a), della l.r. 1/1997 è autorizzata, per l'anno 2007, la spesa di
euro 300.000 (obiettivo programmatico 2.2.2.15. - capitolo
48820).
Articolo 33
(Concessione di contributi in conto interessi. Autorizzazioni
di limiti di impegno)
1. I limiti di impegno della durata massima di quindici anni,
previsti dalla legge regionale 31 marzo 2003, n. 6 (Interventi
regionali per lo sviluppo delle imprese industriali e artigiane),
sono autorizzati, per l'anno 2007, in euro 101.556 per le imprese
industriali ed in euro 107.138 per le imprese artigiane (obiettivi
programmatici 2.2.2.09 - capitolo 35750 parz. e 2.2.2.10 - capitolo
47590 parz.).
2. Il limite di impegno della durata massima di dieci anni,
previsto dalla l.r. 1/1997, è autorizzato, per l'anno 2007, in euro
44.500 (obiettivo programmatico 2.2.2.15 - capitolo 48830
parz.).
3. Il limite di impegno della durata massima di quindici
anni, previsto dalla legge regionale 8 giugno 2004, n. 7
(Interventi regionali a sostegno delle imprese artigiane ed
industriali operanti nel settore della trasformazione dei prodotti
agricoli), è autorizzato, per l'anno 2007, in euro 27.000
(obiettivo programmatico 2.2.2.09 - capitolo 35805 parz. e
obiettivo programmatico 2.2.2.10 - capitolo 47645 parz.).
4. Il limite di impegno della durata massima di dieci anni,
previsto dalla legge regionale 31 maggio 1983, n. 35 (Sviluppo
della meccanizzazione forestale e delle strutture produttive per la
prima lavorazione del legno), è autorizzato, per l'anno 2007, in
euro 2.000 (obiettivo programmatico 2.2.1.07 - capitolo 38600
parz.).
CAPO VIII
INTERVENTI PER LA PROMOZIONE SOCIALE
Articolo 34
(Interventi in materia di diritto allo studio
universitario)
1. A decorrere dall'anno 2007, per l'esercizio delle funzioni
amministrative in materia di assistenza scolastica in favore di
studenti universitari, di cui all'articolo 23 del decreto del
Presidente della Repubblica 22 febbraio 1982, n. 182 (Norme di
attuazione dello statuto speciale della Regione Valle d'Aosta per
l'estensione alla Regione delle disposizioni del D.P.R. 24 luglio
1977, n. 616 e della normativa relativa agli enti soppressi con
l'articolo 1-bis del D.L. 18 agosto 1978, n. 481, convertito nella
L. 21 ottobre 1978, n. 641), ed in applicazione dell'articolo 3
della legge 2 dicembre 1991, n. 390 (Norme sul diritto agli studi
universitari), sono autorizzate le seguenti spese:
a) per il concorso nel pagamento dei buoni mensa a favore
degli studenti frequentanti i corsi attivati dall'Università della
Valle d'Aosta-Université de la Vallée d'Aoste e i corsi della terza
facoltà di ingegneria dell'informazione del Politecnico di Torino
con sede ad Aosta, euro 119.000 per l'anno 2007, euro 129.000 per
l'anno 2008 ed euro 129.000 per l'anno 2009 (obiettivo
programmatico 2.2.4.02 - cap. 55560 parz.);
b) per l'assegnazione di benefici economici quali assegni di
studio, contributo affitto e sussidio straordinario a favore degli
studenti non residenti nella Regione e frequentanti i corsi
attivati dall'Università della Valle d'Aosta-Université de la
Vallée d'Aoste e i corsi della terza facoltà di ingegneria
dell'informazione del Politecnico di Torino con sede ad Aosta, i
cui bandi sono emanati ai sensi della l.r. 30/1989, euro 92.500 per
gli anni 2007, 2008 e 2009 (obiettivo programmatico 2.2.4.02 - cap.
55560 parz.);
c) per l'assegnazione di contributi a favore di laureati non
residenti nella Regione e frequentanti corsi post laurea attivati
dall'Università della Valle d'Aosta-Université de la Vallée
d'Aoste, i cui bandi sono emanati ai sensi della l.r. 30/1989, euro
50.000 per gli anni 2007, 2008 e 2009 (obiettivo programmatico
2.2.4.02 - cap. 55560 parz.).
Articolo 35
(Finanziamenti per la copertura del fabbisogno orario per
l'insegnamento della lingua inglese nella scuola primaria)
1. Nelle more dell'acquisizione da parte del corpo docente
regionale del prescritto titolo di studio per l'insegnamento della
lingua inglese nella scuola primaria, per la copertura del
fabbisogno orario destinato all'insegnamento obbligatorio della
lingua inglese previsto dal decreto legislativo 19 febbraio 2004,
n. 59 (Definizione delle norme generali relative alla scuola
dell'infanzia e al primo ciclo dell'istruzione, a norma
dell'articolo 1 della legge 28 marzo 2003, n. 53), è autorizzata la
spesa di euro 100.000 dall'anno scolastico 2006/2007 e per gli anni
2007, 2008 e 2009, a titolo di trasferimento alle istituzioni
scolastiche dipendenti dalla Regione che, dopo aver
prioritariamente utilizzato in tale insegnamento tutto il personale
interno con adeguata preparazione nell'ambito dell'orario di
servizio, si trovino nella necessità di utilizzare docenti interni
in attività d'insegnamento aggiuntivo e, in subordine, esperti
esterni con contratto di prestazione d'opera (obiettivo
programmatico 2.2.4.01 - capitolo 55148).
Articolo 36
(Abrogazione di disposizioni concernenti la cessione di
immobili all'Università della Valle d'Aosta-Université de la Vallée
d'Aoste)
1. L'articolo 37 della legge regionale 11 dicembre 2002, n.
25 (Legge finanziaria per gli anni 2003/2005), è abrogato.
Articolo 37
(Centro territoriale permanente per l'istruzione e la
formazione in età adulta. Modificazioni alla legge regionale 20
agosto 1993, n. 68)
1. Dopo l'articolo 19 della l.r. 68/1993, è inserito il
seguente:
"Articolo 19bis
(Finanziamenti a favore del Centro territoriale permanente
per l'istruzione e la formazione in età adulta)
1. Per il funzionamento e la realizzazione delle attività
promosse dal Centro territoriale permanente per l'istruzione e la
formazione in età adulta, istituito ai sensi dell'ordinanza del
Ministro della pubblica istruzione 29 luglio 1997, n. 455
(Educazione in età adulta. Istruzione e formazione), la Regione
concede finanziamenti annuali, nei limiti dell'apposito
stanziamento di bilancio.
2. Il finanziamento è erogato all'istituzione scolastica che
costituisce il riferimento didattico ed amministrativo del Centro
di cui al comma 1.
3. L'entità del finanziamento e le relative modalità di
concessione ed erogazione sono definiti con deliberazione della
Giunta regionale.".
2. Sono abrogati:
a) l'articolo 20 della l.r. 68/1993;
b) l'articolo 42 della legge regionale 11 dicembre 2001, n.
38;
c) l'articolo 40 della l.r. 30/2004.
3. La spesa per il triennio 2007/2009 è autorizzata in euro
210.000, di cui euro 70.000 per ciascun anno (obiettivo
programmatico 2.2.4.01 - capitolo 55160).
Articolo 38
(Tutela e censimento del patrimonio storico di architettura
minore. Ulteriore proroga del termine di cui all'articolo 5 della
legge regionale 1° luglio 1991, n. 21)
1. Il termine di dieci anni di cui all'articolo 5, comma 1,
della legge regionale 1° luglio 1991, n. 21 (Tutela e censimento
del patrimonio storico di architettura minore in Valle d'Aosta), da
ultimo prorogato dall'articolo 41 della l.r. 30/2004, è
ulteriormente prorogato al 31 dicembre 2011.
2. La spesa per il triennio 2007/2009 è autorizzata in
complessivi euro 450.000, di cui euro 150.000 per ogni anno
(obiettivo programmatico 2.2.4.07 - capitolo 66100).
Articolo 39
(Contributi per il restauro e la conservazione del patrimonio
edilizio artistico, storico e ambientale. Modificazioni alla legge
regionale 10 maggio 1993, n. 27)
1. Al comma 1 dell'articolo 1 della legge regionale 10 maggio
1993, n. 27 (Concessione di contributi per il restauro e
conservazione del patrimonio edilizio artistico, storico e
ambientale), le parole: "fino al 60 per cento della spesa
necessaria nella misura massima di lire 300.000.000 per ogni
intervento" sono sostituite dalle seguenti: "fino all'80 per cento
della spesa ammissibile, oneri fiscali inclusi, nella misura
massima di euro 300.000 per ogni intervento".
2. Alla lettera b) del comma 1 dell'articolo 2 della l.r.
27/1993, le parole: ", previo parere vincolante della Commissione
regionale per i beni culturali ed ambientali di cui alla legge
regionale 10 giugno 1983, n. 56 (Misure urgenti per la tutela dei
beni culturali) e successive modificazioni" sono soppresse.
3. I commi 2 e 3 dell'articolo 5 della l.r. 27/1993 sono
abrogati.
4. Per le finalità di cui alla l.r. 27/1993, è autorizzata la
spesa complessiva di euro 3.102.000 per il triennio 2007/2009, di
cui euro 1.001.000 per ciascun degli anni 2007 e 2008 ed euro
1.100.000 per l'anno 2009 (obiettivo programmatico 2.2.4.07 -
capitolo 66120).
Articolo 40
(Associazione Forte di Bard. Legge regionale 17 maggio 1996,
n. 10)
1. Per le finalità di cui all'articolo 2, comma 3, della
legge regionale 17 maggio 1996, n. 10 (Interventi per il recupero e
la valorizzazione del forte e del borgo medioevale di Bard), è
autorizzata a favore della "Associazione Forte di Bard per la
valorizzazione del turismo culturale del Forte di Bard" la spesa
complessiva di euro 4.500.000, di cui euro 1.500.000 per ogni anno
del triennio 2007/2009 (obiettivo programmatico 2.2.4.07 - capitoli
68356 e 68357).
CAPO IX
DISPOSIZIONI FINALI
Articolo 41
(Determinazione di autorizzazioni di spesa recate da leggi
regionali)
1. Le autorizzazioni di spesa recate dalle leggi regionali
elencate nell'allegato B e dalle leggi regionali modificative delle
stesse sono determinate, ai sensi dell'articolo 19 della legge
regionale 27 dicembre1989, n. 90 (Norme in materia di bilancio e di
contabilità generale della Regione Autonoma Valle d'Aosta), nelle
misure indicate nell'allegato B medesimo.
Articolo 42
(Disposizioni finanziarie)
1. Le spese autorizzate dalla presente legge trovano
copertura nelle risorse iscritte nello stato di previsione
dell'entrata del bilancio di previsione 2007 e pluriennale
2007/2009.
Articolo 43
(Entrata in vigore)
1. La presente legge sarà pubblicata nel Bollettino ufficiale
della Regione ed entrerà in vigore il 1° gennaio 2007.
Presidente
- Passiamo all'esame del disegno di legge n.
135.
Sull'articolo 1 sono stati presentati: un emendamento del
Presidente Caveri, un emendamento del gruppo "La Casa delle
Libertà", un emendamento del gruppo "Arcobaleno", 2 emendamenti del
collega Sandri.
Si dà atto che dalle ore 11,34 riassume la Presidenza il
Presidente Perron.
Presidente
- La parola al Consigliere Tibaldi,
sull'articolo 1.
Tibaldi (CdL)
- Una breve illustrazione dell'emendamento
presentato dal nostro gruppo, che mira a inserire una misura di
contenimento della spesa e che prevede che agli amministratori e ai
dipendenti pubblici, sia della Regione Autonoma Valle d'Aosta sia
degli locali valdostani, presenti in rappresentanza delle
rispettive amministrazioni in organismi di gestione o controllo di
società, enti, associazioni, consorzi e commissioni, è fatto
divieto di percepire compenso alcuno per tali funzioni; ciò per
evitare una duplicazione di spese, i soggetti citati sono già
soggetti che percepiscono emolumenti per la loro appartenenza nelle
amministrazioni pubbliche citate, riteniamo che la loro
partecipazione eventuale o necessaria in organismi di gestione o di
controllo di società, enti, associazioni o comitati o commissioni
di vario genere non debbano prevedere un ulteriore emolumento a
loro vantaggio.
Con questo emendamento, che verrebbe denominato 1bis, si
andrebbe ad integrare un maggior controllo sulla spesa che, a
nostro avviso, risulta quanto mai necessario.
Presidente
- Sugli altri articoli, nel presentare gli
emendamenti, vi chiederei di seguire l'ordine che vi dico io...
questo faciliterebbe il lavoro del Presidente e dei funzionari per
il verbale; su questo articolo non c'è problema, lo gestiamo
così.
La parola alla Consigliera Squarzino Secondina.
Squarzino (Arc-VA)
- Illustro l'emendamento del gruppo
"Arcobaleno": prendiamo atto che la finanziaria richiede una
diminuzione di posti, prendiamo atto altresì che da quanto aveva
detto in dichiarazione il Presidente Caveri e tenendo conto del
quadro dell'organico, ci sono alcuni livelli - "B2", ad esempio -
che hanno competenze che sempre meno sono richieste nell'ambito
dell'organizzazione del lavoro, perché per tutta una serie di
strumenti informatici queste persone dovrebbero riqualificarsi
completamente e non rispondono più in numero così massiccio alle
esigenze dell'organizzazione, mentre l'organizzazione ha bisogno di
completare la sua qualificazione all'interno del suo personale.
Allora chiediamo che, come avvenuto nell'anno 2006, una serie di
posti - noi diciamo 10 posti in organico della categoria "B2",
quelli in cui ci sono attualmente 620 posti - vengano trasformati
in unità della categoria "D", e questo ottiene 2 effetti: primo, di
qualificare il personale, due, ridurre anche in parte i posti
perché, dovendo mantenere inalterato il budget, è chiaro che il
personale che è in categoria "D" ha bisogno di maggiori risorse per
la retribuzione del personale in categoria "B2"; quindi diciamo
almeno 10 unità della categoria "B2" vanno trasformate in unità
della categoria "D", in questo caso vengono dimezzati i posti e
aumentata la professionalità: questo per indicare una strada
politica di intervento.
Presidente
- La parola al Consigliere Sandri.
Sandri (GV-DS-PSE)
- Un emendamento viene ritirato,
perché - ne parleremo poi con il Presidente Caveri - è stato
inglobato nelle risoluzioni che tratteremo fra i 2 ordini del
giorno, mentre l'emendamento 8, come corretto dal sub-emendamento
successivo, cercava di porre un problema, vale a dire ridurre le
risorse finanziarie verso i collaboratori esterni per trasferirle
al personale dipendente. Credo che sia una riflessione che
lanciamo, qui, con questo emendamento, ma che non può essere
risolta in questa occasione, una riflessione che è quella di dire
che forse dobbiamo puntare a una valorizzazione maggiore dei
dipendenti della Regione, che hanno capacità e competenze,
investire nella loro formazione, consentendo loro di frequentare
l'università, aiutarli con dei corsi di formazione, ma anche con la
revisione di tutta la progressione di carriera all'interno
dell'Amministrazione regionale, la quale è ferma ad anni che non ci
si ricorda nemmeno più tanto. Da questo punto di vista,
naturalmente, dove andare a recuperare le risorse, ma anche dove
andare a recuperare in chiarezza e correttezza di rapporti e
andando a tagliare le consulenze che sono fonte di discussioni non
sempre prive di fondamento... al riguardo è stata presentata da noi
una proposta di legge che va a toccare alcuni degli aspetti e degli
incarichi, ma è un settore su cui metteremo a punto altre proposte,
perché occorre una regolamentazione che non solo vada precisare
meglio là dove sia indispensabile andare a dare degli incarichi
all'esterno, ma che tenda a valorizzare le competenze che sono già
a nostra disposizione e che sono molto valide, forse non sono state
utilizzate finora con la dovuta determinazione.
Presidente
- La parola al Presidente della Regione,
Caveri.
Caveri (UV)
- Sulle ultime considerazioni del collega
Sandri ci siamo già confrontati in vista anche di quella
risoluzione che verrà affrontata, quindi non torno sul tema.
Per quel che riguarda la suggestione del gruppo "Arcobaleno",
devo dire che noi, pur apprezzando l'emendamento, abbiamo già
operato in questo senso. Se lei guarda le scelte che sono state
operate nell'allocazione delle risorse a fronte anche di
pensionamenti "D" e "B", abbiamo spostato in termini più cospicui,
quindi il non accoglimento dell'emendamento deriva dal fatto che
riteniamo che probabilmente lo sforzo di trasformazione dovrà
essere ancora più rilevante... è vero che conviene avere più
"quadri" e meno personale di qualificazione inferiore.
Per quel che riguarda la questione posta dalla "CdL", il tema è
serio; credo che in parte oggi ci siano già delle norme riguardanti
i dirigenti regionali, questo è stato normato anche nell'ultimo
contratto, mentre per quanto riguarda gli amministratori credo che
già oggi nessuno di loro goda di emolumenti. La questione è
meritevole di essere affrontata in maniera complessiva, non lo
possiamo fare con fretta all'interno di questo provvedimento di
legge.
Per quel che riguarda l'emendamento presentato dal Governo
regionale, è lo spostamento di una data, dal 31 dicembre al 1°
gennaio, sulla base di una serie di valutazioni tecniche; si è
preferiti tornare alla dizione originale del 1° testo della
finanziaria.
Presidente
- La parola al Consigliere Tibaldi, per
dichiarazione di voto.
Tibaldi (CdL)
- Il nostro gruppo voterà favorevolmente
l'emendamento che ha proposto. Ci dispiace sentire che il
Presidente affermi la serietà dell'argomento e poi ci dica che
crede che esistono delle norme che già provvedono in materia.
Credere che esistono norme... sarebbe bello che fosse suffragato
dalla citazione di queste norme, che già provvedono a un
contenimento della spesa! Il fatto che debba essere affrontato in
maniera complessiva e non possa essere affrontato con un
emendamento, come avviene per altre materie che sono contenute
nella finanziaria, ci sembra un "escamotage" di cattivo gusto per
evitare di affrontare il problema con la serietà dovuta.
Manteniamo l'emendamento; ci piacerebbe, però, che alle sue
dichiarazioni facesse seguito almeno un'elencazione delle norme ora
previste o indicate in qualche legge che sottintendono
all'argomento da noi proposto con questo emendamento.
Presidente
- Pongo in votazione l'emendamento n. 1
presentato dal Presidente Caveri, di cui do lettura:
Emendamento
Al comma 1 dell'articolo 1 del DDL 135, le parole: "31
dicembre 2006" sono sostituite dalle seguenti: "1 gennaio
2007".
Consiglieri presenti: 29
Votanti e favorevoli: 21
Astenuti: 8 (Bortot, Ferraris, Fiou, Fontana Carmela, Sandri,
Squarzino Secondina, Tibaldi, Venturella)
Il Consiglio approva.
Président
- Je soumets au vote l'amendement n° 1 du
groupe "La Casa delle Libertà", dont je donne lecture:
Emendamento
Dopo il primo comma dell'articolo 1 è inserito il
seguente:
"1bis. Agli amministratori e ai dipendenti pubblici, sia
della Regione Autonoma Valle d'Aosta sia degli enti locali
valdostani, presenti in rappresentanza delle rispettive
amministrazioni in organismi di gestione o controllo di società,
enti, associazioni, consorzi e commissioni, è fatto divieto di
percepire compenso alcuno per tali funzioni."
Consiglieri presenti: 30
Votanti: 26
Favorevoli: 4
Contrari: 22
Astenuti: 4 (Ferraris, Fiou, Fontana Carmela, Sandri)
Il Consiglio non approva.
Presidente
- Pongo in votazione l'emendamento n. 1
presentato dal gruppo "Arcobaleno", di cui do lettura:
Emendamento
All'articolo 1 introdurre comma 3
"3. Al fine della sempre maggiore qualificazione del
personale regionale, sentite le organizzazioni sindacali, si
procede, senza aumento di costi, alla trasformazione di almeno 10
unità di categoria B2 in unità di categoria D".
Consiglieri presenti: 30
Votanti: 24
Favorevoli: 3
Contrari: 21
Astenuti: 6 (Ferraris, Fiou, Fontana Carmela, Frassy, Sandri,
Tibaldi)
Il Consiglio non approva.
Presidente
- L'emendamento n. 2 del collega Sandri, nel
testo originale e con l'ulteriore modifica, è ritirato. Do
rispettivamente lettura dei testi per il verbale:
Emendamento
All'articolo 1 è aggiunto il seguente comma:
"3. in deroga alle dotazioni organiche delle amministrazioni
competenti, si autorizza l'Amministrazione regionale a predisporre
l'assunzione a tempo indeterminato nell'anno 2007 di 50 vincitori
di concorso che negli ultimi 3 anni abbiano operato con assunzioni
a tempo determinato su posti istituzionali, e non per sostituzione
di altri dipendenti, di cui almeno 28 assistenti alle
manifestazioni e almeno 18 operatori di sostegno."
Emendamento modificato
All'emendamento n. 2 è aggiunta la seguente frase "Pertanto
all'articolo 12, comma 1 il numero 2888 è modificato in
2938".
Pongo in votazione l'emendamento n. 8 del collega Sandri, nel
testo originale e con l'ulteriore modifica. Do rispettivamente
lettura dei testi:
Emendamento
All'articolo 1 è aggiunto il seguente comma:
"4. Al fine di valorizzare la professionalità del personale
dipendente dall'Amministrazione regionale contenendo le spese di
consulenza verso collaboratori esterni, le risorse finanziarie di
cui al capitolo 21820 sono ridotte da 1.547.000€ a 547.000€ per il
2007, da 1.487.000€ a 487.000€ per il 2008 e da 1.510.000€ a
510.000€ per il 2009. Il capitolo 20501 (Trasferimenti finanziari
di parte corrente a favore dei Comuni) è conseguentemente aumentato
di 1.000.000 di € all'anno nel 2007, nel 2008 e nel 2009."
Emendamento modificato
Nell'emendamento n. 8 le parole comprese tra "il capitolo
20501" e le parole "dei Comuni" sono sostituite dalle seguenti "il
capitolo 30500 (trattamento economico a tutto il personale
regionale)".
Consiglieri presenti: 31
Votanti: 29
Favorevoli: 7
Contrari: 22
Astenuti: 2 (Frassy, Tibaldi)
Il Consiglio non approva.
Presidente
- Pongo in votazione l'articolo 1 nel testo
così emendato:
Articolo 1
(Disposizioni per il contenimento della spesa in materia di
personale)
1. Al fine di concorrere al perseguimento degli obiettivi
complessivi di finanza pubblica per l'anno 2007, l'Amministrazione
regionale può ricoprire a tempo indeterminato, compatibilmente con
le risorse finanziarie disponibili sugli specifici stanziamenti di
bilancio, non oltre il 50 per cento dei posti della dotazione
organica vacanti al 1 gennaio 2007 e non oltre il 50 per cento dei
posti che si renderanno vacanti nell'anno 2007.
2. Il comma 2 dell'articolo 6 della legge regionale 19
dicembre 2005, n. 34 (Legge finanziaria per gli anni 2006/2008), è
abrogato.
Consiglieri presenti: 32
Votanti: 25
Favorevoli: 22
Contrari: 3
Astenuti: 7 (Bortot, Ferraris, Fiou, Fontana Carmela, Sandri,
Squarzino Secondina, Venturella)
Il Consiglio approva.
Presidente
- All'articolo 2 sono stati presentati 3
emendamenti: gli emendamenti n. 2 e n. 3 del gruppo "Arcobaleno" e
l'emendamento n. 3 del collega Sandri.
La parola al Consigliere Sandri.
Sandri (GV-DS-PSE)
- Questo emendamento non comporta
alcun tipo di spesa, in questo senso ho anche avuto il parere di
conformità del coordinatore. Evidenzia una cosa apparentemente
lapalissiana, cioè che anche nella nostra Regione si debbano
mantenere e seguire i contratti nazionali e le prescrizioni dei
contratti nazionali di lavoro.
Questo emendamento ribadisce che l'USL, ASL della Valle d'Aosta,
non deve più derogare - cosa che invece ha fatto negli ultimi mesi
- rispetto alla normativa per cui, per quanto riguarda i
progetti-obiettivo o altre prestazioni straordinarie, si possa
pagare a tariffa e invece non a limite orario come previsto
attualmente dalla normativa, in particolare con un limite orario
massimo di retribuzione di 60 euro: questa è una disposizione che è
stata deliberata a livello nazionale nell'aprile scorso, di cui
condividiamo pienamente lo spirito di regolazione; per questo
l'abbiamo voluta ribadire proprio perché, pur comprendendo che in
una fase di passaggio non è così semplice passare da una normativa
all'altra, quindi ci possono essere dei periodi in cui le 2
normative si sovrappongono, ma che da adesso in avanti si prosegua
nella maniera più corretta.
Presidente
- La parola al Presidente della Regione,
Caveri.
Caveri (UV)
- Solo per una precisazione, Presidente.
In occasione della discussione che avevamo fatto anche con il
gruppo "Arcobaleno", in cui avevamo preventivamente valutato quelli
che potevano essere accoglibili e quelli che non potevano essere
accoglibili per riportare l'aula in una condizione di reciproco
scambio di opinioni, contro "filibustering" che avete fatto ad
inizio lavori, avevamo immaginato che non si poteva all'articolo 2,
comma 2, mettere
"previo accordo con le organizzazioni
sindacali"
, ma era
"sentite le organizzazioni
sindacali"
, perché previo accordo prevede un principio di
intesa che in questa materia non potrebbe essere accoglibile,
mentre al comma 3 avevamo detto che
"sentite le commissioni"
non generava problema.
Se il Presidente può ritenere questa modifica come un aspetto di
tipo tecnico-formale, credo che per noi non ci sia problema ad
accogliere questi emendamenti, mentre non sto a spiegare al collega
Sandri le ragioni del "no" al suo emendamento perché lo farà il
collega Fosson, più competente di me in materia.
Presidente
- Nessuna difficoltà da parte della
Presidenza, il collega è d'accordo, togliamo quindi
"acquisite"
e poi ci raccordiamo come correzioni
formali.
La parola all'Assessore alla sanità, salute e politiche sociali,
Fosson.
Fosson (UV)
- Sì, questo non aumenta i costi dell'USL, ma
non si può intervenire con una legge finanziaria in un campo di
contrattazione aziendale, perché da un lato c'è l'autonomia
dell'azienda, dall'altro questa contrattazione deve comprendere i
sindacati. Le prestazioni aggiuntive non vengono più svolte a
tariffa, questo già da un anno, però nel rispetto della
contrattazione nazionale a cui l'azienda si deve attenere, non si
può accettare che una norma finanziaria intervenga in un ambito di
contrattazione.
Presidente
- La parola al Consigliere Sandri, per
dichiarazione di voto.
Sandri (GV-DS-PSE)
- Manteniamo l'emendamento perché le
spiegazioni dell'Assessore credo che siano una scommessa per tutti
e due: da un lato, abbiamo appreso che non è mai stata applicata la
predisposizione della tariffa da circa un anno, valuteremo se
questa affermazione è vera, ma soprattutto abbiamo appreso che c'è
l'intenzione di non interferire nella contrattazione sindacale.
Tenuto conto che la contrattazione sindacale è chiarissima da
questo punto di vista, non vorrei che con questo tipo di rifiuto
nell'accettare questo emendamento si voglia lasciare libera l'USL
non di fare contrattazione sindacale, ma di derogare alla
contrattazione sindacale: dato che questo è un punto nodale nella
qualità del servizio ai cittadini perché interviene direttamente
sulle liste di attesa, diciamo che questo, dopo la bocciatura
dell'emendamento, è solo un rinvio ai prossimi Consigli.
Presidente
- Pongo in votazione l'emendamento n. 2
presentato dal gruppo "Arcobaleno" con la correzione di cui
accennava prima il Presidente Caveri...
(il Consigliere Frassy, fuori microfono, protesta contro
questa correzione d'ufficio)
Presidente
- Pongo in votazione l'emendamento n. 2
presentato dal gruppo "Arcobaleno" nel testo originale, che
recita:
Emendamento
All'articolo 2, comma 2, dopo "individua" inserire
l'espressione: ", previo accordo con le organizzazioni
sindacali,".
Consiglieri presenti e votanti: 33
Favorevoli: 7
Contrari: 26
Il Consiglio non approva.
Presidente
- Pongo in votazione l'emendamento n. 3
presentato dal gruppo "Arcobaleno", di cui do lettura:
Emendamento
All'articolo 2, comma 2, inserire prima di "e può stabilire"
l'espressione: ", sentite le commissioni consiliari
competenti,".
Consiglieri presenti, votanti e favorevoli: 33
Il Consiglio approva all'unanimità.
Presidente
- Pongo in votazione l'emendamento n. 3
presentato dal Consigliere Sandri, di cui do lettura:
Emendamento
All'articolo 2 è aggiunto un comma 3
"3. l'ASL non può retribuire alcun progetto obiettivo o altre
prestazioni straordinarie del proprio personale, medico o non
medico, al di sopra dei limiti previsti dalla normativa
contrattuale nazionale ed in particolare il personale sanitario non
può ricevere per tali prestazioni emolumenti orari superiori a 60
€."
Consiglieri presenti: 31
Votanti: 29
Favorevoli: 4
Contrari: 25
Astenuti: 2 (Ferraris, Fiou)
Il Consiglio non approva.
Presidente
- Pongo in votazione l'articolo 2 nel testo
così emendato:
Articolo 2
(Disposizioni per il contenimento della spesa di personale
del Servizio sanitario regionale)
1. Al fine di concorrere al perseguimento degli obiettivi
complessivi di finanza pubblica per l'anno 2007, l'Azienda
regionale USL della Valle d'Aosta può ricoprire a tempo
indeterminato, compatibilmente con le risorse finanziarie
disponibili, non oltre il 50 per cento dei posti della dotazione
organica vacanti al 31 dicembre 2006 e non oltre il 50 per cento
dei posti che si renderanno vacanti nell'anno 2007.
2. La Giunta regionale, avvalendosi anche delle procedure
previste dall'articolo 7 della legge regionale 25 gennaio 2000, n.
5 (Norme per la razionalizzazione dell'organizzazione del Servizio
socio-sanitario regionale e per il miglioramento della qualità e
dell'appropriatezza delle prestazioni sanitarie, socio-sanitarie e
socio-assistenziali prodotte ed erogate nella Regione), individua
ulteriori disposizioni finalizzate al contenimento della spesa di
personale e può stabilire, sentite le commissioni consiliari
competenti, eccezioni ai limiti di cui al comma 1 per
professionalità di tipo sanitario di difficile reperibilità sul
mercato e di forte impatto sull'appropriatezza dei livelli di
assistenza da garantire all'utenza.
Consiglieri presenti: 33
Votanti: 29
Favorevoli: 24
Contrari: 5
Astenuti: 4 (Ferraris, Fiou, Fontana Carmela, Sandri)
Il Consiglio approva.
Presidente
- All'articolo 3 vi sono: l'emendamento n. 4
del gruppo "Arcobaleno", l'emendamento del Presidente Caveri, gli
emendamenti n. 5 e n. 6 del gruppo "Arcobaleno".
La parola al Consigliere Venturella.
Venturella (Arc-VA)
- Per annunciare che il gruppo ritira
l'emendamento n. 5.
Presidente
- L'emendamento n. 5 del gruppo "Arcobaleno" è
ritirato; ne do lettura per il verbale:
Emendamento
All'articolo 3, comma 4, aggiungere, alla fine la seguente
espressione: ", ma possono essere determinati in
diminuzione".
Pongo in votazione l'emendamento n. 4 del gruppo "Arcobaleno",
che recita:
Emendamento
All'articolo 3, comma 3, aggiungere, alla fine: "e siano
differenziate a seconda che l'Amministratore svolga o meno la sua
funzione a tempo pieno".
Consiglieri presenti: 34
Votanti: 28
Favorevoli: 3
Contrari: 25
Astenuti: 6 (Ferraris, Fiou, Fontana Carmela, Frassy, Sandri,
Tibaldi)
Il Consiglio non approva.
Presidente
- La parola al Presidente della Regione,
Caveri.
Caveri (UV)
- Si tratta di una riformulazione, frutto
dell'intesa con gli enti locali, che riguarda una questione di cui
si era anche discusso in commissione: l'indennità degli
amministratori locali. Viene confermato un intento di contenimento
della spesa pubblica, ma con una serie di meccanismi, perché ogni
caso è diverso fra i 74 Sindaci e i diversi amministratori dei
Comuni, così è ben chiaro.
Presidente
- Pongo in votazione l'emendamento presentato
dal Presidente Caveri, di cui do lettura:
Emendamento
Il comma 4 dell'articolo 3 è sostituito dai seguenti:
"4. Nelle more dell'entrata in vigore delle disposizioni di
cui al comma 3, gli importi relativi alle indennità di funzione ed
ai gettoni di presenza degli amministratori degli enti locali non
possono, per l'anno 2007, essere determinati in aumento rispetto
agli importi stabiliti per l'anno 2006. Per la determinazione della
misura massima attribuibile ai sensi del presente comma, devono
essere considerati gli importi approvati dagli organi assembleari
contestualmente al bilancio di previsione per l'anno 2006, senza
tener conto delle eventuali riduzioni autonomamente assunte
conseguenti alle misure di contenimento dei costi della
politica.
4 bis. Per gli amministratori di cui all'articolo 11, comma
4, della l.r. 23/2001, che nell'anno 2007 variano la loro posizione
lavorativa rispetto a quella in essere nell'anno 2006, l'importo
massimo dell'indennità di funzione attribuibile ai sensi del comma
4 è, rispettivamente, raddoppiato o dimezzato, in relazione
all'eventuale collocamento in aspettativa dell'amministratore
interessato o alla cessazione dell'aspettativa medesima."
Consiglieri presenti: 34
Votanti e favorevoli: 25
Astenuti: 9 (Bortot, Ferraris, Fiou, Frassy, Lattanzi, Sandri,
Squarzino Secondina, Tibaldi, Venturella)
Il Consiglio approva.
Presidente
- La parola alla Consigliera Squarzino
Secondina sull'emendamento n. 6.
Squarzino (Arc-VA)
- Va nell'ottica della riduzione del
costo della politica, quindi non dico altro... è chiaro.
Presidente
- Pongo in votazione l'emendamento n. 6 del
gruppo "Arcobaleno", che recita:
Emendamento
All'articolo 3, aggiungere comma 5
"5. Al fine di razionalizzare e contenere i costi della
politica, in attesa di una revisione organica della legge regionale
21 agosto 1995, n. 33 (Norme sulle indennità spettanti ai membri
del Consiglio e della Giunta e sulla previdenza dei Consiglieri),
le indennità spettanti ai Consiglieri regionali sono ridotte del
10%.".
Consiglieri presenti: 33
Votanti: 30
Favorevoli: 7
Contrari: 23
Astenuti: 3 (Frassy, Lattanzi, Tibaldi)
Il Consiglio non approva.
Presidente
- Pongo in votazione l'articolo 3 nel testo
così emendato:
Articolo 3
(Concorso degli enti locali al riequilibrio della finanza
pubblica)
1. Per l'anno 2007, la Giunta regionale, previo parere del
Consiglio permanente degli enti locali, definisce le misure per la
razionalizzazione e il contenimento della spesa di personale degli
enti locali, contestualmente alla definizione del Patto di
stabilità per gli enti locali.
2. Fino all'approvazione della deliberazione di cui al comma
1, sono confermate le misure per il contenimento della spesa di
personale degli enti locali previste dall'articolo 7, comma 1,
lettere a) e b), e comma 2, della legge regionale 4 agosto 2006, n.
18 (Modificazioni di leggi regionali e altre disposizioni in
materia di enti locali).
3. Al fine di razionalizzare e contenere i costi della
politica, entro sei mesi dall'entrata in vigore della presente
legge, la Giunta regionale predispone un disegno di legge di
revisione della legge regionale 4 settembre 2001, n. 23 (Norme
concernenti lo status degli amministratori locali della Valle
d'Aosta. Abrogazione delle leggi regionali 18 maggio 1993, n. 35,
23 dicembre 1994, n. 78 e 19 maggio 1995, n. 17), stabilendo in
particolare che le indennità spettanti agli amministratori degli
enti locali siano determinate per categorie omogenee di
enti.
4. Nelle more dell'entrata in vigore delle disposizioni di
cui al comma 3, gli importi relativi alle indennità di funzione ed
ai gettoni di presenza degli amministratori degli enti locali non
possono, per l'anno 2007, essere determinati in aumento rispetto
agli importi stabiliti per l'anno 2006. Per la determinazione della
misura massima attribuibile ai sensi del presente comma, devono
essere considerati gli importi approvati dagli organi assembleari
contestualmente al bilancio di previsione per l'anno 2006, senza
tener conto delle eventuali riduzioni autonomamente assunte
conseguenti alle misure di contenimento dei costi della
politica.
5. Per gli amministratori di cui all'articolo 11, comma 4,
della l.r. 23/2001, che nell'anno 2007 variano la loro posizione
lavorativa rispetto a quella in essere nell'anno 2006, l'importo
massimo dell'indennità di funzione attribuibile ai sensi del comma
4 è, rispettivamente, raddoppiato o dimezzato, in relazione
all'eventuale collocamento in aspettativa dell'amministratore
interessato o alla cessazione dell'aspettativa medesima."
Consiglieri presenti: 33
Votanti: 26
Favorevoli: 23
Contrari: 3
Astenuti: 7 (Ferraris, Fiou, Fontana Carmela, Frassy, Lattanzi,
Sandri, Tibaldi)
Il Consiglio approva.
Presidente
- All'articolo 4 vi sono: l'emendamento n. 9
del collega Sandri e l'emendamento n. 7 del gruppo
"Arcobaleno".
La parola al Consigliere Sandri sull'emendamento n. 9.
Sandri (GV-DS-PSE)
- Mi spiace che non ci sia l'Assessore
competente... illustro l'emendamento n. 9 sul diritto allo studio.
Era solo per dire che, avendo avuto piacere che nella replica
dell'Assessore dell'altro ieri sera, questo concetto dell'impegno
nella riduzione dell'abbandono scolastico e nella promozione del
raggiungimento del diploma di scuola media superiore... ecco che
c'è... dicevo all'Assessore Viérin che, avendo apprezzato gli
impegni che ha preso l'altra sera sul diritto allo studio, in
particolare per ridurre l'abbandono scolastico e per aumentare la
percentuale di diplomati a livello di scuola media superiore,
ritiro l'emendamento.
Presidente
- L'emendamento n. 9 del collega Sandri è
ritirato; ne do lettura per il verbale:
Emendamento
L'articolo 4 è sostituito dal seguente:
"Articolo 4
1. La Giunta regionale è delegata a regolamentare, entro il
30 aprile 2007, le agevolazioni per l'attuazione del diritto allo
studio, privilegiando l'obiettivo della riduzione dell'abbandono
scolastico e di una più alta percentuale di diplomati di scuola
media superiore."
La parola alla Consigliera Squarzino Secondina.
Squarzino (Arc-VA)
- Quando ho letto questo articolo, a
me era venuto un dubbio se per la materia diritto allo studio
regolata da legge regionale si utilizzava l'"IRSEE" o l'"ISEE",
perché ho visto che in altri casi si utilizza per l'università
l'indicatore nazionale, l'indicatore diverso.
Volevo capire... quindi abbiamo fatto questo emendamento per
capire se all'articolo 4 si usa l'"IRSEE", cioè l'indicatore
regionale della situazione economica equivalente o un altro, perché
allora se è quello regionale bisogna aggiungere
"regionale"
- come mi sembra che abbiate detto di sì, che ci voleva - se invece
si usa l'indicatore "ISEE" non bisogna mettere
"regionale"
:
era questo il punto che volevo verificare... dalla risposta datami
dal Presidente Caveri mi sembra che dicesse che è regionale, quindi
è l'"IRSEE". Signor Presidente, lei mi ha detto, l'altro giorno,
che questo andava bene e io me lo sono segnato, allora voglio
capire, al di là delle parole dette nella saletta...
(interruzione del Presidente della Regione, fuori
microfono)
... volevo sapere quale indicatore volete usare, poi volevo
sapere se anche per la scuola viene utilizzato l'indicatore
regionale; terzo, volevo sapere se dietro questa scelta, qualunque
essa sia, ci sia stato uno studio, una verifica, un'analisi dei
casi, perché aggiungere o togliere non è così indifferente! Non ho
fatto l'analisi dei casi, non ho verificato caso per caso cosa
volesse dire usare un indicatore piuttosto che l'altro, ero
convinta che la Giunta lo avesse fatto, cioè avesse chiarito quale
indicatore usare e in base a quali motivi, perché vediamo ogni
volta che si usa l'indicatore, lo si introduce senza che ci sia una
verifica preventiva. Una volta che è indicato in legge e lo si
applica, poi ci si rende conto che ci sono difficoltà, allora spero
che nel momento in cui, dopo aver sperimentato per un 1 anno e 1/2,
2 anni, cosa vuol dire introdurre l'"IRSEE" e cosa vuol dire
modificare totalmente il sistema precedente di attribuzione di
risorse, si scelga quale sistema utilizzare. Solo partendo da una
analisi dei casi, possiamo scegliere l'uno piuttosto che l'altro
sistema.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Pour ce qui concerne cet indicateur, en
effet c'est un indicateur qui est adapté à niveau régional, qui
s'appelle "ISEE", parce que nous sommes en train de contracter, il
y a une phase d'expérimentation jusqu'à la fin de l'année, elle a
été prorogée avec délibération du Gouvernement la semaine dernière
jusqu'à la fin de l'année, donc il y a une différence. Pour ce qui
est de l'école et surtout pour l'université ça s'appelle "ISEU", il
y a des paramètres différents, car pour l'"ISEE" national le
maximum est fixé à 18 mille euros et en Vallée d'Aoste nous l'avons
fixé pour cette phase expérimentale à 25 mille euros.
Nous sommes donc en train dans cette phase expérimentale
d'étudier la possibilité d'insérer ce "R" dont vous parlez, mais
cela pour vous confirmer que c'est un indicateur qui est sur la
base d'une indication nationale, qui sera adaptée à la situation
régionale d'une façon différente.
(intervento della Consigliera Squarzino Secondina, fuori
microfono, che annuncia di ritirare l'emendamento n. 7)
Presidente
- L'emendamento n. 7 del gruppo "Arcobaleno" è
ritirato; ne do lettura per il verbale:
Emendamento
All'articolo 4, comma 1, dopo "indicatore" aggiungere
"regionale".
Pongo in votazione l'articolo 4:
Consiglieri presenti: 35
Votanti e favorevoli: 25
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- Vi è ora l'emendamento n. 5 del collega
Sandri.
La parola al Consigliere Sandri.
Sandri (GV-DS-PSE)
- Solo per illustrare brevemente. Solo
l'anno scorso abbiamo introdotto questa nuova norma, che consente,
per quanto riguarda il finanziamento dell'editoria, anche il
sostegno alle attività associative non solo politiche e sindacali,
ma associazioni di vario genere e titolo; già all'epoca c'era stata
una discussione in commissione - se lo ricorderà il Presidente
Borre -, perché alcuni avevano evidenziato i rischi che questa
apertura potesse portare alla proliferazione di testate supportate,
che non sempre consentiva di migliorare la qualità
dell'informazione.
Ora noi abbiamo purtroppo dovuto constatare che in questo primo
anno di applicazione quello che alcuni colleghi temevano si è
realizzato, e devo dire che, facendo anche un po' di autocritica
rispetto alla posizione che avevamo tenuto in quell'occasione, oggi
forse è bene ridare un po' di limiti a questo tipo di interventi,
per cui proponiamo che quel tipo di contributi siano - anche perché
sono un fondo fisso, per cui si rischia una frammentazione di
contributi - limitati ai partiti e movimenti politici rappresentati
con un proprio gruppo in questo Consiglio o nel Consiglio della
città di Aosta, oppure a quelli dei sindacati maggiormente
rappresentativi.
Presidente
- La parola al Presidente della Regione,
Caveri.
Caveri (UV)
- Il tema non era stato presentato
esattamente così in occasione della riunione che avevamo avuto,
perché Giovanni era presente, io non avevo capito la portata esatta
della norma e forse eravamo impegnati in discussione su altri temi;
per cui, chiedo di ritirarlo e prendo l'impegno, perché la
questione mi sembra meritevole di attenzione, quindi credo che
potremmo proficuamente riflettere sull'"Omnibus"... altrimenti ci
asteniamo.
Presidente
- La parola al Consigliere Sandri.
Sandri (GV-DS-PSE)
- Credo di leggere negli spazi fra le
due righe dell'intervento del Presidente Caveri qualcosa di più di
quanto non sia stato detto. Do piena fiducia, a dimostrazione che
non ci sono solo apprezzamenti in privato e "batoste" in pubblico,
e ritiro l'emendamento.
Presidente
- L'emendamento n. 5 del collega Sandri è
ritirato; ne do lettura per il verbale:
Emendamento
È aggiunto un articolo 4 bis
"Articolo 4 bis. Le provvidenze previste dall'articolo 17
della LR 32/04 "Disposizioni per le attività di coordinamento,
promozione e sostegno del sistema della comunicazione
dell'informazione regionale", di sostegno all'informazione
dell'attività associativa politica e sindacale, sono limitate agli
organi di informazione dei partiti o movimenti politici
rappresentati con un proprio gruppo nel Consiglio regionale della
Valle d'Aosta o nel Consiglio comunale della città di Aosta e agli
organi di informazione dei sindacati maggiormente
rappresentativi."
Presidente
- All'articolo 5 vi sono i seguenti
emendamenti del collega Sandri: l'emendamento n. 4, ulteriormente
modificato, e il n. 11.
La parola al Consigliere Sandri.
Sandri (GV-DS-PSE)
- Entrambi gli emendamenti vengono
ritirati perché vengono ricompresi nella risoluzione che, spero,
prima o poi iscriveremo d'urgenza.
Presidente
- L'emendamento n. 4, nel testo originale e
con l'ulteriore modifica, nonché l'emendamento n. 11 del collega
Sandri sono ritirati. Do rispettivamente lettura dei testi per il
verbale:
Emendamento
All'articolo 5 è aggiunto un comma 8:
"8. Al fine di equiparare i trasferimenti alla città di Aosta
a quelli degli altri Comuni e in riconoscimento dei servizi offerti
alla Comunità valdostana in termini di manutenzione stradale, di
parcheggi e di infrastrutture di interesse regionale, alla città di
Aosta viene assegnato un ulteriore trasferimento di fondi per spese
ordinarie pari a 1.000.000 di € per ciascun anno dal 2007 al 2009.
Tali risorse finanziarie, in carico al capitolo 20501, saranno rese
disponibili da una pari riduzione del capitolo 21820."
Emendamento modificato
All'emendamento n. 4 sono eliminate le parole comprese tra
"viene assegnato" e "capitolo 21820" e sono sostituite con le
seguenti "compete il 20% delle risorse previste come trasferimenti
finanziari di parte corrente a favore dei Comuni, in applicazione
delle leggi regionali n. 48/1995 e n. 38/2001, nella disponibilità
del capitolo 20501.
Emendamento
All'articolo 5 è aggiunto un comma 8 bis
Il comma 4 dell'articolo 7 della LR 38/01 è così
modificato:
le parole "sentito il Consiglio Permanente degli Enti Locali"
sono sostituite dalle seguenti "d'intesa con l'Amministrazione
comunale della città di Aosta, sulla base della media dei
trasferimenti agli altri Comuni in percentuale sulle spese
correnti, al netto delle entrate proprie".
Pongo in votazione l'articolo 5:
Consiglieri presenti: 34
Votanti e favorevoli: 24
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 6:
Consiglieri presenti: 35
Votanti e favorevoli: 25
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- All'articolo 7 vi è l'emendamento n. 8 del
gruppo "Arcobaleno".
La parola alla Consigliera Squarzino Secondina.
Squarzino (Arc-VA)
- Credo che sia importante monitorare
le entrate dei Comuni, vedo che è stato introdotto questo
monitoraggio sulle entrate da parte dei Comuni, per capire rispetto
all'evoluzione che ci sarà nella finanziaria, come queste entrate
possono incidere o meno, o che riflesso possono avere rispetto alla
legge finanziaria nella distribuzione delle risorse per i
Comuni.
Visto che è stato affidato a questo "Comitato finanze e
contabilità degli enti locali" un monitoraggio, crediamo che sia
importante che i risultati di questo monitoraggio non rimangano
solo confinati all'interno del Comitato finanze e contabilità,
all'interno degli enti locali, ma che questi risultati siano
portati a conoscenza del Consiglio. A noi sembra che, essendo
materia di finanza, nel senso che interessa il bilancio, il
monitoraggio vada presentato nel rendiconto generale, in quello
consuntivo, in modo che ci siano gli elementi su cui riflettere per
definire l'anno successivo i criteri per i bilancio
preventivo...
(interruzione dell'Assessore Marguerettaz, fuori
microfono)
... glielo leggo: "I risultati del monitoraggio effettuato ai
sensi del comma 1 sono illustrati annualmente dal Presidente della
Regione al Consiglio regionale, contestualmente all'esame del
rendiconto generale della Regione"...
Tibaldi (CdL)
- (fuori microfono) ... hai cancellato
l'ultima parte...
Squarzino (Arc-VA)
- ... sì, mi è rimasta nella penna,
cancellata l'ultima parte...
Tibaldi (CdL)
- (fuori microfono) ... i sub-emendamenti
non è che sono così...
(protestano i Consiglieri del gruppo "La Casa delle Libertà",
fuori microfono)
Frassy (CdL)
- (fuori microfono) ... se lo vuol fare al
di fuori della legge lo può fare ...
Squarzino (Arc-VA)
- ... ho concluso, ho letto
l'emendamento che noi proponiamo, questo è l'emendamento che
proponiamo...
Frassy (CdL)
- (fuori microfono)... non quello che
proponete, ma quello che avete proposto, perché questo è quello di
cui discutiamo!
Presidente
- La parola al Presidente della Regione,
Caveri.
Caveri (UV)
- Credo che, nel rispetto del Regolamento, si
debba anche tener conto di quanto, nella formulazione di un testo,
appaia esserci un macroscopico errore di tipo tecnico che
pregiudicherebbe l'approvazione di un emendamento, che invece è un
emendamento accoglibile... perché? Perché è vero che facciamo tutta
un'attività di monitoraggio della fiscalità, a maggior ragione dopo
tutte quelle imposizioni suppletive che deriveranno dalla
finanziaria statale, che ci obbligheranno a controllare
l'andamento, ma è vero che scrivere
"anche ai fini delle
determinazioni sulla finanza locale da adottare con la legge
finanziaria della Regione"
sarebbe in contrasto con le
normative vigenti, che prevedono una serie di confronti che in
parte ineriscono anche la fiscalità comunale; quindi il fatto che i
Comuni aumentino o diminuiscano la propria tassazione principale,
che è l'ICI, già oggi determina e influenza i trasferimenti
regionali, in un senso positivo.
Credo che mettere il punto dopo
"Regione"
senza farne una
questione regolamentare sub-emendativa, è un artificio
esclusivamente tecnico che consente l'approvazione
dell'emendamento, togliendo quella parte che risulterebbe
palesemente in contrasto con la legislazione vigente e non
permetterebbe neanche il cambiamento della legislazione
esistente.
Presidente
- La parola al Consigliere Frassy.
Frassy (CdL)
- Alcune riflessioni sostanziali e formali
su questo emendamento.
Le riflessioni sostanziali: siamo favorevoli a questo
emendamento, siamo favorevoli ad esprimere voto positivo su tutto
l'emendamento come proposto dai colleghi del gruppo "Arcobaleno"
dalla prima all'ultima parola. Prendiamo invece atto che il
Presidente Caveri accampa incompatibilità di tipo
tecnico-legislativo rispetto alla formulazione che dal nostro punto
di vista ha un senso; immagino che la collega Squarzino quando nel
chiudere l'emendamento ha scritto
"anche ai fini"
, non lo ha
messo perché voleva fare 4 righe anziché 2 e 1/2, questo è il succo
dell'emendamento, perché c'è anche l'"ISTAT" che fornisce i dati,
ma i dati dell'"ISTAT" ognuno se li interpreta, in questo caso tali
dati invece sarebbero finalizzati alla problematica della
ripartizione di queste risorse.
Penso perciò che non sia una parte di secondaria importanza,
tanto che non abbiamo imbarazzo di dire che questo emendamento,
così com'è, ci sembra intelligente; il fatto poi di ridurlo con una
"furbata"... possiamo capire la "furbata" del Presidente Caveri, ma
è un po' meno "furbata" vista dal vostro punto di vista, perché il
vostro emendamento afferma un principio che rimane, alla fine,
inutile. Se il Presidente Caveri ha recepito il vostro indirizzo,
ma lo ha recepito parzialmente, nessuno gli vieta di venire quando
facciamo il rendiconto e di portare alla conoscenza dell'aula
questi dati. Questa è la riflessione sostanziale che faccio, ed è
la riflessione che se le cose si accettano nel loro spirito, non si
accettano per battuta di spirito dicendo: "prendiamo la premessa,
ma la conclusione non ci interessa", perché la premessa serve poi a
dare concretezza alla conclusione!
L'aspetto formale lo devo sottolineare: c'è una procedura, c'è
un regolamento, di conseguenza se la maggioranza, l'Esecutivo, il
Presidente Caveri ha l'imbarazzo di far votare alla sua maggioranza
questo emendamento, è legittimo l'imbarazzo che è un imbarazzo
politico e si esprimerà in maniera contraria, ma se adesso
ipotizziamo che gli emendamenti vengono modificati in base alla
norma regolamentare in base a quelle che sono le emotività del
Presidente o dell'Assessore di turno, possiamo evitare di convocare
il Consiglio, è pieno di bar, in zona, e parliamo di queste cose
qui e poi magari le cose vanno anche meglio, perché "un bicchiere
tira l'altro" e siamo tutti più disponibili...
Presidente, la invito ad applicare il Regolamento!
Presidente
- La parola al Presidente della Regione,
Caveri per dichiarazione di voto.
Caveri (UV)
- Con vivo dispiacere voteremo contro, però
prendendo atto della proposta, quindi la riteniamo una proposta
valida, non appena possibile la potremo formulare in qualche
provvedimento.
Presidente
- La parola alla Consigliera Squarzino
Secondina.
Squarzino (Arc-VA)
- Anch'io voglio fare due
dichiarazioni, una formale e una sostanziale... quella sostanziale:
prendo atto che questa indicazione è utile anche per il lavoro che
stanno facendo all'interno degli enti locali sul monitoraggio,
quindi prendo atto che c'è la volontà politica da parte del Governo
di assumere questo principio ed eventualmente penso nell'"Omnibus",
ho sentito dire: "appena possibile, c'è un Omnibus lì!; quindi,
fidandomi di questo, lo ritiro.
C'è invece una seconda osservazione formale che ritengo molto
importante e che voglio qui ribadire, perché l'ho detta prima un
po' qua, un po' là, ma ogni volta sembra che parli d'altro...
quando si discutono dei provvedimenti legislativi e quando
maggioranza e opposizione presentano degli emendamenti, sarebbe
cosa buona, ma per la stessa maggioranza e per la stessa Giunta,
dedicare prima, ripeto, "prima" della chiusura della discussione
generale, un momento chiaro in cui si analizzano i vari problemi,
ci si confronta e si può ancora intervenire in un modo o
nell'altro. Invece non so per quale motivo ci sia da parte della
Giunta l'ansia di chiudere la discussione generale prima di
analizzare con serietà le proposte dell'opposizione, perché di
fatto anche suggerimenti opportuni che l'opposizione fa, la Giunta
non può fare propri.
Farei un invito caldo, lo faccio ogni volta, ma ogni volta mi si
guarda come chi vuole bloccare la discussione generale... lo
spirito non è questo; quindi, da una parte, ritiriamo questo
emendamento, però chiediamo anche alla maggioranza, perché chiedo
anche la garanzia da parte dei Capigruppo della maggioranza, che
anche loro devono garantire il lavoro del Consiglio e che in quel
momento facciano capire alla Giunta che è possibile lavorare meglio
negli stessi tempi.
Presidente
- La parola al Presidente della Regione,
Caveri, per dichiarazione di voto.
Caveri (UV)
- Scusi, collega Squarzino, accetto
volentieri la sua sottolineatura, ma non credo che si debbano
scaricare sul Governo regionale dei problemi che
eventualmente...
(interruzione della Consigliera Squarzino Secondina, fuori
microfono)
... ma le spiego il perché in un minuto. Lei capisce che la
storia di doversi mettere d'accordo sugli emendamenti, facendo una
specie di "melina" non chiudendo la discussione generale, è
totalmente illogica.
Avevo già ricordato al collega Sandri come bene si sia fatto a
prevedere nella riforma del Regolamento che entro mezz'ora
dall'inizio della seduta si presentino gli emendamenti, per
consentire una visibilità che permetta di poter riflettere prima
sugli emendamenti, ma i meccanismi parlamentari che ho vissuto sono
diversi. Ad esempio, il fatto di obbligare in sessione di bilancio
a presentare gli emendamenti già in commissione e solo gli
emendamenti approvati in commissione possono essere esaminati
dall'aula, fa sì che non si arrivi all'ultimo minuto in aula con
degli emendamenti magari importanti.
Seconda questione (lo dico all'attenzione del Presidente del
Consiglio senza voler fare alcuna invasione di campo, ma in una
logica di buon funzionamento): cosa capita alla Camera dei Deputati
e al Senato? Esiste uno strumento che si chiama "Comitato dei
nove", che è composto dai Capigruppo delle commissioni parlamentari
che sono competenti nella materia attraverso la quale viene
trattato quel singolo argomento; il "Comitato dei nove", una volta
visti gli emendamenti, si riunisce formalmente con il Governo, si
esaminano in commissione gli emendamenti dove il Governo dice già a
priori: "questo sì, questo no, questo è modificabile...", e lì si
modificano. Per quanto riguarda la storia del Consiglio regionale,
in passato forse era positivo, perché non esistevano gli
emendamenti, che sono abbastanza recenti, non esisteva questa
tipologia che abbiamo mutuato da altri Parlamenti... quindi sono
d'accordo: modifichiamo il Regolamento per la prossima sessione di
bilancio.
Presidente
- Vi invito a non intervenire 4 volte sullo
stesso argomento, altrimenti non andiamo più avanti.
La parola alla Consigliera Squarzino Secondina.
Squarzino (Arc-VA)
- Ho cercato di contenermi, nel senso
di intervenire solo quando era strettamente necessario e questo è
necessario in questo momento... perché? Non voglio rimpallare la
colpa dal Presidente della Giunta al Presidente delle commissioni,
o dire dove funziona o dove non funziona... Credo che in questo
momento non dobbiamo neanche riflettere, immaginare che un
regolamento pensato per 600 e oltre Parlamentari possa essere
applicato ad un'Assemblea di 35 Consiglieri, per cui direi di
distinguere le 2 tipologie di regolamento: il Parlamento è una cosa
e ha le sue esigenze, il Consiglio ha altre esigenze.
Ritengo che il Presidente però abbia sottolineato un aspetto
molto importante: quello delle commissioni. Questo Consiglio ha,
nelle commissioni, il suo strumento principe di lavoro, ma - e qui
voglio aggiungere un elemento, non me ne vogliano i Presidenti, ma
lo sanno benissimo - molte volte, proprio per la fretta che ha la
Giunta di portare una legge, di farla approvare in tempo breve, la
discussione viene compressa. Nel caso del bilancio non è stata
prevista una riunione - ma non per cattiveria, perché non c'era il
tempo - in cui i commissari con molta semplicità presentassero i
vari emendamenti e li discutessero. Ripeto: non stiamo a vedere le
colpe dell'uno o dell'altro, ma se riflettiamo e riconosciamo che
le commissioni sono il luogo principe del lavoro, allora bisogna
dare il tempo e gli strumenti perché questo avvenga!
Presidente
- La parola al Consigliere Sandri.
Sandri (GV-DS-PSE)
- Credo che questo scambio di opinioni
abbia messo in evidenza un fatto che non può essere taciuto: che
questo bilancio sta andando di lusso tenuto conto delle premesse,
perché abbiamo un bilancio che viene chiuso in tempi ragionevoli,
che è frutto di qualche mediazione, forse più che in passato, e di
cui riconosciamo alla maggioranza una certa disponibilità, ma le
premesse che ci hanno portato qua sono state drammatiche. E il
"PREFIN", che era un momento di confronto, ed è un argomento che il
collega Fiou ripropone sempre perché era un momento importante, è
stato completamente sottovalutato, ma a quel punto se c'era quella
scelta, il bilancio sarebbe dovuto arrivare in Consiglio il 15
ottobre, e secondo me - da qui la proposta - se si va a cambiare il
Regolamento - ed è giusto farlo -, bisogna anche porre con
chiarezza che la Giunta ha l'obbligo, entro il 15 ottobre, di
presentare il bilancio, perché solo così i 9, tutti questi
meccanismi che - contrariamente alla collega Squarzino... - credo
che siano dei meccanismi positivi - anche se sono dimensionalmente
più grossi, dove c'è del buono bisogna andare a prendere -, possono
funzionare.
Dobbiamo fare un passo indietro, tutti; le audizioni come sono
fatte oggi, in commissione, sono delle cose inutili, perché quelle
audizioni le deve fare la Giunta prima di fare il bilancio,
dopodiché in commissione risentire i vari personaggi credo che sia
solo una grande perdita di tempo, mentre lì sarebbero da leggere i
capitoli - quello che abbiamo fatto in questi 2 giorni - e siano
gli Assessori che vengono a rispondere in commissione, perché lì
puoi lavorare sui testi, dopodiché nell'aula vai a fare la sintesi
politica e il confronto. Per poter fare questo ci vuole il tempo e
da questo punto di vista credo che la prima assunzione di
responsabilità sia proprio del Governo che, entro il 15 ottobre,
deve presentare la manovra, altrimenti non ci sono i tempi;
diversamente, si finisce come si finisce adesso, ma sia chiaro che
questa fine è un lusso che non so se si potrà riprodurre anche in
futuro!
Presidente
- L'emendamento n. 8 del gruppo "Arcobaleno" è
ritirato; ne do lettura per il verbale:
Emendamento
Dopo il comma 1 dell'articolo 7 è aggiunto il seguente
comma:
"1bis. I risultati del monitoraggio effettuato ai sensi del
comma 1 sono illustrati annualmente dal Presidente della Regione al
Consiglio regionale, contestualmente all'esame del rendiconto
generale della Regione, anche ai fini delle determinazioni sulla
finanza locale da adottare con la legge finanziaria della
Regione".
Pongo in votazione l'articolo 7:
Consiglieri presenti: 34
Votanti e favorevoli: 27
Astenuti: 7 (Bortot, Ferraris, Fiou, Fontana Carmela, Sandri,
Squarzino Secondina, Venturella)
Il Consiglio approva.
Presidente
- Pongo in votazione l'articolo 8:
Consiglieri presenti: 32
Votanti e favorevoli: 22
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- La parola al Consigliere Frassy
sull'articolo 9.
Frassy (CdL)
- Penso che questo articolo meriti una breve
considerazione di carattere politico, perché questo è l'articolo
che ogni anno, da qualche tempo, troviamo nella legge finanziaria
regionale ed è riferito a quella legge n. 3/1992, conosciuta come
legge per "Aosta capoluogo", e devo dire che dal 1992 ad oggi di
anni ne sono passati parecchi e di riqualificazione di questa
"Aosta capoluogo" c'è difficoltà nel trovarne traccia! Nonostante
l'importo che all'epoca era stato stanziato, 150 miliardi di lire,
che oggi è meno significativo, ma nel 1992 era sicuramente un
imposto significativo, prevedeva anche un periodo temporale entro
il quale effettuare questi investimenti: il decennio 1992-2001.
Conosciamo tutti le varie situazioni e qualcuno forse le conosce
anche meglio, mi riferisco a chi ha avuto esperienza al Comune di
Aosta, qui abbiamo 2 ex Sindaci che hanno vissuto tutte le
difficoltà di rapporto con l'Amministrazione regionale, l'allora
Assessore Borre al Comune di Aosta evidenziava difficoltà di
rapportarsi con la struttura regionale; poi sembra che, alla fine,
il problema burocratico sia stato superato, si è costituito il
"Comitato di sorveglianza", ma oggi prendiamo atto che facciamo
l'ennesima proroga e andiamo al 31 dicembre 2008, il che vuol dire
che abbiamo tutto il 2007 più il 2008... e non mi sentirei in
questo momento di scommettere che nel 2008 questi fondi siano stati
effettivamente utilizzati, spesi, investiti. Lo dico anche alla
luce della situazione politica al Comune di Aosta, che in queste
ore - semmai ce ne fosse bisogno - denota l'incapacità dell'attuale
coalizione di maggioranza di governare il Comune capoluogo; perciò
oggi siamo obbligati a prorogare l'assegnazione di queste risorse a
termini che vanno al 31 dicembre 2008, ma non so se facciamo bene a
concedere questa proroga, perché stiamo avallando il fallimento di
una coalizione politica, di un esecutivo politico che ormai da
troppo tempo non riesce a risolvere i problemi del Comune di Aosta,
salvo pensare alle esigenze di cassa.
Se dovessimo riassumere la politica del Comune di Aosta di
questi ultimi anni è una politica di carattere fiscale: aumento dei
costi spiccioli - costi del parcheggio -, aumento dell'"ICI" con la
differenziazione prime case, seconde case, case sfitte, aumento dei
servizi a domanda individuale, ma... di riqualificazione del
capoluogo regionale non si vede traccia! Quello che doveva essere
il parcheggio provvisorio della "zona Ospedale", ringraziamo e
auspichiamo, Assessore Fosson, che si faccia l'ampliamento
dell'Ospedale in quell'area, perché se non altro finalmente quel
parcheggio, che era nato come parcheggio provvisorio, riprenderà
atto della sua situazione di provvisorietà per lasciare spazio ad
una struttura sotterranea che dia una risposta dal punto di vista
architettonico meno desolante dell'attuale struttura di parcheggio,
e consentirà il completamento della ristrutturazione del Presidio
ospedaliero!
Noi voteremo con grande difficoltà questa proroga, perché non ci
sentiamo di togliere soldi al Comune capoluogo, ma con la
consapevolezza che qui, il problema, non è più di risorse o di
tempi... è di capacità e volontà politica! Penso che capacità e
volontà politica siano problemi che le forze che lì rappresentano
la maggioranza si dovrebbero porre; mi riferisco all'"Union
Valdôtaine", in primis, perché esprime il Sindaco, mi riferisco a
chi esprime il Vicesindaco, ma mi riferisco anche a chi, oggi,
esprime la maggioranza degli Assessori al Comune di Aosta, ovvero
"Stella Alpina". Le diatribe politiche fra le incompatibilità di
"Stella Alpina" e "DS" non possono bloccare l'amministrazione della
città di Aosta! La città di Aosta oggi è bloccata, non per un
diverso progetto politico, ma per una diatriba pseudoideologica fra
"Stella Alpina" e "DS". Se resa dei conti ci deve essere, che ci
sia, che si vada ad elezioni anticipate e non si trascini il Comune
di Aosta in una "querelle" infinita come quella che purtroppo sta
condizionando negativamente l'economia, l'immagine e la società
valdostana!
Oggi, in Valle d'Aosta, assistiamo a delle forze politiche che
hanno perso non solo la capacità, ma la responsabilità di governo,
nel senso che abbiamo forze politiche che antepongono gli equilibri
di Assessorati, di gestione, di sottogoverni agli interessi
pubblici e penso che votando l'articolo 9 dobbiamo essere
consapevoli di quelli che sono invece i problemi oggettivi ai quali
bisogna dare delle risposte... e le risposte non possono che
passare attraverso una condivisione di un programma politico e
amministrativo!
Invito vivamente le forze politiche che hanno responsabilità di
governo al Comune di Aosta di essere conseguenti con il percorso
politico che intendono portare avanti: chiarezza, e chiarezza
subito!
Presidente
- La parola al Consigliere Venturella.
Venturella (Arc-VA)
- Il nostro voto sarà un voto di tipo
politico, di testimonianza: ci asterremo, perché su questo articolo
9, ma soprattutto sul contenuto dell'accordo di programma, non ci
sentiamo di avallare il cambiamento del cronoprogramma, che mi pare
sia cambiato già 2 volte, lo stralcio di alcuni progetti ritenuti
fondamentali per delle esigenze che non riusciamo a capire. Si sono
aperte strade con delle procedure accelerate per alcuni progetti
che non ritenevamo assolutamente prioritari, mentre altri,
prioritari, sono stati abbandonati! Credo che questo piano di
interventi che era un "atout" che doveva essere giocato bene per la
città di Aosta, invece... è stato giocato malissimo!
Questo nostro voto non è naturalmente un voto contro la
programmazione e l'autorizzazione di spesa che sia prorogata,
assolutamente, ma è un segnale di testimonianza politica che
riguarda il modo di approcciarsi a questo intervento, che è stato,
dal punto di vista della programmazione, assolutamente deludente e
fallimentare!
Presidente
- Pongo in votazione l'articolo 9:
Consiglieri presenti: 31
Votanti e favorevoli: 28
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Colleghi, sospendiamo i lavori, chiedo a
tutti di essere puntuali alle ore 15,30.
La seduta è tolta.
---
La seduta termina alle ore 13,00.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK