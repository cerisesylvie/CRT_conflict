Consiglio Regionale della Valle d'Aosta - Oggetto del Consiglio n. 1696 del 18 dicembre 1985 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 1696 del 18 dicembre 1985 - Resoconto
OGGETTO N. 1696/VIII - PRESA DI POSIZIONE DEL CONSIGLIO
REGIONALE SULLA SITUAZIONE DI CRISI DEGLI STABILIMENTI SIDERURGICI
DELL'ILSSA-VIOLA DI PONT-SAINTMARTIN E DELLA DELTASIDER DI AOSTA. -
APPROVAZIONE DI ORDINE DEL GIORNO.
PRESIDENTE:
E' stato presentato un ordine del giorno da
parte dell'Assessore all'Industria, Commercio, Artigianato e
Trasporti Lanivi, di cui do lettura:
IL CONSIGLIO REGIONALE DELLA VALLE D'AOSTA
CONSAPEVOLE che l'intero paese sta attraversando una difficile e
drammatica fase di trasformazione economica sociale e culturale che
impone il solidale impegno di tutte le energie disponibili per
garantire nuovi positivi equilibri;
RIBADITO che in tale situazione le Regioni, in particolare le
Regioni a Statuto speciale, sono chiamate a svolgere un ruolo
insostituibile, come affermato solennemente dal Presidente della
Presidente della Repubblica nel suo primo incontro con i Presidenti
dei Governi regionali;
RICORDATO che la possibilità di sfruttamento di risorse naturali
(minerarie e idrauliche) ha determinato la localizzazione in Valle
d'Aosta di grandi insediamenti industriali di base a conduzione
pubblica e privata e che tale fenomeno ha inciso profondamente
sullo sviluppo della Regione nell'ultimo cinquantennio ed ha
assegnato alla presenza delle aziende pubbliche un posto di grande
rilevanza per l'economie e l'equilibrio occupazionale
regionale;
PREOCCUPATO dell'allarmante ridimensionamento del tessuto
produttivo e occupazionale regionale derivante dalla crisi del
settore siderurgico e dal progressivo accelerato disimpegno delle
aziende pubbliche operanti in Valle;
ULTERIORMENTE PREOCCUPATO dall'aggravamento delle prospettive
concernenti gli stabilimenti siderurgici ILSSA-VIOLA di
Pont-Saint-Martin e DELTASIDER di Aosta a seguito di decisioni
assunte a livello nazionale che hanno prodotto e producono effetti
devastanti su una realtà come quella valdostana caratterizzata da
ridottissime dimensioni, con il risultato di mettere in discussione
l'equilibrio socio-economico della Valle d'Aosta e con il rischio
di rendere più difficili i rapporti fra Stato e Regione;
TENUTO CONTO che l'Amministrazione regionale è attivamente e
direttamente intervenuta a sostegno del settore siderurgico sia con
finanziamenti agevolati che attraverso la realizzazione del
metanodotto ad uso civile ed industriale;
TENUTO ALTRESI' CONTO che nel recente passato non sono stati
mantenuti gli impegni che Ministri competenti avevano garantito
alla Regione in occasione di cessazione di attività di aziende
pubbliche;
IL CONSIGLIO REGIONALE
RINNOVA
la ferma disapprovazione di fronte al metodo adottato dalle
Autorità governative per il perseguimento di accordi fra gruppi
siderurgici pubblici e privati, metodo che ha ignorato
completamente il ruolo delle Regioni e non ha tenuto in alcun conto
delle ripetute istanze ad essere interpellate, prima di assumere
decisioni che interessano lo sviluppo economico e industriale
regionale, avanzate dalla rappresentanze politiche, amministrative
e sociali della Valle d'Aosta;
CONFERMA
il giudizio negativo su trattative tendenti ad assicurare
massicce sovvenzioni pubbliche per lo smantellamento di attività
produttive senza un progetto complessivo di risanamento del settore
siderurgico e di sfruttamento delle possibili sinergie negli ambiti
regionali;
DICHIARA
che la Regione Valle d'Aosta, per quanto è di sua competenza e
nei limiti delle sue possibilità, è disponibile ad impegnare ogni
energia per partecipare alla realizzazione di programmi concordati
con Aziende pubbliche a concorrere al superamento dell'attuale
difficile situazione;
SOTTOLINEA
che l'intervento degli enti economici pubblici nazionali è
indispensabile in quanto, di fronte alla gravità e dimensioni dei
problemi attuali, le forze del la Regione, da sole, non sono
sufficienti;
AUSPICA
che, al più presto, vengano ristabilite le condizioni per il
ripristino di corretti rapporti tra Governo e Regione e consentano
alla Valle d'Aosta di partecipare al comune disegno di crescita del
Paese;
RICHIEDE
in tal senso, la modificazione del metodo seguito dalle Autorità
centrali di governo e di gestione delle aziende pubbliche, metodo
che, oltre a non tenere conto del ruolo, delle competenze e delle
esigenze della Regione, non ha contribuito a definire un quadro
finale positivo mentre ha creato gravi situazioni di crisi senza
alcuna ipotesi di alternative;
RICHIEDE INOLTRE
che sia sospesa qualsiasi decisione concernente
l'applicazione dell'art. 4 del decreto legge 10.12.1985 n. 706
recante misure urgenti per la siderurgia senza un preventivo
incontro con la Regione Valle d'Aosta al fine di definire azioni
comuni Regione e FINSIDER per garantire una presenza qualificata
del settore siderurgico in Valle con particolare riferimento alla
ILSSA-VIOLA di Pont-Saint-Martin;
CHIEDE CON URGENZA
al Presidente del Consiglio dei Ministri, al Ministro delle
Partecipazioni Statali, al Ministro dell'Industria e ai Presidenti
degli Enti economici pubblici interessati (FINSIDER, IRI, ENEL) un
incontro con la Regione per concordare un programma di interventi
delle aziende pubbliche in Valle d'Aosta al fine di superare gli
effetti negativi prodotti dalle recenti decisioni assunte a livello
centrale nel settore siderurgico e, nel contempo, di consentire la
migliore definizione delle azioni integrative regionali.
PRESIDENTE:
Apro la discussione sull'ordine del giorno.
Ha chiesto di parlare il Consigliere Baldassarre, ne ha
facoltà.
BALDASSARRE (P.S.D.I.):
Innanzitutto, come
socialdemocratici, vogliamo esprimere la solidarietà ai lavoratori
dell'ILSSA-VIOLA che ancora stanno effettuando il blocco stradale;
non è la nostra una solidarietà si sole parole o di convenienza,
cercheremo invece di esprimerla come forza nazionale con i nostri
rappresentanti in seno al Governo.
E' necessario fare alcune considerazioni, seppure brevemente,
come l'opportunità richiede. Diciamo subito che ci riconosciamo in
alcune parti di questo documento, mentre non lo condividiamo in
altre, anche se per solidarietà lo voteremo.
Da quello che si può notare fra le righe di questo documento, si
intravede innanzitutto come questa maggioranza voglia scaricare sul
Governo nazionale responsabilità che sono in gran parte di questo
Governo regionale, e lo diciamo senza mezzi termini e non in difesa
della posizione del nostro partito a livello nazionale.
IL Consiglio regionale era all'oscuro, se non per le notizie
apparse su alcuni giornali della Regione, del fatto che l'Ilssa
Viola stava per chiudere; questa maggioranza non ha ritenuto
opportuno informare le forze politiche presenti in Consiglio
regionale, in tempi precedenti a questi, e di ciò non do la colpa
all'Assessore Lanivi, cui va la mia stima personale, perchè si è
mosso in difficoltà enormi. Comunque l'Assessore ed il Presidente
della Giunta sono arrivati a comunicare ai Capigruppo, e quindi a
tutte le forze politiche presenti in Consiglio regionale, che
l'Ilssa Viola stava per chiudere, solo nel mese di novembre, e per
questo si chiedeva la solidarietà di tutte le forze politiche.
Allora, se ha un senso chiedere l'impegno e la solidarietà di tutte
le forze politiche, non si doveva arrivare ad un mese dalla
chiusura
per impegnare tutte le forze politiche affinchè si eviti la
chiusura dell'Ilssa Viola.
Oggi si vedono i risultati di una mancanza di programmazione
industriale di questa maggioranza che, non dimentichiamolo, è la
stessa che governa da dieci anni; devo confessare che mi ha colpito
e commosso una frase di un operaio dell'Ilssa-Viola, il quale ieri
ha detto: "la metà dell'Ilssa Viola era stata chiusa sotto la
Presidenza Andrione, l'altra metà sarà chiusa sotto la Presidenza
Rollandin". Da queste parole emerge un dato certo: questa
maggioranza, che governa da dieci anni, manca di programmazione e
di alternative industriali di fronte ad una crisi che era evidente.
Ciò dimostra che non c'è stato un impegno serio da parte di una
maggioranza che era a conoscenza del grave episodio costituito
dalla chiusura dell'Ilssa-Viola.
Qualcuno ci ha detto che la Regione si era impegnata anche ad
intervenire finanziariamente nei confronti degli Orlando, ma questo
non è l'atteggiamento che una Regione può assumere di fronte ad una
crisi del genere. Era necessario prevedere, lo ripeto, delle
alternative a questa chiusura, di cui la Giunta era a conoscenza
forse già all'inizio del 1985. C'è stato allora un intervento
tardivo da parte di questa maggioranza nei confronti del Governo
nazionale, non c'è stato l'intervento politico che era necessario,
in quanto si trattava di una decisione politica, e non tecnica, del
Governo nazionale. E' mancata la presenza dei nostri deputati
nazionali, è mancata la presenza di una forza determinante in seno
alla maggioranza regionale, e forse è mancato anche un impegno
politico delle altre forze, che però non erano a conoscenza di una
crisi così grave.
Non siamo d'accordo sul punto dell'or dine del giorno in cui si
dice: "a seguito di decisioni assunte a livello nazionale che hanno
prodotto e producono effetti devastanti", perchè, se è vero che
queste decisioni producono effetti devastanti, cosa è stato fatto
per evitare che tali effetti si producessero? Non siamo d'accordo
sul vittimismo di questa maggioranza che non sa tirarsi su i
pantaloni da sola e allora dice che nel recente passato non sono
stati mantenuti impegni assunti da Ministri. Non conosciamo, se non
per sentito dire, quali sono questi impegni che alcuni Ministri
avrebbero assunto nei confronti dell'industria in valle, ma in quel
caso gli impegni dovevano essere rispettati e doveva esserci, di
conseguenza, un coinvolgimento di tutto il Consiglio regionale e
non solo del singolo Assessore.
Mi soffermo un po' sui vari punti del documento per poi trarre
una conclusione brevissima. Si parla di ferma disapprovazione di
fronte al metodo adottato dalle autorità, ed anche in questo caso
continuo a chiedere: qual'è stato l'impegno politico? E' logico che
sono d'accordo nel chiedere oggi di bloccare l'applicazione
dell'art. 4 del D.L. 10.12.1985, n. 706, e questo deve essere un
impegno politico; ma dovevamo essere più decisi prima, dovevano
cioè intervenire con tutte le forze politiche prima che questo
decreto fosse emanato. Non ci è stata data questa possibilità,
perchè non si era a conoscenza del fatto che la situazione fosse
così grave.
Oggi la situazione è drammatica: ai cinquecento operai
dell'Ilssa-Viola si sommano licenziamenti di altre imprese, per cui
ci impegneremo per far sì che una soluzione si possa trovare, una
soluzione che, come ho già detto, doveva essere alternativa e
doveva venire da questa maggioranza.
Questo, per concludere, dimostra ancora una volta che l'attuale
Governo regionale non è in grado di gestire il dopo Ilssa-Viola,
l'industrializzazione in Valle d'Aosta, ed ecco perchè chiediamo un
radicale cambiamento di questa impostazione politica, perchè da
dieci anni questa maggioranza si è assuefatta, non ha più idee, pur
di fronte ad un enorme afflusso finanziario. Noi ci impegnano
perchè si modifichi un certo atteggiamento, ma chiediamo anche che
qualcosa cambi, che si volti pagina, che si dia all'esterno una
immagine diversa e non più ammuffita della nostra Regione.
Ripeto che, pur non condividendo in parte, pur non ritrovandoci
completamente in questo documento, lo votiamo solo per un senso di
solidarietà nei confronti dei lavoratori dell'Ilssa-Viola, sperando
che questa Giunta si muova, altrimenti dovremo essere preoccupati
per il futuro nero che sarà riservato ai nostri figli.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI (M.S.I.):
Innanzitutto voglio esprimere anche a
nome del M.S.I. la più incondizionata solidarietà ai lavoratori in
lotta per il loro posto di lavoro, ai lavoratori dell'Ilssa Viola,
ai lavoratori della Deltasider ed a tutti coloro che vivono in
questo momento una situazione così difficile.
Purtroppo dobbiamo constatare ancora una volta che ci troviamo
di fronte ai soliti problemi, ai problemi di sempre. Ricordo che
già tre anni fa avevamo fatto un'altra azione, un altro atto di
solidarietà nei confronti dei lavoratori, sempre per l'eterno
problema occupazionale, ed oggi ci ritroviamo a riproporre e
ripresentare la nostra solidarietà sugli stessi temi. Indubbiamente
la situazione attuale è delicata e difficile, e non sto a ripetere
quanto è già stato detto da altri colleghi.
La situazione di oggi è identica a quella di ieri: questo è un
dato di fatto inconfutabile, però una cosa ci dobbiamo chiedere, e
su di essa dobbiamo riflettere. Ci sono, o no, delle responsabilità
di questa situazione? E' vero che si tratta di una crisi enorme, a
livello mondiale, di una crisi che investe tutto il mondo
occidentale, ma è altrettanto vero che, se da una parte ci sono
delle responsabilità che possiamo addebitare al Governo centrale,
altrettante responsabilità a mio avviso vanno indirizzate nei
confronti dell'Amministrazione regionale, la quale per anni è
rimasta assente su questi problemi. Oggi prendiamo atto con
soddisfazione che questa Amministrazione cerca di porre rimedio, di
interessarsi, di sanare quello che è possibile sanare, ma nel
passato purtroppo ha lasciato che la situazione degenerasse. Ed
allora è giusto che in una situazione come questa, in un momento
così delicato, ognuno si assuma le proprie responsabilità.
E' vero, siamo d'accordo anche noi di mettere una pietra sul
passato, dobbiamo guardare avanti, cercare di risolvere i problemi
di oggi, che sono drammatici, però vogliamo anche che le cose che
oggi vengono dette non vengano ripetute di nuovo domani, per
ritrovarci ancora una volta ad affrontare i problemi di sempre.
Ed allora cosa chiediamo? Chiediamo che, da parte del Governo
regionale, ci sia un maggiore impegno, non solo a parole, ma nei
fatti; chiediamo che, anche da parte dei nostri parlamentari
romani, ci sia un impegno ed un interessamento sui problemi locali
e sui problemi occupazionali. Certamente non condividiamo la loro
posizione nel momento in cui decidono di dare il loro voto di
fiducia ad una determinata maggioranza governativa che si
disinteressa completamente dei nostri problemi locali. Quindi è
necessaria una tiratina di orecchi nei loro confronti affinchè si
facciano sentire, affinchè, anche se sono soltanto in due,
contribuiscono a far sì che a Roma conoscano quale è la nostra
situazione industriale ed occupazionale.
Un altro aspetto che ritengo importante in questo momento, direi
quasi essenziale, è l'impegno che deve esserci da parte di quelle
forze politiche che costituiscono questa maggioranza e che
contemporaneamente fanno parte della maggioranza governativa,
perchè è assurdo impegnarci oggi in questa sede, di fronte ai
lavoratori ed all'opinione pubblica, per far sì che vengano risolti
questi nostri problemi, quando poi gli stessi partiti, le stesse
forze politiche fanno parte del governo nazionale,detengono le leve
del potere e sono coloro che dovrebbero e potrebbero sanare una
certa situazione.
Va detto a chiare lettere alle forze politiche che fanno parte
della compagine governativa che un loro interessamento deve essere
completo, non fatto solo a parole; esse debbono fare pressioni
presso le loro segreterie politiche, presso i loro parlamentari per
poter sanare la situazione, altrimenti domani saremo di nuovo a
dover riproporre le stesse discussioni.
Penso che le responsabilità maggiori siano proprio di queste
forze politiche che hanno la possibilità di incidere di più;
chiaramente anche noi, come forze di opposizione, non ci tiriamo
indietro e, almeno per quanto mi riguarda, farò pressioni presso il
nostro partito per fare in modo che anche l'M.S.I., a livello
parlamentare, dia il suo contributo costruttivo, come mi auguro
facciano anche le altre forze politiche di opposizione, però
ritengo soprattutto essenziale l'impegno da parte delle forze
politiche di maggioranza in questo Consiglio regionale.
Per quanto riguarda il documento politico sottoscritto da tutte
le forze qui presenti, lo condividiamo nel suo insieme, quindi
siamo favorevoli, anche perchè, in questo momento, ci vuole
l'unanimità delle forze politiche regionali. Ci rispecchiamo in
quel documento, anche se ci sono certi aspetti che andrebbero
analizzati e certe critiche che dovrebbero essere fatte, però penso
che no sia questo il momento di criticare, bensì di rimboccarci le
maniche tutti insieme per cercare di risolvere la situazione
drammatica che si sta creando nella nostra Regione.
PRESIDENTE:
Ha chiesto di parlare il Consigliere
Beneforti, ne ha facoltà.
BENEFORTI (D.C.):
Signor Presidente, cari Colleghi, non è
certamente la prima volta chè si discute del problema della
siderurgia in questo Consiglio regionale, come non è la prima volta
che si discutono e si approvano ordini del giorno; non è nemmeno la
prima volta one, per questo settore che riveste una grande
importanza per la nostra Regione, assumiamo posizioni precise ed
indichiamo anche altrettante linee ben precise.
Anche da parte nostra esprimiamo la solidarietà ai lavoratori
dell'Ilssa Viola, ai lavoratori della Cogne e di tutte le altre
industrie che sono colpite oggi da questa grave crisi
occupazionale.
Nella siderurgia, anche se c'è un problema Deltasider, in quanto
questa azienda va verso la diminuzione dell'occupazione, se non ad
un dimezzamento, oggi tuttavia il problema più urgente è certamente
quello dell'Ilssa-Viola, in quanto riguarda cinquecento lavoratori
ed altrettante famiglie che restano senza occupazione e senza
futuro.
Ieri il Presidente della Giunta, in occasione della riunione che
è avvenuta all'interno dell'Ilssa-Viola, ci ha informato
dell'incontro che ha avuto luogo a Roma con la Finsider, al quale
ha partecipato insieme al nostro Assessore Lanivi. Credo che questo
incontro si rendesse indispensabile e, per quanto ci riguarda,
abbiamo cercato, anche se in ritardo, di sollecitarlo, perchè
ritenevamo fondamentale conoscere quale era il pensiero della
Finsider in modo particolare sull'Ilssa-Viola, ma anche sulla
Deltasider.
Malgrado la produzione effettuata dal l'Ilssa-Viola abbia una
certa importanza e comprenda un quarto del fabbisogno che oggi
esiste nel nostro paese in un settore che vede una forte
importazione dall'estero, malgrado l'impegno della Regione che ha
stanziato trenta miliardi per la costruzione del metanodotto, in
modo da ridurre i costi di produzione di questa azienda, come della
Deltasider o di altre aziende, malgrado l'offerta della Regione di
interventi finanziari, oltre a quelli già effettuati, nei confronti
dell'Ilssa-Viola per la ristrutturazione dell'azienda e quindi per
il mantenimento dell'occupazione, malgrado tutto ciò si viene a
conoscenza, durante l'incontro con la FINSIDER di cui parlano poco
fa, che l'Ilssa-Viola ha ceduto le sue quote di produzione alla
Terni, che intende cessare l'attività produttiva per dedicarsi alla
commercializzazione che, in base al decreto legge governativo n.
706, viene indennizzata con 20 miliardi da parte dello Stato; si
viene inoltre a conoscenza, malgrado gli interventi che la Regione
intendeva fare, che gli Orlando intendono smobilitare, chiudere
l'azienda senza porsi il problema sociale e senza alcun riguardo
nei confronti dei 515 dipendenti che oggi sono ancora in forza
all'interno di questa azienda.
E' chiaro che questa ulteriore chiusura aziendale da parte
dell'Ilssa-Viola aggrava la situazione all'interno della nostra
Regione dopo la chiusura della Montefibre, dopo la crisi che ha
attraversato il settore tessile e a conseguente chiusura delle
aziende, ed anche dopo la diminuzione del personale dipendente
dalla Cogne.
E' chiaro che, di fronte alle decisioni dell'Ilssa Viola, di
fronte alla direttiva della CEE che prevede la liberalizzazione del
mercato nel prossimo futuro, di fronte all'atteggiamento della
Finsider che decide senza consultare le Regioni interessate per un
problema come questo, di fronte alle iniziative di una industria
pubblica come la Deltasider, di fronte alle situazioni che si sono
create fra la siderurgia pubblica e privata, è necessario che il
Governo centrale apra un confronto anche con le Regioni. Di fronte
a tutti questi avvenimenti, le Regioni come la nostra non possono
restare fuori da un confronto e da un dialogo, non possono non
conoscere su quale presenza di capitale pubblico potranno ancora
contare all'interno della nostra Regione, per valutare le garanzie
occupazionali che possono ancora sussistere all'interno
dell'intervento pubblico.
Certo, c'è il problema dell'economicità dell'azienda, che non
può certamente essere trascurato; su questo credo che siamo e
saremo sempre tutti d'accordo, ma riteniamo sbagliato pensare che
l'economicità delle aziende si raggiunga solo con i tagli ai posti
di lavoro o con la chiusura delle aziende stesse.
Di fronte alla crisi del settore della siderurgia, che non è di
oggi, occorrevano certamente scelte diverse e più precise,
occorreva a nostro avviso rendere alle partecipazioni statali il
ruolo che avevano assunto e svolto fino agli anni '60, quando
avevano contribuito in modo determinante alla ricostruzione
dell'industria e del paese dopo l'ultima guerra. Occorreva dare
alle aziende pubbliche le risorse necessarie per far fronte agli
impegni che vengono loro assegnati e che devono rispettare con il
controllo del Governo, del Parlamento e delle Regioni in cui queste
aziende risiedono. Occorreva che il Governo guidasse le
ristrutturazioni senza lasciarsi coinvolgere in strani connubi con
i privati, come di fatto è avvenuto. Occorreva, come occorre oggi,
che i rapporti fra capitale pubblico e privato fossero chiari,
precisi e trasparenti, ed improntati soprattutto ad una seria
politica industriale e di razionalizzazione del settore. Occorreva
che i miliardi dati dalla Comunità Europea allo Stato italiano non
fossero concessi, quasi come un premio, ai privati che cessassero
la produzione dell'acciaio e che chiudessero le aziende, ma
dovevano essere vincolati ed impiegati per le ristrutturazioni, per
mantenere i livelli occupazionali e per rendere la produzione più
competitiva sul mercato. In sostanza, occorreva che i problemi
della siderurgia nel nostro paese venissero affrontati con senso di
responsabilità e con la volontà seria di programmare, alla luce
della situazione che il settore stesso attraversava a livello
nazionale, europeo ed internazionale. Ciò avrebbe evitato la guerra
fra i poveri che oggi avviene, e nello stesso tempo si sarebbe
evitato di risolvere il problema con un forte ricorso, come è
avvenuto, al prepensionamento ed alla cassa integrazione, che è
certamente l'alternativa alla disoccupazione.
La politica di settore può anche portare alla necessità dei
prepensionamenti, ai quali non si può essere per principio
contrari, ma non deve divenire l'unica misura di intervento per
l'occupazione, come è accaduto fino ad oggi.
Certamente la nostra azione, cari colleghi, non è terminata, ed
è oggi più dura di ieri, ma ritengo che la Valle d'Aosta non debba
arrendersi. Devo dire subito, perchè ho sentito anche delle
polemiche, che queste non servono, e tanto meno serve lo scambio di
accuse o di attacchi fra le forze politiche. Dobbiamo essere tutti
consapevoli che si esce dalla crisi nella misura in cui riusciamo
ad imporre una nuova e diversa politica industriale, dentro la
quale deve trovare soluzione il problema del settore siderurgico
come degli altri settori. Inoltre, usciremo dalla crisi nella
misura in cui sapremo far assumere alla Regione un ruolo
determinante nelle decisioni che vengono assunte dal centro ed a
tutti gli altri livelli, e nel controllo degli eventuali
finanziamenti che vengono negati alle aziende pubbliche e
private.
Certamente la crisi che oggi risentiamo nel settore siderurgico
l'hanno vissuta anche altri paesi europei; in altri paesi della CEE
si è però provveduto ad effettuare le ristrutturazioni ed in
Germania, in Francia ed in altri paesi europei oggi vediamo che le
aziende siderurgiche continuano la loro produzione e garantiscono
l'occupazione. In altri paesi, dove non è stato possibile mantenere
l'occupazione nel settore siderurgico, si sono trovate anche delle
alternative; si è fatto in modo, in tanti altri paesi, di mantenere
nel settore siderurgico quelle lavorazioni che hanno certamente un
maggior valore aggiunto rispetto alle produzioni siderurgiche che
avvengono nel nostro paese. In Italia, purtroppo (ed anche se
appartengo ad un partito di maggioranza l'autocritica non fa mai
male) non ci siamo posti i problemi che si sono posti dalla altre
parti; è vero, ma è altrettanto vero che abbiamo difeso quello che
era difendibile fino in fondo, perchè non abbiamo avuto certamente
alternative.
E' mancato un piano Italia, è mancato un rapporto fra Regione e
Finsider, si è venuta a creare una situazione siderurgica per la
quale manca anche una linea sindacale unitaria, perchè i lavoratori
dell'Umbria la vedono in un modo, i lavoratori della Campania la
vedono nell'altro, i deputati dell'Umbria si riuniscono perchè le
quote dell'Ilssa-Viola vadano alla Terni, i deputati di tutti i
partiti della Campania si riuniscono e marciano su Roma perchè
Bagnoli deve essere aperto, perchè si deve difendere il centro sud.
Questa è la realtà che oggi viviamo nel settore siderurgico, per la
mancanza di interventi programmati e di quanto altro occorreva che
fosse stato fatto.
Non siamo contrari al fatto che si risolvano i problemi
occupazionali nel centro-sud ma, senza egoismo, non possiamo non
pensare che perlomeno si mantengano i posti che già esistevano al
nord, e quindi condividiamo l'ordine del giorno che è stato
elaborato, perchè siamo convinti che con esso si riapre anche per
noi un discorso nuovo ed un modo diverso di affrontare questo
problema della siderurgia.
Siamo d'accordo in modo particolare che non venga data
applicazione al decreto-legge nella parte relativa ai benefici che
andrebbero all'Ilssa-Viola; siamo favorevoli, perchè ne siamo
convinti, alla realizzazione di un incontro triangolare tra
Governo, Regione e Finsider, nel quale non andremo a sostenere che
i nostri problemi vengano risolti nell'ambito di stretti interessi
regionali e tantomeno alla luce di prerogative
socio-economico-statutarie della nostra Regione, ma dovremo
sostenere, caro Assessore Lanivi, che i problemi devono trovare
soluzione nell'ambito di una politica di settore e di una diversa
politica industriale, che vuol dire ricerca di attività sostitutive
e salvaguardia dell'occupazione.
L'incontro inoltre si rende necessario per conoscere in modo
preciso quali sono gli intendimenti della Finsider nei confronti
della Deltasider, anche in riferimento al programma che ci è stato
presentato dalla Deltasider il mese scorso. In sostanza, si tratta
oggi di aprire un discorso nuovo con il Governo, di aprire un
dialogo ed un confronto perchè la Regione possa svolgere il proprio
ruolo, così come i deputati e le forze politiche nazionali e
regionali.
Qui si è detto che ci sono responsabilità della maggioranza per
il fatto che siamo venuti a conoscenza tardi del problema
dell'Ilssa-Viola. La Valle d'Aosta non è l'Europa e neppure
l'Italia intera, credo quindi che tutte le forze politiche al loro
interno seguano i problemi che oggi esistono nella nostra Regione e
mi sembra strano che si venga in Consiglio a dire che non si era a
conoscenza di quello che accade in Valle d'Aosta. La notizia della
chiusura dell'Ilssa-Viola è stata conosciuta da tutti ieri,
nell'assemblea che è stata fatta a Pont-Saint-Martin.
Qui si parla di radicale cambiamento, di responsabilità della
maggioranza, direi che ci possono essere delle responsabilità, solo
chi non fa mai niente non sbaglia mai; molte volte è più facile
fare l'opposizione che governare, però quello che mi ha amareggiato
è stato che, dopo tanta critica nei confronti di questa
maggioranza, non ho sentito neppure una parola di critica nei
confronti degli Orlando. La controparte non è la Regione, lo dicevo
stamattina ai lavoratori quando ci siamo trovati laggiù, la
controparte sono i padroni, forse noi siamo i più vicini ed è più
facile dire che il Sindacato ha fatto questo, il Consigliere ha
fatto questo, l'Assessore ha fatto quest'altro, però la realtà è
che oggi nel nostro paese abbiamo un patronato di un certo tipo,
come abbiamo potuto verificare durante questa vertenza di lavoro,
abbiamo un patronato come gli Orlando che certamente non si pone il
problema sociale.
Pertanto oggi occorre non una rituale solidarietà nei confronti
dei lavoratori, ma occorre che la maggioranza si assuma impegni
precisi per cercare di far uscire a Valle d'Aosta dalla crisi
economica e sociale in cui è venuta a trovarsi.
Si dà atto che dalle ore 16,32 alle ore 17,26 assume la
Presidenza il Vice Presidente DE GRANDIS.
PRESIDENTE:
Ha chiesto di parlare il Consigliere Pedrini,
ne ha facoltà.
PEDRINI (P.L.I.):
Signor Presidente, ami ci miei, due
parole soltanto perchè mi pare che non si debbano ripetere sempre
le stesse cose che purtroppo conosciamo fin troppo bene.
Vorrei esprimere tre soli concetti: il primo è che abitando,
come anche il Consigliere Tonino, nella zona calda
dell'Ilssa-Viola, vivo infatti a Lillianes ed a Pont-Saint-Martin,
forse più di altri posso, essendo a contatto quotidianamente con la
gente che vive in loco, capire certi gesti, certe parole che devono
immediatamente essere dimenticate perchè, in un momento caldo come
questo, qualcuno può anche essere esasperato, e lo dobbiamo anche
capire. Questo è il primo concetto.
Il secondo è che, in effetti, l'amico Beneforti, con la sua
esperienza di sindacalista, ha centrato il problema che era il
principale, quello degli Orlando e, giunti a questo punto, non
posso accettare le critiche di alcuni Consiglieri, fra cui quelle
del Consigliere Baldassarre, che pure stimo, quando parla di questa
maggioranza e del suo Presidente. Ma io direi che quando un
Presidente della Giunta, e voglio precisare che non intendo fare
l'avvocato difensore di alcuno in quanto penso che ciascuno debba
sapersi difendere o attaccare da solo, però, ripeto, che quando un
Presidente della Giunta insieme alla Giunta ed a tutti i Capigruppo
sono decisi a tirare fuori quindici, venti, trenta miliardi per
arrivare a bloccare la chiusura dell'Ilssa-Viola, mi pare che non
si possano dare le colpe a nessuno, se non per voler fare polemica
da parte della minoranza.
Do tutte le attenuanti a quello che ha detto bene il mio amico
socialdemocratico Baldassarre, però bisogna anche capire che non è
la Regione che vuole chiudere ma, come ha detto il Consigliere
Beneforti, sono gli Orlando in prima persona, cioè degli
imprenditori che hanno sempre, e non da oggi soltanto, speculato
sulla pelle degli operai; e questo lo sostengo io che sono un
liberale.
Il terzo ed ultimo concetto è il seguente; è inutile che
facciamo grandi lai, è inutile che creiamo barricate. Vogliamo fare
la rivoluzione? Allora diciamo che noi valdostani siamo disposti a
fare la rivoluzione. Nella mia vita sono sempre andato "alla
baionetta" e quindi sono a disposizione anche per que sto, se è il
caso, però dobbiamo essere tutti d'accordo e non gridare "partiam,
partiam" come molti dicono per demagogia, e poi chi parte è il
solito Pedrini, con qualcun altro, mentre tutti gli altri restano
indietro. Questo non lo accetto assolutamente: se dobbiamo prendere
posizione o dire ai nostri deputati e senatori di votare contro il
decreto-legge mi sta tutto bene, l'ordine del giorno lo approvo
incondizionatamente, però è inutile che siamo qua a piangere
lacrimoni e ad asciugarci con il fazzoletto.
Bisogna studiare una soluzione diversa perchè i problemi che ci
stanno davanti, come ha ben detto il Consigliere Beneforti, come
Bagnoli, come la Falk e via dicendo, sono enormemente più gran di
rispetto a quelli dell'Ilssa-Viola, per cui sarebbe bene che, con
l'iniziativa dell'Assessore Lanivi, con firme di garanzia e con il
sostegno delle banche, venisse qualcuno a dirci di essere disposto
ad occupare un capannone dell'Ilssa Viola. Se ognuno di noi si
interessasse in questo senso (anch'io, non in prima persona, sia
ben chiaro, mi sono preoccupato ed ho trovato qualcuno) e portasse
un industriale a Pont-Saint-Martin per utilizzare i capannoni che
già ci sono, probabilmente avremmo risolto il problema della bassa
Valle e del lavoro dei nostri operai, perchè se l'imprenditore che
viene ad operare qui è già più o meno impegnato in quel settore
produttivo così come lo è chi no portato io) e trova in loco della
manodopera che è all'altezza della situazione, non deve fare venire
degli operai dall'esterno, perchè sarebbe inutile.
Quindi il concetto di chiusura del mio intervento è proprio
quello di fare tutto ciò che è possibile per mantenere in piedi le
strutture che già esistono, ma siccome tutti quanti, dentro di noi,
pensiamo che sarà una battaglia molto difficile e, se si riuscirà a
fare qualcosa, sarà proprio grazie alla volontà di Dio, oltre che
della nostra, vediamo di correre ai ripari e tutti insieme
cerchiamo di dare una mano alla bassa Valle trovando degli
industriali e degli imprenditori che siano all'altezza della
situazione, non quelli che come sempre ci hanno fregato nel
passato, e questo l'ho già detto la prima volta che si creò una
cooperativa ad Arnad, ma non voglio adesso fare polemiche, anche se
in quella occasione fui l'unico a votare contro.
Si è fatto sempre e solo della demagogia, questa è la realtà,
non si è mai entrati nel vivo della questione, nè si è mai detto
che si buttavano dei miliardi dalla finestra, perchè quella era la
linea politica che si doveva seguire.
Oggi è venuto il momento di mettere un punto fermo e di trovare
della gente all'altezza della situazione, se vogliamo che il nostro
paese continui a progredire.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI (N.S.):
Chiedo scusa al Presidente, ma non sapevo
che stessimo proseguendo con le richieste di intervento di questa
mattina, per cui mi ero assentato per una richiesta degli Uffici,
quindi chiedo scusa anche ai colleghi Consiglieri.
La giornata di oggi è particolarmente triste per la nostra
Regione, perchè purtroppo abbiamo dato dimostrazione di quanta
debolezza, anzichè forza, c'è da parte nostra nel chiedere quello
che spetta di diritto ad ogni cittadino ed è previsto anche dalla
Costituzione, e cioè il diritto al lavoro od a potersi guadagnare
onestamente la propria vita.
Questa debolezza è dimostrata dal fatto che, nonostante ci sia
una unità di intenti, sembra che le prospettive per l'Ilssa-Viola
siano quelle che noi da tempo andavamo denunciando già dal momento
in cui nell'Ilssa si è effettuata la chiusura della produzione
cosiddetta a caldo; ma altri hanno fatto questo tipo di analisi ed
abbiamo sentito lo stesso Presidente della Giunta, di fronte ai
lavoratori dell'Ilssa, denunciare l'impotenza o comunque
l'atteggiamento che c'è stato a livello tecnico rispetto alle
soluzioni da noi prospettate nei confronti del problema
dell'Ilssa.
Simo di fronte ad un secco no, ad una volontà di chiusura, ad un
gravissimo arretramento di tutta una cultura che potremo definire
sindacale, che si ritrova oggi a gestire la guerra fra i poveri,
dopo che per anni si è battuta per lo sviluppo del Mezzogiorno del
nostro paese, per il miglioramento delle condizioni di vita di
tutti i lavoratori sui posti di lavoro ed al di fuori di essi.
Oggi ci ritroviamo, in queste condizioni, a farci la guerra, a
strapparci quote di mercato, mentre manca, o quanto meno non ci è
dato di conoscere, un disegno complessivo con il quale il nostro
paese affronti da pari a pari i suoi partners all'interno della CEE
e faccia valere i suoi diritti all'interno di questo mercato.
Purtroppo la nostra impressione è che le forze politiche che
gestiscono la cosa pubblica nel nostro paese, troppo impegnate a
mantenere gli equilibri di potere e le proprie clientele, a
mantenere ciascuno per la propria corrente il proprio scranno, non
siano state in grado di strappare, a livello CEE, prospettive
migliori. Questo cosiddetto pro getto Italia si dimostra per la
Regione Valle d'Aosta, più che un progetto un disastro.
Mi auguro che il Presidente della Giunta possa portarci delle
notizie migliori al suo rientro da Roma, anche sedevo dire di non
essere ottimista in questo senso. Come sempre, quando ci viene
richiesto, diamo la nostra disponibilità e non mandiamo segnali di
chiusura, anzi per quello che sono le nostre modeste disponibilità,
siamo pronti a dare un contributo in favore dell'occupazione della
nostra Regione, ma non per questo ci dimentichiamo quali sono i
nomi con cui bisogna avere a che fare in questo momento, e cioè i
nomi di Darida, di Prodi, cioè i nomi dei democristiani che da
sempre governano il nostro paese, che fanno parte anche della
maggioranza regionale e che, nonostante la presa di posizione che
sembra dovrà essere unanime su questo ordine del giorno, non
riescono ad ottenere quello che dovrebbero, quello che la loro
presenza all'interno di questa maggioranza dovrebbe garantire, e
cioè il fatto che la nostra Regione venga ascoltata dal Governo
centrale.
E' troppo comodo, lo ripeto, sbandierare le amicizie, mentre
sarebbe molto più corretto fare in modo che i problemi possano
venire affrontati, che si possa discutere, che la Valle d'Aosta dia
il suo contributo in questo grave momento di crisi industriale, sia
all'interno del sistema economico del nostro paese che del mercato
comune; capiamo che ci sono dei cambiamenti da fare, su questo non
ci sono dubbi, ma non accettiamo che non si dia la possibilità alla
nostra Regione di far sentire la propria voce per cercare di
salvaguardare tanta parte di posti di lavoro che, anche se in
apparenza possono sembrare superflui, in realtà rappresentano, se
vengono a scomparire, un grave turbamento non solo del sistema
economico regionale, ma anche dello stesso sistema sociale, con
ripercussioni sullo stesso ordine pubblico, quali oggi abbiamo
potuto verificare perchè, quando alla gente si toglie la terra da
sotto i piedi, essa perde evidentemente la capacità di
giudicare.
Oggi abbiamo sentito dei lavoratori che hanno detto chiaramente
quello che pensano, ed io personalmente mi prendo quella piccola
parte di responsabilità che può avere il gruppo politico cui
appartengo, ma vorrei che chi ha le responsabilità più grosse
avesse il coraggio di assumersele fino in fondo. E da qui emerge
una critica rispetto all'enorme disponibilità finanziaria che da
alcuni anni ha la nostra Regione e che si rispecchia in una
incapacità di muovere questa massa di denaro per creare un futuro
per la nostra Valle. I presupposti della chiusura dell'Ilssa e,
prima ancora, della Montefibre, ed i presupposti - scongiuriamo che
non sia così - per la chiusura della Cogne ci sono tutti;
l'Amministrazione regionale non ha un piano organico, non ha mai
posto in essere niente di serio o di concreto per muovere questa
massa di denaro affinchè si tamponi questo stato di cose e si vada
verso un futuro positivo. Continuiamo invece con degli interventi
estemporaranei, investiamo soldi per acquistare caselli
autostradali, per acquistare delle aziende che forse non hanno
bisogno dei nostri soldi, mentre non riusciamo ad avere una
politica intelligente a livello industriale. Tutte le aziende in
cui interveniamo disgraziatamente chiudono, non so se per
incapacità o per quale altro motivo: è di questi giorni la chiusura
della Maxel, mentre si mormora la stessa cosa rispetto alla Coros.
E' mai possibile che delle aziende come la Quinzio e Rossi
diventino Imva, e poi cambino ancora nome, per ritrovarsi alla fine
sempre nelle stesse condizioni?
Non possiamo continuare su questo binario, non è possibile, ed
in questo senso mi sento di fare una critica al Governo regionale,
non tanto per lo specifico problema dell'Ilssa, quanto per questa
incapacità di muovere una massa di denaro che, nel contesto della
nostra Regione, potrebbe permettere di porre mano, anche se ci
lasciassero da soli, al nostro futuro. E invece continuiamo con la
politica del contributo, con la politica delle strade, con gli
interventi slegati uno dall'altro: è su questa politica che mi
sento, in pieno, di fare una critica a questa Giunta.
Ciò non toglie che la nostra disponibilità resti non solo nei
confronti dei lavoratori, verso i quali è piena e totale, ma anche
nei confronti di questa Giunta, se volesse e se accettasse il
dibattito su certi temi, anzichè venire qui a proporceli per
costringerci, in momenti gravi come questo, a votare degli ordini
del giorno, ma poi, nella realtà dei fatti, a preferire di
continuare con degli accordi cosiddetti di legislatura che però
mostrano la corda di fronte alla mancanza di ascolto che viene data
alla Regione nei momenti importanti. Questa mancanza di ascolto è
determinata dalla mancanza di contatto con il centro, da parte e
nei confronti di quelle forze nazionali che da sempre governano
certi Ministeri: tanto per dirne uno, il Ministero dell'Interno non
è mai stato abbandonato dalla Democrazia Cristiana, che ha
preferito piuttosto abbandonare la Presidenza del Consiglio. Questa
è una cosa che dovrebbe fare riflettere, forse il Ministero
dell'Interno è persino più importante della Presidenza del
Consiglio.
Comunque questa è una digressione che ben poco aveva a che fare
con l'argomento in questione, che però permette forse di inquadrare
quali sono le responsabilità, quali sono i nomi e quali le forze
politiche sulle quali il Consiglio deve premere, perchè sono le
forze che effettivamente detengono il potere a Roma, e non possono
permettersi di mostrare una faccia o l'altra, a seconda degli
interlocutori del momento.
PRESIDENTE:
Ha chiesto di parlare il Consigliere
Pollicini, ne ha facoltà.
POLLICINI (A.D.P.):
Mi domando cosa potrebbero pensare i
lavoratori che abbiamo visto stamani in sciopero, se ci sentissero
polemizzare, in sostanza sulla loro pelle. Mi rifiuto di
polemizzare, anzi non avrei nemmeno voluto prendere la parola
perchè secondo me era sufficiente l'ordine del giorno che
rappresentava, ritengo, lo spirito di questo Consiglio, e
certamente avremmo fatto meglio a discutere meno e ad agire di più.
Ma, visto che, ad un certo punto, tutte le forze politiche si sono
esibite nella discussione sulla situazione di crisi che stiamo
attraversando, voglio fare anch'io due considerazioni molto
brevi.
Prima di tutto ritengo che i lavoratori abbiano bisogno di fatti
concreti, però attenzione: occorre essere realisti, in quanto
stiamo operando in un paese che ha circa tre milioni di disoccupati
e dove i giovani non riescono ad essere collocati, stiamo operando
all'interno di una comunità europea che ha diviso le quote residue
di consumo e quindi di produzione dell'acciaio. Non dimentichiamo
la grossa rivoluzione provocata dalle materie plastiche, che hanno
sostituito per il 70% l'acciaio e questo ha trasformato, non solo
sotto il profilo industriale, ma anche sotto quello
socio-economico, la geografia occupazionale del nostro paese
nell'Europa e nel mondo; vorrei inoltre sentire cosa ne pensano i
parlamentari del partito comunista di Terni quando si dice loro che
Terni ha acquisito le quote dell'Ilssa-Viola, e vorrei sapere
invece cosa ne pensano i rappresentanti del partito comunista di
Aosta quando si dice loro che le quote dell'Ilssa Viola sono andate
a Terni.
Occorre fare uno sforzo comune di coerenza e di razionalità per
poter capire in che quadro complessivo stiamo operando, perchè non
posso accettare il discorso fatto stamani dal Consigliere Torrione,
che è il discorso degli amici degli amici; ritengo chè la carica di
Presidente del Consiglio dei Ministri è una carica istituzionale e
non di partito ed in quanto tale chi la ricopre ha il dovere di
sentire anche la Valle d'Aosta, a prescindere dal quadro politico
della sua maggioranza. Questa è serietà nei confronti di chi oggi
rischia di perdere il posto di lavoro; non si può strumentalizzare
una drammatica crisi occupazionale come quella particolare
dell'Ilssa-Viola, e comunque anche della Cogne, per rimettere in
discussione equilibri politici ed altro, oppure non abbiamo capito
niente di quello che è il ruolo del Consiglio regionale. Altrimenti
facciamo una copia fotostatica del Governo nazionale, la portiamo
qui in Regione e stiamo tranquilli: siamo amici degli amici ed
anche se non so come andrà a finire, avremo rispettato un
"principio politico"; per alcuni certamente, ma non per me.
Allora, introducendo il discorso, vorrei fare due
considerazioni: prima di tutto il Consigliere Tonino stamani diceva
che la Giunta si è mossa troppo debolmente, e qui vorrei ricordare
che, seppure sia sempre possibile fare di più per tutti, la Giunta
ha fatto quello che poteva fare in questo quadro regionale,
nazionale ed internazionale. La Giunta non è un industriale, non
gestisce la Finsider nè il Ministero delle Partecipazioni Statali,
non può ammazzare il Ministro, o gli Orlando, per dirla
brutalmente.
BALDASSARRE (fuori microfono):
Può incontrare il
Ministro....
POLLICINI (A.D.P.):
Consigliere Baldassarre, questa
risposta devo dargliela, perché me l'ha provocata; lei dice:
contattare un Ministro. Ho qui un manoscritto di un Ministro, l'on.
Longo, che il 10 dicembre 1983 era Ministro del Bilancio.
Contattato tempestivamente, il Ministro del Bilancio scrive di sua
mano che (attenzione!) egli si impegna ad assicurare il rispetto
degli impegni assunti già dai suoi predecessori, ed inoltre si
impegna alla convocazione in tempi brevissimi di una riunione
collegiale con i Ministri del Lavoro, dell'Industria e delle
Partecipazioni Statali per esaminare le possibili ipotesi di
intervento nell'ambito pubblico e privato. L'on. Longo afferma
ancora che la questione della Valle d'Aosta è un problema che, per
la sua importanza, assume rilievo nazionale e come tale sarà
affrontato dal Governo. Questo l'ha scritto il Ministro in virtù
non solo di lettere ma anche di incontri avuti più volte con
lui.
Abbiamo contattato più volte Ministri e Sottosegretari, che ci
hanno sempre fatto promesse, anche se risultati concreti non ne
abbiamo mai ottenuti. Quindi non si può imputare la negligenza e la
mancanza di volontà politica degli altri a questa Giunta ed a
questa maggioranza; per fare un matrimonio, collega, bisogna essere
in due, e nel nostro caso l'altra parte non intende sposarsi, forse
intende sposare altri, magari Terni o Bagnoli che hanno più
deputati. Non voglio polemizzare, ma bisogna anche avere il
coraggio di dire queste cose.
Altri aspetti che mi pare vadano detti sono quelli legati al
problema della programmazione industriale: come si fa a programmare
in presenza di una situazione in cui non si sa quali spazi abbia
l'industria in questo paese? La Regione è disponibile ad entrare
finanziariamente per sostenere la Cogne, ma solo di fronte a piani
precisi come è pronta ad acquisire i capannoni dell'Ilssa-Viola per
metterli a disposizione di altri, a ricercare altri. Ma bisogna
fare attenzione, perchè le iniziative industriali non si trovano al
supermercato, non si comprano per strada, e siccome devono venire
dall'esterno perchè in Valle manca una imprenditoria locale, anche
per ragioni di dimensioni (siamo, in fondo, solo cento-diecimila
abitanti, non occorre neanche scandalizzarsi se qui non esiste un
tessuto industriale, occorre che vengano quindi dall'esterno, con
tutti i rischi che comporta trattare con gente che non si conosce.
Non dimentichiamo che siamo riusciti ad ottenere l'arrivo in Valle
di una piccola ma significativa iniziativa della Olivetti: queste
cose in Consiglio non si sentono mai dire. Questa battaglia non
deve essere di retroguardia, ma è comunque una battaglia
difficilissima; quando la minoranza non colloca il problema in
questo quadro abbiamo dei dubbi sulla volontà concreta di
contribuire tutti insieme alla soluzione.
Voglio solo far presente al Consiglio che non esiste spazio per
nessuno, neanche per chi specula; la situazione è drammatica, per
cui, se le cose vanno male, non ci guadagna nessuna delle forze
politiche presenti in questa Regione, e se qualcuno pensa questo ha
sbagliato i conti anche sul piano politico, oltre ad avere assunto,
sul piano morale,un comportamento scorretto.
Dobbiamo fare il massimo sforzo tutti insieme per vedere di
tamponare una situazione che è drammatica: rendiamoci conto che la
Cogne aveva settemila dipendenti quando la città di Aosta aveva
ventiquattromila abitanti; oggi Aosta ha trentottomila abitanti e
ci avviamo ai duemila dipendenti Cogne, e le prospettive nazionali
prevedono un aumento del numero di tre milioni di disoccupati. Dico
allora che non ci guadagna neanche la minoranza ad aprire una
polemica facendo lo scaricabarile o accusando le responsabilità
altrui; occorre che tutti ci impegniamo insieme per trovare la
soluzione, tenendo presente che i lavoratori non ci assolverebbero
certamente se venissero a sapere che in quest'aula il discorso è
affrontato in una maniera tale per cui prima c'è il partito e poi
vengono gli interessi di chi sta perdendo il posto di lavoro.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA (P.C.I.):
Siamo dell'idea che questo dibattito
debba tener conto della esperienza che abbiamo vissuto partecipando
alla manifestazione dei lavoratori e quindi debba avere anche il
senso della drammaticità della situazione che abbiamo potuto
verificare essere nell'animo dei lavoratori dell'Ilssa-Viola e
della Deltasider. E' tragico che i lavoratori siano costretti ad
azioni clamorose solo per raggiungere l'obiettivo di far parlare un
minuto la rete nazionale della RAI sulla situazione in cui si
vengono a trovare; e sono lavoratori non di aziende decotte, ma di
aziende che possono avere un ruolo produttivo, che vengono colpite
per interessi particolari quali quelli degli Orlando, o per una
serie di incapacità a livello dirigenziale, quali quelli della
Deltasider.
Crediamo perciò di aver tenuto fino a questo momento, rispetto a
queste vicende, un comportamento molto responsabile; ci siamo
occupati costantemente della situazione della Deltasider e
dell'Ilssa con atti del Consiglio, abbiamo cercato di promuovere
iniziative in collegamento anche con i parlamentari del gruppo
comunista, ne parlava stamattina il Consigliere Tonino ed
eventualmente su questo punto riprenderà la parola, ma soprattutto
in questi giorni abbiamo evitato in ogni modo di rompere il fronte
unitario delle forze politiche nel confronto con i lavoratori. Ci è
stato chiesto che alla Assemblea dei lavoratori parlasse solo il
Presidente della Giunta e l'Assessore e noi abbiamo accettato, così
come abbiamo accettato che questa mattina parlassero il Presidente
del Consiglio e l'Assessore all'Industria, sempre per dare ai
lavoratori il senso che tutte le forze politiche, al di là delle
ragioni di schieramento, erano unite sul punto della difesa
dell'occupazione.
Non si può però pretendere, questo lo diciamo ai colleghi della
maggioranza, che quello che non vogliamo dire a Roma, perchè in
quella sede vogliamo presentare un fronte unito, non possa neanche
essere detto in questo Consiglio; ci stiamo anzi chiedendo se non
abbiamo esagerato nell'essere responsabili al punto di non far più
neppure comparire quali sono le responsabilità altrui.
Credo che il Governo regionale, giustamente, possa dire che le
prime responsabilità sono del Governo nazionale, perchè è indubbio
che il Governo nazionale non ha esercitato in questa difficile
partita all'interno della CEE tutto il ruolo che poteva esercitare
per difendere la produzione italiana e le quote di mercato degli
impianti siderurgici italiani. E' vero che è mancata una politica
industriale a livello nazionale, nei diversi settori, capace di
dare sviluppo e occupazione, però esistono anche responsabilità del
Governo e della maggioranza regionali. Nono sono responsabilità che
vogliamo addebitare in modo particolare a questo Governo regionale
o a questo Assessore: sono responsabilità che hanno una loro storia
alle spalle e ci auguriamo che proprio la drammaticità della
situazione possa provocare un cambiamento di rotta che permanga nel
tempo, per cui si volti pagina rispetto al passato e da oggi in poi
ci si comporti in modo differente.
Diceva stamattina, con un suo lapsus, il Presidente del
Consiglio che il Consiglio regionale "si ravvede" nell'ordine del
giorno; noi voteremo questo ordine del giorno unitario, però non
abbiamo niente di cui ravvederci da questo punto di vista, mentre
pensiamo che qualcun altro abbia da ravvedersi per alcuni aspetti.
E' stato un lapsus freudiano perchè, lo ripetiamo, i cinque anni di
Assessorato all'Industria guidati dalla Democrazia Cristiana nella
passata legislatura hanno rappresentato le premesse per questa
situazione. Questo è un discorso che vogliamo fare chiaro e tondo,
e queste responsabilità non vengono cancellate dal fatto che oggi
votiamo un ordine del giorno unitario...
BORBEY (fuori microfono):
E' un discorso
semplificato...
MAFRICA (P.C.I.):
Non è semplicistico, allora Le ricordo,
Assessore Borbey, che l'Assessore Chabod ha tenuto nascosta la
lettera di chiusura della Montefibre per un mese, prima di portarla
a conoscenza di questo Consiglio; sempre l'Assessore Chabod si è
fatto portatore delle dichiarazioni degli imprenditori in numerose
occasioni, portando qui delle veline invece che le posizioni
dell'esecutivo; dovreste inoltre ricordarvi che, quando sono stati
concessi i sei miliardi di prestito all'Ilssa-Viola, avevamo
chiesto di condizionare questo prestito alla presentazione di un
piano produttivo, ed invece sono stati concessi i sei miliardi
senza la garanzia di nessun piano di questo tipo.
Quando alcuni Assessori, o lo stesso Presidente della Giunta,
hanno posto, rispetto alla situazione di drammaticità
dell'industria valdostana, il problema che queste industrie erano
grandi, che erano industrie non valdostane, che erano industrie che
presentavano problemi di estraneità rispetto al tessuto della Valle
d'Aosta, tutto questo non ha influito. Crediamo che queste
responsabilità del passato pesino ancora oggi nella situazione di
queste aziende, anche se oggi, indubbiamente, c'è un atteggiamento
di maggiore attenzione, ma non sappiamo se definirlo più efficace e
se possa portare a risultati migliori.
Non possiamo dire che sia più efficace perchè, per il momento,
rimane un atteggiamento limitato sul piano politico in quanto
finora, mentre a livello di Consiglio regionale si prendono
determinate iniziative, non c'è stato un corrispondente
atteggiamento a livello di Governo; i parlamentari della Valle
d'Aosta, che sono l'espressione di due movimenti autonomisti, fino
ad oggi hanno dato un appoggio incondizionato al Governo, non hanno
mai posto in modo alternativo il loro sostegno al Governo rispetto
a gravi situazioni che si venivano a presentare in Valle d'Aosta.
Ci è stato detto nell'Assemblea di ieri che da adesso in poi le
cose cambieranno, ma noi questa promessa vogliamo verificarla.
Fino ad oggi sono mancati, da parte dell'esecutivo, i rapporti
stabili, assidui ed efficaci con il Governo nazionale, tant'è vero
che siamo riusciti ad ottenere un incontro con la Flnsider solo
dopo che la stessa aveva già trattato per conto suo con gli Orlando
ed aveva già in sostanza deciso cosa fare. Chiedo all'Assessore
quale spiegazione potrà darmi di questo fatto: perchè non siamo
riusciti ad avere un incontro con la Finsider prima che questa
trattasse con gli Orlando, in modo che potessimo fare delle
proposte di qualche efficacia in precedenza?
Credo che in questo si dimostri la debolezza di un esecutivo
regionale che nella sua maggioranza è composto da forze
autonomistiche che hanno quindi un forte riferimento in sede locale
ma non a livello nazionale, e che non sono riuscite finora a
stabilire un collegamento stabile, a livello istituzionale, con il
Governo, mentre era in questa direzione che bisognava andare,
dimostrandosi molto più decisi e molto più assidui. Esiste poi
nella maggioranza un'altra forza che è la Democrazia Cristiana che
a nostro giudizio non ha esercitato come avrebbe dovuto questo
ruolo di collegamento con il Governo nazionale. Per cui, quando la
Valle d'Aosta fa delle richieste, viene a mancare sia il
collegamento istituzionale che il collegamento politico.
Pensiamo che la debolezza dell'esecutivo si dimostri anche sul
piano della proposta: finora c'è stata la disponibilità a stanziare
del denaro, ma non c'è stata una proposta efficace della Regione
Valle d'Aosta che contempli tutti gli aspetti, per esempio quelli
relativi alla forma societaria, al piano produttivo e alle
produzioni possibili. Come Regione Valle d'Aosta abbiamo incaricato
tecnici di fama di compiere gli studi più diversi ma, finora,
rispetto alla situazione drammatica dell'Ilssa-Viola e della
Deltasider, la Valle d'Aosta va a chiedere al Governo ed ai
Ministri di salvare i posti di lavoro, dicendo di essere disposta a
spendere del denaro, senza però formulare proposte credibili sul
piano delle società, degli impianti e delle produzioni, e sul piano
delle alternative rispetto ai piani fatti dal gruppo dirigente
della Deltasider, mentre è proprio in questa direzione che dobbiamo
andare avanti.
Abbiamo detto che non vogliamo rompere, rispetto all'esterno, il
fronte unitario: i parlamentari comunisti, per quello che ci
riguarda, possono essere portati a farsi carico dei problemi delle
aziende valdostane, almeno noi faremo tutto il possibile ed il
Consigliere Tonino, che ha mantenuto i collegamenti, potrà dirvi
qualcosa di più preciso. Siamo inoltre disponibili rispetto a tutte
le iniziative che si vogliono prendere all'esterno di questo
Consiglio nei confronti dei Ministri, degli Enti di Stato e di
Governo; non chiedeteci però di coprire tutto con una pennellata di
un colore indistinto, di non poter neppure dire in questa sede
quali sono le responsabilità dei passati esecutivi.
Non ci sottrarremo a nessuno sforzo unitario, voteremo questo
ordine del giorno, però non possiamo fare neppure sconti su
responsabilità che finora riteniamo ci siano state, anche a livello
locale.
PRESIDENTE:
Voglio ricordare al Consigliere Mafrica che,
nel mio intervento di questa mattina, intendevo dire "si riconosce
nell'ordine del giorno".
Ha chiesto di parlare il Consigliere Segretario Tamone, ne ha
facoltà.
TAMONE (U.V.):
C'est avec un certain malaise que je
prends la parole, parce que je me rends compte que, en face d'une
réalité qui devient de jour en jour plus dramatique, à l'intérieur
de ce Conseil on essaye simplement de justifier nos positions
réciproques, et cela me déplaît beaucoup parce que je serais
peut-être obligé de justifier moi aussi notre position.
Au contraire, je crois que nous devons affronter ce problème
avec une autre mentalité: si on reste sur nos positions pour dire
que nous sommes les meilleurs, à mon avis il n'y a pas de
possibilités d'en sortir. Ici il se joue un match qui nous dépasse
de beaucoup, c'est un peu comme si au championnat du monde il y
avait l'équipe qui a le titre de champion du monde qui joue avec
une équipe de paralytiques. Vous me permettez, nous sommes dans ces
conditions, et nous, qui sommes les paralytiques de cette
situation, si nous mettons la bagarre entre nous en essayant de
démontrer que quelqu'un est meilleur que les autres, nous n'aurons
aucun résultat positif de cette bataille.
Je crois que c'est la première constatation que je veux faire ce
soir ici, justement parce que ce matin quand je suis descendu à la
manifestation, moi, qui avais participé aussi à la manifestation de
1979 ayant plus ou moins le même but, j'ai vu que le climat qui
règne parmi les travailleurs est différent, parce qu'ils se rendent
compte, même si inconsciemment, que nous vivons dans une situation
d'extrême faiblesse.
Je dois reconnaître, d'ailleurs l'a déjà fait dans son
remarquable intervention l'ami Pollicini, que ce gouvernement et
les gouvernements qui l'ont précédé n'ont peut-être pas été à
l'hauteur de la tâche; mais est-ce qu'il y aurait des gouvernements
régionaux qui puissent être à l'hauteur de la tâche en ce moment,
quand nous voyons des industries, comme celles des Etats-Unis, qui
vivent de crises atroces dans le domaine qui nous concerne? C'est
dans ce sens que nous devons regarder à ce problème: avec un peu
d'objectivité et en nous soulevant un peu tous de nos positions. Si
nous ferons ça, quelque chose pourra encore en sortir, autrement je
crois que la situation difficilement aura des débouchés
favorables.
Quelqu'un ce matin a voulu parler des responsabilités de la
majorité et d'un modèle de développement valdôtain qui serait sans
industries. Nous voulons encore inviter aujourd'hui ces Conseillers
à relire le programme de législature que nous avons soumis à ce
Conseil régional, et en plus nous voulons dire que vous devez
essayer de jeter un coup d'oeil sur les actes concrets que ce
gouvernement a réalisé de 1983 jusqu'à maintenant. Ce sont des
faits qui vont dans la direction contraire à celle qui a été dite
ce matin.
On parlait de faits concrets, et je me refais encore à M.
Pollicini, parce qu'il a fait à mon avis la plus intéressante des
interventions; ici pour concrétiser n'importe quel type
d'initiative, ceux qui ont la possibilité à la fois de pouvoir
parler de ce problème se rendent très bien compte que les temps ne
sont pas de temps courts, mais ils sont, au contraire, très longs,
et si ce matin un ouvrier nous demandait: "Diteci qualcosa subito",
on aurait répondu que si c'était quelque chose qui pouvait porter
tout de suite à une solution, c'était un mensonge, parce qu'il n'y
a pas de solutions miraculeuses.
Je ne suis pas ici pour dire que je comprends le gouvernement de
l'Etat Italien, qui évidemment prête très peu d'attention au
problème, et cela a été démontré par l'ami Pollicini, mais je crois
que nous aurions d'autres possibilités de prouver son
désintérêt.
Une autre considération d'ordre général c'est qu'en Italie il
y
a 3 millions de chômeurs et en Vallée d'Aoste 3000, donc
le problème valdôtain, même si pour nous est dramatique, c'est un
millième des problèmes italiens. Qu'on le veuille ou non, le
gouvernement italien, et ici je le comprends parce que moi aussi je
suis "nomme de gouvernement" et homme d'Administration, le
gouvernement italien a aussi des problèmes d'autre niveau à devoir
résoudre.
L'Italie entière vit un moment de drame, et ce n'est pas
seulement un problème de la vallée d'Aoste, parce que s'il
s'agissait de cela, que nous fassions ou non partie d'une équipe
gouvernementale avec la présence en Vallée d'Aoste du parti du
Président du Conseil, le problème on l'aurait déjà résolu. C'est
que le drame existe là où aussi il y a en majorité les forces qui
font partie du "Pentapartito" de Rome.
La restructuration de la Fiat, qu'est-ce qu'elle a voulu dire
pour le Piémont? De 40 a 50 mille places de travail en moins. Et
alors, face à ce numéro, qu'est-ce qu'on pense? C'est nous qui
devons ici essayer de voir ce que nous pouvons faire avec nos
forces, d'avoir aussi la disponibilité, qui soit basée sur notre
capacité à donner quelque chose vis-à-vis de ce auquel nous nous
déclarons disponibles.
Beaucoup de choses ont déjà été faites, je voulais seulement
rappeler ce qu'avait dit ce matin l'Assesseur Lanivi vis-à-vis du
méthane, qui représente une infrastructure fondamentale et
importante pour un discours industriel de l'avenir, mais en plus je
crois qu'on devrait essayer de faire encore une proposition sur le
plan sidérurgique, que une proposition qui peut partir du mot
synergie. Tout dernièrement on a employé dans cette salle des mots
difficiles, ce mot aussi a été employé par quelqu'un d'autre; je
crois qu'il puisse exister des possibilités de synergie entre les
deux industries valdôtaines de l'acier, même du point de vue
technique. C'est un chemin à explorer, même si nous nous rendons
compte que, cela dit, ce n'est pas que les problèmes se seront
résolus par eux-mêmes, au contraire.
M. Pedrini l'a dit avant, nous sommes tous conscients que le
problème de l'Ilssa Viola est peut-être sans débouché, et alors
nous devons nous poser la question de comment en sortir, mais avant
tout on doit surtout, en ce moment dramatique, voir de réaliser des
projets qui puissent tamponner la situation, essayer de mettre des
remèdes, au moins temporaires, à la situation.
Dans ce domaine quelque chose la Région l'a déjà faite, d'autres
choses elle pourra faire dans le proche avenir. On pourrait
rappeler les interventions du plan F.I.O., cette année, dans le
budget que nous avons approuvé l'autre jour, il y a le plan
régional pour les investissements et l'occupation; il y a encore
les grandes oeuvres qui devraient être réalisées en Vallée d'Aoste
(qu'on puisse les partager au moins), par exemple l'autoroute, qui
pourrait être une soupape de sauvetage pendant une dizaine d'années
et assurer un certain nombre de places de travail, si nous pouvions
fournir nous la main-d'oeuvre préparée à cette tâche, et je crois
qu'il faudra aller dans ce sens pour tamponner la situation.
Après, nous devrions être à même, nous, de sortir une
proposition stratégique qui puisse aller dans la direction, si pas
de la sauvegarde, quand même du maintien, comme d'ailleurs nous le
disons dans notre programme de majorité 1983/ 1988, des places de
travail dans le domaine industriel.
Ce sera un effort global qui devra être accompli par toutes les
forces pour arriver à mettre sur pied ce plan, qui d'ailleurs
n'existe pas ni au niveau italien ni au niveau européen en ce
moment.
Pour ce qui est de nos responsabilités en tant que mouvement
politique, nous avons discuté hier soir longuement de la question
de l'Ilssa Viola au Comité exécutif; ce n'est pas vrai que MM.
Fosson et Dujany ont donné des appuis "a scatola chiusa" aux
différents gouvernements qui se sont succédés, je veux rappeler
seulement que M. Craxi, au moment de son installation à la
Présidence du Cabinet, s'était engagé pour donner solution dans un
bref délai aux problèmes plus importants qui concernaient la
communauté du Val d'Aoste. Cela n'a pas été fait, mais cet
engagement avait été pris formellement par le Président du Conseil
des Ministres.
S'il n'y aura pas une prise de position précise de la part du
gouvernement italien vis-à-vis de ces problèmes dramatiques que
nous vivons dans le secteur de la sidérurgie, l'Union Valdôtaine se
prépare à enlever sa confiance et son appui à ce gouvernement, sans
aucune crainte.
Cela dit, je veux encore répéter, en partageant l'avis de M.
Beneforti, que nous sous-évaluons un peu dans cette situation le
rôle des Orlando, qui a été le plus antipathique et peut-être,
entre guillemets, même le plus malhonnête; ils ont profité de
toutes les possibilités d'obtenir de la part du gouvernement
italien et de la CEE le maximum de subventions pour installer des
établissements technologiquement avancés et pour les démolir, et en
même temps il ont pris l'argent de deux côtés. Aujourd'hui, pouvoir
imaginer de faire asseoir une famille comme les Orlando, qui a
peut-être d'autres intérêts, à une table de pourparlers, c'est
plutôt un rêve qu'une réalité, face aussi aux disponibilités qu'il
y avait eu de la part du gouvernement régional vis-à-vis de l'Ilssa
Viola. La responsabilité des Orlando doit être mise bien en
évidence dans cet te vicissitude de l'Ilssa Viola.
Nous nous approchons à la votation du document que nous
partageons entière ment, parce que nous le croyons complet et
valable, et nous espérons qu'il puisse former la base d'un possible
débat aussi avec le gouvernement italien, mais surtout d'un
possible comportement unitaire qui puisse permettre de recréer une
industrie valdôtaine qui soit à même de tenir le coup.
Si dà atto che dalle ore 17,37 alle ore 17,42 assume la
Presidenza il Vice Presidente DOLCHI.
PRESIDENTE:
Prima di proseguire nella discussione,
comunico che una parte dei lavoratori dell'Ilssa-Viola, in riunione
nel salone delle manifestazioni, hanno chiesto l'intervento
dell'Assessore all'Industria
e
del sottoscritto per essere
messi a conoscenza dell'ordine del giorno che è oggetto della
discussione in corso.
Chiedo pertanto a coloro che hanno chiesto di intervenire di
soprassedere alla loro richiesta e di passare immediatamente alla
votazione dell'ordine del giorno, in modo che sia l'Assessore che
il sottoscritto possa scendere dai lavoratori dell'Ilssa-Viola ad
illustrare l'ordine del giorno votato dal Consiglio regionale,
aderendo così alle loro sollecitazioni.
Ha chiesto di parlare il Consigliere Tonino per mozione
d'ordine, ne ha facoltà.
TONINO (P.C.I.):
Sono d'accoro nel votare subito il
documento per poi scendere ad illustrarlo ai lavoratori che sono
riuniti in Assemblea, soprassedendo quindi alla discussione, che
penso comunque debba essere conclusa in seguito.
Ho chiesto la parola perchè vorrei anche che fosse spiegato,
siccome parleranno il Presidente del Consiglio e l'Assessore, quali
saranno domani le azioni politiche che, conseguentemente
all'approvazione di questo ordine del giorno, il Consiglio e le
forze politiche della Valle d'Aosta metteranno in campo, per
evitare di ricadere nella solita manifestazione di solidarietà che
rischia anche di esasperare gli animi.
Ora si tratta di passare (scusate se adopero un termine anche
troppo usato) ai fatti, ed è necessario che a questa manifestazione
di oggi corrisponda domani una iniziativa politica, ad esempio
potremo fare, martedì prossimo, alla vigilia di Natale, la
conferenza stampa del Consiglio regionale della Valle d'Aosta a
Roma. Altrimenti ha ragione il Consigliere Mafrica, un minuto di
telegiornale non risolve il problema.
Questo è un invito che rivolgo al Presidente del Consiglio e
all'Assessore all'Industria.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.):
Anche noi siamo favorevoli a votare
l'ordine del giorno subito, anche perchè ci rendiamo conto che ci
sono delle esigenze prioritarie, purchè dopo si concluda la
discussione.
Pur rimanendo in questo clima unitario, quindi delegando il
Presidente del Consiglio e l'Assessore competente ad illustrare
questo ordine del giorno, non posso che associarmi alla richiesta
di assumere degli impegni precisi, cioè che si faccia conoscere la
disponibilità delle forze politiche a prendere degli atteggiamenti
responsabili e conseguenti, per evitare, come dice giustamente il
Consigliere Tonino, di fare una dichiarazione di intenti che non
trova poi l'interlocutore disposto ad ascoltare. Bisogna riempire
di contenuto questo ordine del giorno, che siamo disposti a votare
subito.
PRESIDENTE:
Signori Consiglieri, premetto che quanto
hanno detto i Consiglieri Tonino e Torrione mi trova consenziente,
però se scendo in assemblea, come Presidente del Consiglio posso
andare a dire solo quello che ha deciso il Consiglio, e fino a
questo momento il Consiglio ha deciso esclusivamente di votare
questo ordine del giorno. Evidentemente azioni come quelle che sono
state prospettate dal Consigliere Tonino possono anche essere
valide, però il Consiglio regionale le deve decidere ed approvare,
perchè io non posso andare a fare delle proposte che il Consiglio
regionale non ha prima avallato. Per quanto riguarda l'impegno
della Giunta regionale e dell'esecutivo, sarà l'Assessore
competente che dovrà prendere le sue decisioni.
Se il Consiglio decide di votare su determinate proposte, non ho
niente in contrario di andare a riferirle; oppure possiamo fare
così, e del resto, parlando con alcuni sindacalisti, mi è sembrato
che fossero interessati soprattutto a che il Consiglio votasse
questo ordine del giorno all'unanimità, per poterlo poi dire ai
lavoratori riuniti qua sotto, salvo poi valutare le azioni che il
Consiglio e la Giunta riterranno di compiere in esecuzione di
questo ordine del giorno.
Metto in approvazione l'ordine del giorno che è stato presentato
dall'Assessore all'Industria, Commercio, Artigianato e Trasporti
Lanivi:
ESITO DELLA VOTAZIONE
Presenti, votanti e favorevoli: 30
Il Consiglio approva all'unanimità
PRESIDENTE:
La discussione finirà successivamente, come è
stato concordato, quindi direi che l'Assessore Lanivi può andare a
riferire all'Assemblea dei lavoratori quanto è stato approvato dal
Consiglio.
Si dà atto che dalle ore 17,52 il Presidente BONDAZ e
l'Assessore all'Industria, Commercio, Artigianato e Trasporti
LANIVI si allontanano per incontrarsi con i lavoratori in
lotta.
Assume la Presidenza il Vice Presidente DE GRANDIS.
PRESIDENTE:
Ha chiesto di parlare il Consigliere
Stévenin, ne ha facoltà.
STEVENIN (U.V.):
Credo che non sia il caso di ripetere
cose già dette sia rispetto alla manifestazione di oggi, sia
rispetto ai problemi più generali della politica siderurgica in
Europa ed in Italia.
A me preme però mettere in evidenza alcune cose rispetto alla
crisi delle grosse aziende della nostra Regione, vale a dire di
quelle imprese che si sono installate nella Regione Valle d'Aosta
nel periodo precedente alla II^ Guerra Mondiale, in modo da
chiarire anche le eventuali responsabilità della Regione di fronte
ad una serie di decisioni di questi ultimi tempi che, purtroppo,
hanno interessato anche e soprattutto la nostra realtà.
Per quanto riguarda l'impresa pubblica, vale a dire la Cogne (e
non è qui il caso di farne la cronistoria), è evidente che mai il
Governo regionale ha potuto in qualche modo incidere nelle
decisioni di questa società e che tutti i tentativi che sono stati
fatti da parte dei Consigli regionali che si sono succeduti sono
stati vani, in quanto il Governo è sempre stato sordo a tutte le
richieste della Regione di una presenza di propri rappresentanti
sia all'interno del Consiglio di Amministrazione della Cogne che
all'interno dei Consigli di Amministrazione delle altre società,
come la Sadea.
Quando sono stati nominati dei valdostani all'interno di questi
Consigli di Amministrazione, ciò non è avvenuto da parte del
Consiglio regionale, ma da parte di forze politiche. Pertanto, le
decisioni che si sono susseguite nel ridimensionare la presenza
pubblica e delle partecipazioni statali in Valle d'Aosta (malgrado
le prese di posizione dei vari parlamentari che si sono succeduti
nel Parlamento italiano a rappresentare la nostra Regione) non
hanno mai tenuto conto, nè a livello di Governo e delle
Partecipazioni Statali nè a livello di tutta la dirigenza della
Cogne, sia per quanto riguarda gli investimenti che le altre
decisioni che riguardavano in via più generale le nostre società,
come la Cogne e la Sades, delle nostre sollecitazioni e delle
nostre opinioni.
Se da un lato abbiamo la Cogne, che è una società pubblica,
dall'altro abbiamo le altre industrie private e tutti sappiamo,
attraverso la legislazione vigente, qual'è la possibilità di
incidere su di esse da parte di una pubblica Amministrazione.
Per quanto riguarda in modo specifico la Montefibre, tutti i
tentativi da parte della Regione di intervenire nei suoi confronti,
anche attraverso la propria disponibilità finanziaria, sono andati
a vuoto, perchè c'era una scelta precisa di chiudere, conseguente
ad una precedente scelta di non investire, perchè si era scelto di
sviluppare determinate produzioni fuori dall'Italia, e più
precisamente nei paesi del Terzo Mondo.
Per quanto riguarda l'Ilssa-Viola, voglio ricordare che questo
Consiglio regionale, già intorno agli anni '70, quando si sono
sviluppate tutta una serie di attività nel settore della
lavorazione a freddo, per esempio attraverso l'installazione di
alcuni reparti come il Zenzimir, già in quella epoca il Consiglio
regionale è intervenuto con dei finanziamenti a fondo perduto di
circa 100 milioni. Ma, di fronte a questi interventi, soprattutto
dopo gli investimenti fatti intorno alla fine degli anni '70, che
hanno visto l'Ilssa impegnata per circa 30 miliardi, quando si è
visto, per esempio, la costruzione della mensa, che era costata un
miliardo, quando l'Ilssa voleva addirittura acquistare i terreni
adiacenti perchè aveva necessità di ingrandirsi e non riusciva a
farlo perchè se ben ricordo, la proprietà era di tre fratelli che
non andavano d'accordo, quindi di fronte ad investimenti che noi
abbiamo sempre considerato essere la premessa di un qualsiasi
sviluppo di una attività per poter sopravvivere, chi avrebbe
creduto che poi si verificasse quello che si è verificato? Non è il
caso di ricordare che il metano tra Ivrea e Pont-Saint Martin ad
Aosta, è stato finalizzato dalla Regione al problema industriale,
in modo particolare al problema dell'Ilssa.
Con l'investimento dei 30 miliardi si era ricreato un impianto
che sembrava il non plus ultra in quel momento, che invece in
seguito è stato rivenduto e che ora produce in altre località fuori
della valle. Erano addirittura venuti tecnici giapponesi, questo
l'no detto l'altro giorno in Assemblea, e tutti i lavoratori
dell'Ilssa lo ricordano, perchè sembrava finalmente fosse arrivata
nella nostra Regione la tecnologia giapponese, che è sempre stata
portata come simbolo di sviluppo, di progresso, di tecnologia
avanzata.
Per quanto riguarda l'Ilssa c'era quindi una disponibilità, una
volontà, una scelta politica chiara, finalizzata al mantenimento
dell'occupazione nella nostra Regione.
Poi ci sono state decisioni prese ad altro livello, soprattutto
dalla CEE, che derivano da una situazione internazionale di
sovraproduzione di acciaio, mentre altre decisioni, quelle più
gravi, sono state prese a livello italiano.
E' vero, si parla di guerra dei poveri, si dice che una scelta
di un certo tipo può anche far decidere che da un'altra parte si
chiuda, e questa è stata la scelta fatta all'interno del progetto
Italia; il dato chiaro è comunque che si chiude in Valle d'Aosta
per lasciare in vita da altre parti. La scelta poteva essere quella
di tenere in piedi l'Ilssa Viola e di chiudere la Rai a Torino, e
questo era previsto perchè la Iai non è altro che la ex Texsid del
gruppo Fiat, passata allo Stato - perchè, come si sa, quando le
cose vanno male c'è sempre lo Stato che è pronto immediatamente ad
acquistare -e scorporata in due parti, di cui una è confluita
all'interno della Deltasider, e sta chiudendo, mentre l'altra è
andata invece alla Terni.
Questa azienda, che doveva chiudere, tutt'a un tratto non solo
non chiude, ma sta facendo la produzione che finora ha fatto
l'Ilssa: stanno programmando a Torino e stanno producendo a Torino.
Sarà la prima fase per passare ad una seconda, che porterà alla
chiusura degli impianti di Torino per trasferire tutto a Terni?
Questo non lo sappiamo, nè siamo in grado di conoscerlo, pur avendo
parlato anche con dei responsabili di questo settore.
Fatto sta che quello che ci preoccupa di più di questa
situazione non è solo il fatto che si tenti di razionalizzare - e
temiamo sempre questa parola che significa sì fare un discorso di
programmazione, ma che comporta anche una possibile chiusura - ma
che non si vorrebbe fare la stessa fine di quando hanno chiuso
alcune lavorazioni di trafileria all'interno della Cogne per poi
trasferirli in settori privati fuori dalla nostra Regione.
Da parte di alcuni lavoratori che sono a conoscenza di cosa si
passava all'interno dell'Ilssa, uno dei timori che si ha è che non
solo le fette di mercato che attualmente sono occupate dell'Ilssa
possano essere assorbite dalla Terni, ma che imprese private
possano sviluppare anche una parte delle produzioni che attualmente
fa l'Ilssa, da parte almeno di una società che si è costituita e
che svolge la produzione del laminato a freddo nella zona intorno a
Milano.
Queste sono le preoccupazioni che abbiamo, perchè un tipo di
scelta diverso, all'interno del cosiddetto progetto Italia, che
tenesse conto della professionalità che era stata acquisita dalle
maestranze in tanti anni all'Ilssa-Viola, avrebbe potuto decidere a
favore della sopravvivenza di questa realtà all'interno della
nostra Regione.
Credo che non sia il caso oggi di parlare della Cogne perchè
ritengo che ben presto questo Consiglio regionale sarà chiamato a
discutere delle attività e delle iniziative della Deltasider in
Valle d'Aosta, vale a dire dell'ultimo progetto che è stato
distribuito ai Capigruppo; quello che posso già anticipare è che si
tratta di un progetto ancora una vota non attendibile. Abbiamo già
visto questo in passato per la Montefibre: ogni tre o quattro mesi
ci venivano prospettate delle ipotesi che poi, di volta in volta, i
fatti dimostravano che erano solo fumo e niente arrosto.
La situazione della Cogne, che continua a proporre dei piani
ogni quattro mesi, ci sembra che vada nella stessa direzione,
pertanto mi riservo, su questo problema specifico, di intervenire
quando saremo chiamati a discutere sia in Commissione che in
Consiglio regionale.
Per quanto riguarda l'Ilssa, siamo disponibili a tutte le
iniziative che sono ritenute valide per far sì che rimanga una
presenza, una alternativa all'interno della nostra Regione per la
produzione di un prodotto di cui il nostro mercato ha bisogno e che
le maestranze hanno dimostrato di essere in grado di produrre.
Riteniamo che le eventuali iniziative che possono essere sottoposte
a questo Consiglio, o eventualmente alla Conferenza dei Capigruppo,
ci vedranno disponibili, e d'altra parte confermiamo che, da parte
del nostro movimento, come ha detto il Consigliere Tamone, anche
per quanto riguarda i nostri parlamentari, ci sarà un atteggiamento
che terrà conto della disponibilità o meno, da parte del Governo e
della Finsider, di mantenere nella nostra realtà industriale una
presenza pubblica, perchè in effetti di questa si tratta, visto che
gli Orlando sono spariti ed è entrata con l'accordo la società
Terni.
PRESIDENTE:
Ha chiesto di parlare per il secondo
intervento il Consigliere Tonino, ne ha facoltà.
TONINO (P.C.I.):
Ho chiesto nuovamente la parola prima di
tutto perchè mi sembra di dovere alcune risposte alle questioni che
sono state sollevate rispetto al nostro atteggiamento, e poi per
fare alcune necessarie puntualizzazioni e, per quanto ci è
possibile, anche per sottolineare alcune esigenze che sentiamo in
modo particolare.
Una premessa: nessuno più di noi è convinto in questo momento
che occorra il massimo di serietà, di lucidità di analisi, di
conoscenza, lasciando da parte qualsiasi tentativo di
strumentalizzazione della vicenda a fine di parte o di partito.
Questo lo voglio ribadire con forza, perchè è una nostra profonda
convinzione. Non ci si chieda però, come ha detto il Consigliere
Mafrica e come vi ripeto, di confondere questa necessità di
solidarietà e di serietà di impegno con un colpo di spugna di
fronte a responsabilità che abbiamo il dovere di ricordare, così
come abbiamo il dovere, come forza di opposizione, di individuare
le carenze nell'azione della Giunta e della maggioranza regionali.
Mi auguro che nessuno voglia oltre il lecito mettere il bavaglio
all'opposizione.
Non ho parlato stamattina delle responsabilità degli Orlando
proprio per evitare per alcuni versi la retorica; ne abbiamo
discusso molto, sappiamo qual è l'atteggiamento di quella famiglia,
così come siamo convinti che gli Orlando stiano mettendo in
liquidazione in stabilimento di Pont-Saint-Martin, dopodichè si
dedicheranno alla finanza; questo è un dato che dobbiamo avere
presente e da cui, a mio avviso, occorre partire. Questo elemento
ha oggi infatti una importanza fondamentale per quanto riguarda
l'Ilssa Viola di Pont-Saint Martin: mentre nel passato la
difficoltà di rapporto con gli Orlando bloccava ogni iniziativa,
provocando l'impossibilità per la Regione Valle d'Aosta, per
l'F.L.M. locale e nazionale e per il Governo stesso di agire, come
ricorderà qualcuno dei Consiglieri qui presenti che era
all'incontro di circa tre anni fa con il Sottosegretario Orsini, il
quale ci disse che con la famiglia Orlando non c'era niente da
fare, oggi ci troviamo invece di fronte (ed in questo senso il
momento è particolare) alla necessità di avere un impegno diverso
da parte dello Stato e della Finsider, affinchè questo dato di
fatto costituito dal disimpegno degli Orlando non significhi la
chiusura tout-court dello stabilimento di Pont-Saint-Martin.
In questo senso viviamo questo momento come altamente
impegnativo per tutte le forze politiche e, per quanto ci riguarda,
siccome crediamo, senza voler peccare di presunzione, di guardare
con particolare attenzione al mondo del lavoro nel settore
industriale, questa cosa ci preoccupa molto, tant'è che su questo
tema noi qualcosa abbiamo fatto, come no ricordato, citando
elementi, fatti ed iniziative, nel mio intervento di stamane, ci
siamo mossi, la preoccupazione l'abbiamo sentita.
Il riferimento alla necessità che tutte le forze politiche di
questo Consiglio sentano con uguale intensità questo problema, al
di là delle polemiche, è ancora una volta un richiamo alla
particolarità della situazione oltre che alla sua drammaticità.
Voglio dire che, rispetto a questi elementi, rifiuto che un
richiamo di questo tipo sia confuso con la strumentalizzazione di
parte o con la propaganda di partito, perchè davvero, di questo
passo, ogni iniziativa che fa l'opposizione diventa propaganda,
mentre chi lavora sono solo la maggioranza e la Giunta, e questo è
un rischio che non dobbiamo correre.
Sul piano dei contenuti, continuo ad insistere che, pur avendo
profondamente coscienza del limitato peso politico che ha una
Regione come la nostra, sono contrario ad ogni atteggiamento
vittimistico; questo significa prima di tutto fare le azioni che
dobbiamo fare, e qui ripeto la necessità di individuare le forme ed
i modi affinchè il peso politico di questa Regione si eserciti, ed
in secondo luogo mettere mano a tutte le energie possibili,
affinchè i progetti e le proposte positive di questa Regione
esistano e siano conosciute.
Devo qui citare il ragionamento che ci ha fatto ad una cena
l'On. Chiusano, uomo di valore e parlamentare europeo eletto nelle
liste della Democrazia Cristiana anche se non iscritto a questo
partito, che, in quell'occasione, ci disse che il futuro delle
Regioni è sempre di più quello di agire nel campo del software e di
tralasciare l'hardware. Di ciò sono convinto anche io, ed ha
ragione il Consigliere Mafrica quando dice che spendiamo barche di
quattrini in consulenze di vario tipo, mentre per quanto ci
riguarda non conosco ancora quali sono gli esperti che, sul
problema specifico e concreto della siderurgia, supportano l'azione
della Giunta e del Consiglio, se vogliamo fare un'azione di tipo
unitario.
Voglio scendere nel concreto parlando dell'Ilssa-Viola, e mi
spiace che non ci sia l'Assessore, perchè riferisco questioni che
sono uscite dagli incontri che abbiamo promosso su questa azienda,
incontri ai quali non erano presenti tutti i Consiglieri.
Dicevo in quell'occasione che è ormai scontato che il
progressivo depauperamento dello stabilimento dell'Ilssa-Viola ha
fatto sì che le tre o quattro qualità di acciaio prodotte oggi in
quello stabilimento (ce lo ha ricordato l'Assessore Lanivi
rispondendo ad una nostra interpellanza) sono effettivamente
trasferibili alle produzioni di Terni o di Torino e che, da un
punto di vista di logica industriale, è indubbio che il
trasferimento di quelle quote di produzione a Terni e a Torino
significa una totale o quasi utilizzazione di quegli impianti,
quindi un miglioramento della produzione e dei costi in quegli
impianti. Questo è un dato di fatto che oggi abbiamo di fronte.
Ora, dov'è che stiamo perdendo complessivamente nel paese fette
di mercato? E' in quella produzione che l'Ilssa ha progressivamente
lasciato perdere nel passato e rispetto alla quale - sono dati che
ci danno gli esperti - l'importazione nel nostro paese è
continuamente aumentata. Come diceva anche il Consigliere
Pollicini, qui c'è una lotta fra i poveri. Voglio dire che anche
per quanto riguarda la nostra azione - ed ho partecipato, non più
tardi di venti giorni fa, ad una riunione alla Direzione del PCI
con Terni, Torino, Aosta ed i Gruppi parlamentari della Camera e
del Senato - noi ci rifiutiamo a discutere con quel tipo di logica.
In quel la occasione è stato detto con chiarezza che, rispetto ai
processi di ristrutturazione, non abbiamo nessuna chiusura ottusa,
ma chiediamo che si conosca il processo di ristrutturazione della
siderurgia e dell'acciaio e si individui in esso il ruolo che i
vari stabilenti possono soddisfare.
Per quanto riguarda l'Ilssa-Viola di Pont-Saint-Martin, è
indubbio che potrebbe continuare a mantenere uno spazio nel mercato
nazionale se riprendesse una serie di lavorazioni nello speciality,
e cioè occupasse una serie di nicchie del mercato che esistono e
che oggi sono coperte dalla importazione da altri paesi europei di
acciai speciali qualificati.
Ci ha scritto un tecnico che è competente, che questa politica
di affiancare ai grossi complessi produttivi che hanno una economia
di scala, una serie di piccoli impianti con una produzione minore
che va dalle diecimila alle quarantamila tonnellate lavorate, è la
politica che va avanti in Germania, in Svezia, in Francia e negli
USA, ma procede bene in quanto quegli stabilimenti vengono
potenziati ed hanno un valore aggiunto notevole: se i Consiglieri
sono interessati, ho l'elenco di quali sono queste aziende,
potremmo anche conoscerle meglio.
Quando chiediamo che la Regione abbia un progetto - e riprendo
una serie di affermazioni che prima ha fatto il Consigliere Tamone
e che condividiamo, e cioè un progetto significa, ad esempio,
individuare, nell'ambito della Regione, quali sinergie sono
possibili - significa che, se nell'ambito della siderurgia una
collocazione di quel tipo dell'Ilssa-Viola è ancora possibile,
dobbiamo, con i nostri limiti, costruire la proposta per poi
difenderla; in questo senso, anche l'azione politica può diventare
più forte ed incisiva. Noi sentiamo questo tipo di esigenza, come
abbiamo detto in quelle riunioni che abbiamo fatto allora, e
crediamo che questa sia la strada da intraprendere.
Voglio fare anche una questione di tipo un po' personale, ma che
riguarda anche il nostro atteggiamento, e in questo mi riallaccio
ad alcune cose dette durante la discussione sul bilancio. Siamo
disposti a riconoscere i miglioramenti, i cambiamenti di
atteggiamento non ci spaventano, come ho detto in una pubblica
assemblea a Pont-Saint-Martin alla presenza dell'Assessore Lanivi e
del Presidente della Giunta, sappiamo conoscere e distinguere le
differenze che ci sono state nella gestione dell'Assessorato fra
altri periodi e quello attuale, non abbiamo problemi di alcun
genere rispetto a questo, ed anzi crediamo che la consapevolezza
diffusa, e mi sembra anche coerente, che in questo Consiglio si è
sentita in questi giorni rispetto a questi temi, sia una cosa
diversa rispetto all'atteggiamento del passato. Questo lo vogliamo
ripetere perchè i fatti sono questi, e la nostra convinzione è che
si sia fatto un passo in avanti.
Bene, chiediamo che questo passo in avanti - ed in questo senso
non ci fanno paura i cambiamenti - oggi si concretizzi con una
ulteriore unità della valle d'Aosta rispetto a questo tema, ma su
un piano qualitativamente diverso, perchè qualitativamente diversa
è la battaglia che noi dobbiamo svolgere. Se così non è, la nostra
impressione è che produciamo qui solo documenti di solidarietà: è
vero, c'è un impegno della Regione a costruire il metanodotto, ma
non è sufficiente, perchè le scelte effettive si faranno al di
sopra di noi ed al di sopra della nostra volontà.
Con questo ho concluso: credo che l'iniziativa di tipo politico
che dobbiamo svolgere debba anche essere supportata davvero da una
piattaforma in cui tutte le forze di questo Consiglio si
riconoscano. In questi giorni in cui abbiamo dovuto farci
rappresentare dal Presidente della Giunta o dall'Assessore, ogni
tanto, vi confesso che mi sono sentito un po' con le mani legate ed
anche a disagio, perchè la qualità della piattaforma con cui
conduciamo questa battaglia non ci soddisfa.
PRESIDENTE:
E' iscritto a parlare per il secondo
intervento il Consigliere Torrione, ne ha facoltà.
TORRIONE (P.S.I.):
Era intenzione del nostro Gruppo non
riprendere la parola, ma credo che alcune puntualizzazioni ed anche
alcuni approfondimenti vadano pur fatti alla luce della discussione
consiliare.
Intanto vorrei sottolineare il senso di estrema responsabilità
delle forze politiche presenti in questo Consiglio, che non hanno
mai tentato una operazione di scavalcamento, che non hanno
cavalcato nessuna tigre, ma che si sono comportate con profondo
senso di responsabilità. Ed in questo senso di responsabilità vanno
accomunati i lavoratori valdostani che hanno dimostrato in termini
civili il loro dissenso, evitando qualsiasi forma di provocazione
anche quando siamo andati ad esprimere loro la nostra solidarietà.
E' questo un dato di fatto sui cui dobbiamo riflettere, perchè se
avvertiamo noi la drammaticità della situazione, è altrettanto vero
che l'hanno avvertita maggiormente coloro che vivono sulla loro
pelle il trauma di vedere da un giorno all'altro tagliati posti di
lavoro e quindi di vedere alimentato il mercato della
disoccupazione.
Per sfrondare il campo da qualsiasi equivoco, diciamo come
premessa a questo secondo intervento che abbiamo apprezzato, e
l'abbiamo sempre dichiarato, gli atteggiamenti di diversa
disponibilità dell'attuale Assessore all'Industria, di diverso modo
di procedere; abbiamo apprezzato il fatto che non ci sia stata più
l'improvvisazione al potere, ma un minimo di ricerca di un processo
di diversificazione degli insediamenti industriali in Valle
d'Aosta, cercando di evitare che la nostra Valle fosse terra di
conquista per una imprenditoria piratesca e che invece divenisse un
polo di attrazione per una imprenditoria più illuminata e quindi in
grado di garantire posti di lavoro in termini reali.
Diciamo questo perchè non vogliamo che ci si fraintenda, perchè
le stesse organizzazioni sindacali hanno tenuto a sottolineare un
dato che è presente; è difficile proiettare all'esterno una
immagine di una Valle che non sia un'isola felice perchè in fondo
il fatto di fare un blocco stradale stava a testimoniare che i
lavoratori erano costretti a dimostrare qual era l'altra faccia
della luna, che non è quella che si ricava da un bilancio (e poi
dirò perchè) di 1.200 miliardi di una Regione dove il reddito pro
capite è il più elevato, ma dove esistono fenomeni di
disoccupazione tragici in una realtà tra l'altro piccola come la
nostra, dove esistono elementi di disgregazione sociale che ci
devono ancora più preoccupare.
Sotto questo aspetto credo vada letta la protesta dei lavoratori
e vada soprattutto letto il senso di responsabilità che noi abbiamo
oggi dimostrato, delegando giustamente all'Assessore competente e
agli organi della Giunta il fatto di rappresentare questa volontà
del Consiglio di voler uscire da questa impasse drammatica,
impostando una vertenza con lo Stato; ma noi diciamo che tale
vertenza arriva in ritardo, è qui il problema. Questo tipo di
azione andava fatto con il supporto di tutte le forze politiche da
ormai un paio di anni, perlomeno, ed invece ci si è cullati in
questa immagine dell'isola felice, di questa Regione che tutto
poteva fare perchè le risorse finanziarie erano illimitate. Questo
contenzioso con lo Stato si è preferito non esplicitarlo, tranne
poi trovarsi costretti ad affrontarlo in termini più drammatici
come gli attuali. Non ci si può negare di essere andati avanti
all'insegna dell'improvvisazione; dice giustamente il Consigliere
Pollicini che per fare un matrimonio bisogna essere in due,
riferendosi allo Stato, in una forma non di contrapposizione ma di
confronto per individuare soluzioni, ma noi diciamo che questo
stesso discorso deve essere calato dalla Regione nei confronti
della imprenditoria che noi abbiamo ospitato finora in Valle,
perchè è stata una imprenditoria che ha provocato solo i danni che
conosciamo. Il matrimonio anche noi, come Regione, abbiamo cercato
di farlo, purtroppo il risultato è stato che la moglie fedifraga,
rappresentata da una imprenditoria poco illuminata, ha fatto sì che
fossimo costretti a divorziare ed a continuare a pagare gli
alimenti.
E' mancato un modello di sviluppo che servisse ad attenuare le
drammatiche ma inevitabili conseguenze della situazione siderurgica
nazionale ed internazionale. Se avessimo avuto oggi una situazione
tampone di un altro spessore, probabilmente sarebbero meno
traumatiche le conseguenze. Questo dato è emerso stamattina, quando
qualcuno ci ha chiesto: cosa ci proponete in alternativa? Ciò
significa che anche qui c'è la coscienza di una diversa maturità:
ci siamo resi conto che, di fronte a fenomeni che passano sulla
nostra testa, qualcosa di più si poteva inventare in Valle d'Aosta.
Nonostante tutta la nostra buona volontà, il discorso che una
settimana o dieci giorni fa abbiamo fatto nei confronti di
lavoratori che non erano del settore siderurgico, ma di un settore
in cui la Regione era direttamente coinvolta, quello della Maxel,
ci porta a chiederci quali risposte dobbiamo ora dare: è un dato di
fatto su cui dobbiamo riflettere.
Dico questo senza voler caricare di effetti polemici questa
discussione, perchè aveva ragione il Consigliere Pollicini quando
diceva che il discorso va affrontato attraverso un confronto che
sia il più civile possibile, perchè è mancato un modello di
riferimento di uno sviluppo valdostano: questa è una verità che non
può essere contestata ed il fallimento di una mancanza di politica
è sotto gli occhi di tutti.
Se ci si presenta allo Stato, dobbiamo sapere come vogliamo
riempire di contenuto due righe che sono poi di nostra competenza
per consentire la migliore definizione dell'azione integrativa
regionale: è questo il punto. Qual'è la definizione di questa
azione integrativa regionale? In quale contesto si colloca? Questa
è una carenza che dobbiamo sottolineare, ma non perchè vogliamo
polemizzare in un momento tragico, ma perché credo che il compito
dell'opposizione sia quello di pungolare la maggioranza per
supplire alle sue inevitabili carenze.
Abbiamo detto stamattina, non per fare un discorso degli amici
degli amici al quale, non crediamo, direi anzi che è anche un
discorso un po' offensivo, perchè non abbiamo la bacchetta magica
per chi se dalla minoranza ci spostiamo in maggioranza cambia da
domani mattina la Valle d'Aosta, non abbiamo sicuramente di queste
presunzioni, abbiamo detto però che, di fronte a situazioni
drammatiche, anche gli equilibri politici devono tener conto di
questo dato di drammaticità, per cui, se si viene a chiedere il
supporto di tutte le forze consiliari, un motivo pure ci sarà, e
quindi anche gli equilibri politici devono tener conto di una
situazione che ha subito una evoluzione in senso negativo.
Con questo non vogliamo dire che qui non ci siano delle
responsabilità a livello governativo, fra l'altro il linguaggio di
questo documento è abbastanza aspro, e noi lo abbiamo scelto
deliberatamente, non condividendo certe impostazioni, però non
possiamo dire che questo Governo ha stretto i cordoni nei confronti
della Valle d'Aosta. Questo Governo ha mantenuto un atteggiamento
di rispetto nei confronti della realtà valdostana; certi impegni
che il Presidente del Consiglio ha assunto nei confronti della
nostra Regione sono stati, al di là dell'aspetto siderurgico,
ampiamente mantenuti. E con questo non crediamo neanche che fosse
possibile improvvisare, sempre per rispondere al Consigliere
Tamone, una politica alternativa in tempi brevi. Non credo infatti
che si possano inventare soluzioni miracolistiche da un momento
all'altro, ma è altrettanto vero che in questo settore è mancato un
minimo di programmazione, intesa come modello di sviluppo.
Facciamo riferimento, lo ripeto in questo secondo intervento, ad
un progetto Italia, ma è altrettanto vero che manca un progetto
Valle d'Aosta. Dico solo che, così come il fatto che lo Stato
manchi di un progetto lo rende colpevole, è altrettanto colpevole
la Regione che manca di un suo progetto. Non è una giustificazione,
altrimenti il senso dell'autonomia non serve a supplire alle
carenze di uno Stato, ma serve a far sì che i difetti che
rimproveriamo allo Stato siano poi calati in una realtà più
circoscritta.
Se non proponiamo mai niente di alternativo, è chiaro che
dobbiamo accontentarci di quello che passa il convento, che è ben
poca cosa in questo momento. Ecco perchè dico che oggi questa
discussione non è assolutamente stata inutile, ma sta a
testimoniare che il richiamo che i lavoratori ci hanno fatto con
molto senso di civismo e di responsabilità va recepito dalle forze
politiche.
Ebbene, se queste non devono essere delle parole pronunciate per
il gusto di accontentare momentaneamente un corteo di lavoratori,
dobbiamo riempirle di contenuto, ed il fatto che il Consiglio abbia
assunto questo impegno, al di là delle divaricazioni fra
maggioranza e minoranza, va debitamente sottolineato, perchè a
questo punto l'incontro con il Governo no è più un incontro fra
maggioranza e minoranza, ma è diventato un impegno collettivo della
Comunità valdostana.
Se questa vertenza Valle d'Aosta, che abbiamo aperto, avrà a
possibilità di chiudersi, sarà anche grazie alla nostra capacità,
ed in primo luogo alla capacità dell'esecutivo che ha in mano le
leve del potere; starà poi anche alla nostra abilità, perchè oggi
siamo stati investiti di una responsabilità che ieri non avevamo,
considerato che di fronte a situazioni di emergenza occorrono
soluzioni di emergenza e noi siamo qui per dichiarare la nostra
disponibilità, non per confonderci fra i banchi del Governo, ma per
dire che da domani mattina siamo pronti a lavorare ad un progetto
di rinnovamento della Valle d'Aosta, se questo ci sarà
consentito.
Però mi si permetta una ultima osservazione: non si vada avanti
per episodi, per cui il contatto con il Governo rimanga esclusivo
di un Assessore o di un Presidente: il confronto con il Governo va
fatto complessivamente, avvalendosi di tutte le energie presenti in
Valle.
Su questo credo che troverete la nostra disponibilità, pur
rimanendo a militare sui banchi dell'opposizione, perchè la gravità
della situazione è tale che solo attraverso l'impegno di tutte le
forze politiche presenti in Consiglio si potrà garantire non dico
un domani a quei lavoratori, che di grosse speranze per il loro
futuro non ne hanno, ma almeno creare delle situazioni alternative
che tamponino i traumi di questo evento straordinario che è
piombato sulla Valle d'Aosta. Saremo qui pronti a dare il nostro
appoggio.
PRESIDENTE:
Ha chiesto di parlare per il secondo
intervento il Consigliere Baldassarre, ne ha facoltà.
BALDASSARRE (P.S.D.I.):
Mi sforzo di capire se, quando in
Consiglio c'è un intervento dei rappresentanti dei partiti di
opposizione, significa polemizzare: o si vuole a tutti i costi
tappare la bocca a quelle forze politiche che hanno il dovere non
di far polemica, ma di denunciare le responsabilità, oppure in
questa fase - e qui le perplessità sono tardive nell'aver accettato
la rappresentanza solo del Presidente e dell'Assessore in un
incontro con gli operai - si è tentato di giocare su un equivoco,
quello che le forze di opposizione potessero essere d'accordo su
delle responsabilità che sono solo della maggioranza.
Mi spiego meglio: quando si scarica la responsabilità sul
Governo nazionale si tenta (e l'intervento del Consigliere
Pollicini lo ha dimostrato) di nascondere le responsabilità
dell'Amministrazione regionale perchè, come esistono responsabilità
a livello nazionale, ne esistono anche a livello regionale e
bisogna dichiararle di fronte alla classe operaia. Le forze di
opposizione hanno questo dovere di denunciare le responsabilità
all'interno del contesto politico: le responsabilità maggiori sono
dell'esecutivo e non delle forze di opposizione, che anzi hanno
dimostrato serietà in questo momento così grave.
Quando nel mio primo intervento ho rivolto critiche alla
tardività ed alla poca efficacia dell'intervento dell'esecutivo,
era per sottolineare che non ci trovavamo più di fronte ad un
intervento tecnico connesso all'applicazione del decreto-legge
706/85, ma eravamo di fronte ad un impegno politico
importantissimo, prima ancora dall'emanazione del decreto-legge.
Non c'è stato questo intervento delle forze componenti questa
maggioranza, o al limite l'intervento politico di tutte le forze
del Consiglio regionale, se non per quello che è comparso dagli
incontri sporadici che l'Assessore ed il Presidente della Giunta
hanno avuto con la Finsider o con qualche funzionario del Ministero
del Lavoro.
Vorrei dire ancora che il discorso bisognava spostarlo sulla
Finsider: è qui che doveva esistere la pressione politica, perchè
gli Orlando sono degli industriali privati e nessuno può loro
impedire di chiudere l'industria e recuperare i soldi. Bisognava,
lo ripeto, far sì che si intervenisse sulla Finsider con pressioni
politiche per sostituire gli Orlandi nell'Ilssa Viola.
BORBEY (fuori microfono):
Si chiamano Orlando...
BALDASSARRE (P.S.D.I.):
Sì, Orlando: bravo Assessore
Borbey, vedo che ti interessi anche di industria!
Invece abbiamo avuto l'intervento del Consigliere Pollicini che
ha tirato fuori la lettera, addirittura scritta a mano, dell'On.
Longo, allora Ministro del Bilancio, con la quale si impegnava a
mantenere gli impegni assunti nei confronti della nostra Regione
dai suoi predecessori; però al Consigliere Pollicini vorrei
chiedere quali sono state le tappe successive per far sì che il
Governo, e non il Ministro, mantenesse questo impegno nei confronti
della Valle d'Aosta. Non c'è stato alcun seguito ad un impegno di
questo genere, e quando noi della minoranza critichiamo una
mancanza di determinazione di questo esecutivo, lo facciamo perchè
riconosciamo la necessità di una svolta decisa per far sì che in
Valle d'Aosta non si produca solo disoccupazione.
Erano queste delle osservazioni necessarie, fatte non per
polemica, ma soltanto per voler chiamare le cose con il proprio
nome.
PRESIDENTE:
Non ci sono altri iscritti a parlare; se
nessuno chiede la parola, possiamo considerare chiusa la
discussione sull'ordine del giorno che è già stato votato, in
attesa che rientri l'Assessore Lanivi per fornire le eventuali
risposte ai Consiglieri che sono intervenuti.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK