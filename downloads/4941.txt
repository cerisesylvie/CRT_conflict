Consiglio Regionale della Valle d'Aosta - Oggetto del Consiglio n. 662 del 1° dicembre 1982 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 662 del 1° dicembre 1982 - Resoconto
OGGETTO N. 662/VII - ESAME DEL DISEGNO DI LEGGE N. 447,
CONCERNENTE: "BILANCIO DI PREVISIONE DELLA REGIONE AUTONOMA VALLE
D'AOSTA PER L'ANNO FINANZIARIO 1983 E PER IL TRIENNIO
1983-1985".
PRESIDENTE
: Do lettura dell'articolo 1:
Art. 1
(Stato di previsione dell'entrata)
E' approvato lo stato di previsione dell'entrata della
Regione per l'anno finanziario 1983, annesso alla presente legge,
in £ 445.890.000.000 (allegato A).
Sono autorizzati secondo gli articoli 51, 52 e 53 della L.R.
7.12.1979, n. 68, l'accertamento, la riscossione ed il versamento
alla Regione delle entrate derivanti da tributi propri, delle quote
di tributi erariali devoluti alla Regione, dei contributi e
assegnazioni dello Stato e di ogni altra entrata spettante per
l'anno finanziario 1983.
PRESIDENTE
: La proposta che fa la Presidenza, anche
perché sono stati presentati dal P.C.I. degli emendamenti
concernenti l'art. 1, è che il Consiglio, seguendo la tradizione,
esamini pagina per pagina le entrate e presenti le relative
richieste di chiarimenti; passeremo poi alla votazione degli
emendamenti ed alla votazione dell'articolo.
Alla pagina 5, con cui inizia l'esame, va modificata la dicitura
al capitolo 00200 - che riguarda la L.R. 22.8.1973, e sostituita
con "L.R. 1.6.1982, n. 13". E' una correzione d'ufficio di cui do
notizia.
Ha chiesto di parlare il Consigliere Mafrica. Ne ha facoltà.
MAFRICA (P.C.I.):
Al capitolo di entrata n. 300 ci sono
le entrate del Casinò di Saint-Vincent. Il calcolo fatto nella
relazione al bilancio è di un aumento del 23% rispetto alla cifra
assestata alla fine di settembre del 1982. Poiché in realtà nel
mese di ottobre-novembre, in Consiglio, questo dato di trenta
miliardi, come previsione delle cifre incassate dal Casinò nel
1982, è già stato aumentato a 35 miliardi e 400 milioni, calcolando
che questo aumento è avvenuto in soli cinque mesi dalla riapertura
del Salone delle Feste e delle nuove Sale da gioco, noi crediamo
che si debba presumere un aumento delle entrate per il 1982 teorico
più elevato di quello qui contenuto e che quindi ci sarà un'entrata
per il 1983 da valutare intorno ai 48 miliardi.
Vorremmo conoscere dall'Assessore alle Finanze le ragioni per
cui ci si è fermati a 37 miliardi.
PRESIDENTE
: Ha chiesto di parare il Consigliere
Carlassare. Ne ha facoltà.
CARLASSARE (Dem. Prol. Nuova Sin.):
La mia domanda di
delucidazione tratta lo stesso capitolo e vorrei solo aggiungere a
quanto detto dal Consigliere Mafrica che, rispetto alla cifra
preventivata per il 1983, sta un riscontro consolidato nel 1981 di
29 miliardi e 105 milioni. Mi pare che questo sia un dato molto
interessante, perché ci fa vedere quella che è stata la dinamica
della nuova Casa da gioco.
Vorrei anche ricordare che, in occasione della visita effettuata
dal Consiglio alla costruenda Casa da gioco di Saint-Vincent, gli
amministratori della Casa da gioco puntavano - e lo hanno detto
esplicitamente - ad un raddoppio delle loro entrate attraverso una
politica promozionale estremamente intensa e la ricerca di nuovi
flussi di clientela. Senza prendere per buona questa affermazione,
però tenendo conto di quella che è la linea di tendenza che ormai
si è consolidata in questi due-tre mesi, ritengo che la cifra di 37
miliardi sia estremamente sottostimata e che ci siano fondati
motivi per ritenere che il flusso che può derivare alla Regione sia
notevolmente più alto.
Vorrei anche precisare che la statistica prevede - e magari
l'Assessore Pollicini, che ha le pubblicazioni sotto mano, ce lo
può confermare - che nei momenti di crisi le Case da gioco non
vanno per niente in crisi, ma hanno generalmente un aumento del
loro volume di affari.
PRESIDENTE:
Nessuno chiede più di parlare sulla pag. 5?
Ha chiesto di parlare il Presidente della Giunta per la replica, ne
ha facoltà.
ANDRIONE (U.V.):
Concordo con il Consigliere Carlassare
che nei momenti di crisi le Case da gioco non vanno in crisi; però
se c'è qualcosa di aleatorio e di difficile da calcolare
aprioristicamente è proprio il flusso di una Casa da gioco, specie
in momenti come questi. Dopo il boom iniziale seguito all'apertura
del 4 agosto, che il Consigliere Mafrica ha illustrato, siamo
entrati in una fase di stanca, nel senso che si gioca meno non come
numero, ma come soldi, preferendo quei giochi che dal punto di
vista regionale sono meno interessanti. Inoltre è probabile che
proprio l'anno prossimo qualche esperienza di nuovo Casinò venga
fatta.
E comunque, se ci dovesse essere qui una variazione in positivo,
questa è certamente inferiore a quella che ha calcolato il
Consigliere Mafrica.
Il Casinò aveva contato quest'anno con l'apertura al 4 agosto di
arrivare a delle entrate lorde globali dell'ordine di 60 miliardi,
questo con una estrapolazione dei dati al netto dell'81, fornitici
dal Consigliere Carlassare. Siamo oggi a 44 miliardi, non sapendo
quali sono le difficoltà che ci aspettano, riteniamo prudenziale
tenerci ad un livello più basso.
Non capisco però l'odio che ha il Consigliere Mafrica per le
variazioni di bilancio, perché sono dei fatti consiliari: ormai le
più grosse entrate si stanno spostando. E' vero che il Casinò è un
supporto notevole per l'autonomia finanziaria della Regione, perché
ogni dieci giorni ci sono i versamenti, ma in fondo il più grosso
contribuente è la Birreria, perché paga le imposte di fabbricazione
e con l'ultimo decreto in un anno queste ammontano a nove miliardi
di lire.
PRESIDENTE
: Ha chiesto di parlare il Consigliere Mafrica
sulla pag. 6. Ne ha facoltà.
MAFRICA (P.C.I.):
La questione delle variazioni di
bilancio esiste perché si tratta di un qualcosa che un po' alla
volta cambia, anche se gradualmente, la faccia del bilancio stesso.
Il fare delle previsioni il più possibile vicine alla realtà è
quindi valutare le entrate nel modo più realistico possibile,
consente di prevedere anche meglio le uscite e di non fare invece
determinate scelte al momento dell'approvazione del bilancio che
poi di fatto vengono modificate con variazioni.
E' questa l'esigenza, non c'è nessun odio particolare; c'è,
semmai, il desiderio di riportare il più possibile il documento di
previsione in prossimità di quella che sarà la definitiva
situazione finanziaria della spesa.
La previsione che noi facciamo non è campata per aria, perché
parte esattamente da quello che il Consiglio ha già votato come
previsione per il 1982 e l'aumento del 23% corrisponde
all'incremento proposto dagli uffici dell'Assessorato. Quindi
riteniamo che in questo caso l'entrata sia più vicina alla nostra
previsione che non quella formulata dalla Giunta.
PRESIDENTE
: Siamo a pagina 7. Ha chiesto di parlare il
Consigliere Carlassare. Ne ha facoltà.
CARLASSARE (Dem. Prol. Nuova Sin.):
Sugli articoli
1200-1300 pongo un quesito che è uguale per tutti e due.
Cap. 1200 "Quote fisse di ripartizione delle imposte erariali
sul reddito e sul patrimonio", previsioni assestate bilancio 1982,
45.990.000.0000: questo con una ripartizione dei 7/10 delle entrate
dello Stato. Previsione per il 1983, 58 miliardi. La trasposizione
tra i 7/10 ed i 9/10 comporterebbe 57.341.571.000 lire. In pratica
viene annullato completamente quello che è un incremento dovuto
alla svalutazione, si può considerare il 13 o il 16%, comunque non
è presente nel modo più assoluto. Semplicemente si prende la cifra
dell'82, la si moltiplica per 2/10 e si ottiene quest'altra
cifra.
Lo stesso discorso vale per "Quote fisse di ripartizione delle
tasse ed imposte erariali sugli affari", 143 miliardi 577 milioni,
bilancio assestato 1982 (7/10); 183 miliardi nel bilancio di
previsione per il 1983. I 9/10 su base 1982 mi darebbero 184
miliardi 599 milioni.
Praticamente anche qui non si è tenuto conto, se non in una
parte assolutamente marginale, di quello che è l'incremento dovuto
alla svalutazione.
Per quanto riguarda questo capitolo, vorrei far presente che
gran parte delle quote 1982 derivano dall'IVA incassata
dall'Autoporto.
Mi pare che fossero stati presi provvedimenti, per quanto
riguarda l'Autoporto, e cioè una fideiussione per una società che
consentiva lo sdoganamento di nuove categorie di merci con legge,
proprio perché si intendeva incrementare ulteriormente il volume di
affari.
Mi pare che se così è, si prevede che questo non sorta l'effetto
voluto, perché di fatto ci troviamo ad avere una caduta in quanto
le entrate di previsione non tengono conto della svalutazione.
PRESIDENTE:
Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Anche noi riteniamo che questi due
capitoli siano sottostimati rispetto a quanto afferma la relazione
presentata dall'Assessorato.
I modi di procedere potevano essere diversi, ma quelli più
vicini al reale rispetto alle tecniche che comunemente si usano
potevano essere due: o prendere le previsioni assestate del
bilancio 1982 e proiettarle, dando un certo incremento per
l'inflazione, nel 1983, calcolando la quota di 9/10, e questo è il
calcolo che abbiamo fatto noi, con cui quoteremo le nuove entrate;
oppure utilizzare le entrate effettive di un periodo abbastanza
lungo del 1982, per poi da quelle, con un incremento dovuto
all'inflazione, passare alle previsioni per il 1983.
Non è stato usato nessuno dei due sistemi. In relazione c'è
scritto di aver usato quello che io ho definito il secondo sistema;
è stato calcolato il gettito del 1982, è stato aumentato del 13% e
su questo è stata applicata la quota dei 9/10. Allora credo che si
debba dire che c'è una parte di entrate che manca.
Innanzitutto vorremmo sapere, per ciò che riguarda l'IRPEF, cosa
è stato fatto concretamente per reperire una quota di entrate che
possono essere trovate vedendo quali quote IRPEF sono pagate fuori
della Valle d'Aosta.
C'erano, nel bilancio dello scorso anno, venti miliardi aggiunti
all'ultimo momento come quota IRPEF incassata fuori della Valle
d'Aosta da soggetti che invece ce lavorano in Valle d'Aosta.
La seconda domanda è come è possibile prevedere una quota così
bassa al capitolo 1300, quando nei primi sei mesi per IVA sono già
stati incassati 100 miliardi. A questo proposito credo che dovremmo
metterci d'accordo, perché il Presidente della Giunta ogni tanto si
raccomanda di non far sapere troppo, al di fuori della Regione, di
questo meccanismo dell'auto-porto, perché qualcuno potrebbe
invogliarsene.
L'Assessore Borbey invece, sabato scorso, in una riunione con
ingegneri del Piemonte e della Valle d'Aosta, per giustificare la
necessità del collegamento stradale fra Aosta e Courmayeur, ha
vantato la redditività economica dell'autoporto.
Allora mettiamoci d'accordo: o è una cosa che la Giunta ritiene
di dover pubblicizzare o è una cosa su cui la riservatezza è
d'obbligo, inclusa la Giunta per prima.
PRESIDENTE:
Altri sulla pagina 7? Ha chiesto di parlare
il Presidente della Giunta. Ne ha facoltà.
ANDRIONE (U.V.):
Due brevissimi rilievi; l'inflazione
aumenta la massa monetaria, ma gli inasprimenti fiscali
diminuiscono il traffico in maniera che è vero che percepisco
anziché il 18, il 33% su certe merci; però ne passano molte di meno
e di conseguenza il conto globale è differente. Il traffico
all'autoporto è in questo momento in diminuzione; il tipo di
traffico seleziona certe merci ed infatti noi ci siamo preoccupati
di mantenere l'autoporto ad un certo livello proprio per le cose
che dice il Consigliere Mafrica. Però sono diminuite enormemente le
importazioni di champagne, whisky, profumi, di quelle merci cioè
che rendono di più in termini di imposta pagata. Il calcolo è stato
fatto in maniera tale da prospettare un aumento del 13% che è
quello teoricamente richiesto dal Ministero delle Finanze come
calcolo valido di base.
La questione se questo reddito corrisponde a tutto il reddito
prodotto in Valle d'Aosta, e di qui i 20 miliardi di cui parlava il
Consigliere Mafrica, è strettamente legata alle trattative che
abbiamo da più di un anno con il Ministero alle Finanze, che ci
comunicherà le cifre relative, perché è molto difficile per una
Regione stabilire quello che sarebbe di competenza nostra. Quando
ci verranno comunicate queste cifre, evidentemente le scriveremo.
Questo è un calcolo prudenziale, perché non è opportuno in questo
momento gonfiare queste cifre per avere delle somme teoriche da
spendere non corrispondenti alla realtà.
PRESIDENTE
: Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
C'è da osservare che attraverso queste
stime si arriva non a caso - come aveva fatto notare il Consigliere
Carlassare - ad avere una previsione che rappresenta i 7/10 e non i
9/10.
Quindi per quello che riguarda le imposte, c'è già nella
previsione di bilancio, anche se si dice che tutto il bilancio è
calcolato sui 9/10, una previsione che di fatto si avvicina ai
7/10, invece che ai 9/10.
Si dice, è inutile riportare tutto perché poi lo Stato non
pagherà, ma per ritornare su una cosa che si diceva stamattina, non
è che il Consigliere Nebbia affermasse che le entrate sono
sovrastimate, faceva solo riferimento sulla difficoltà di avere
flussi finanziari effettivi da parte dello Stato. Adesso abbiamo un
Ministro che non è più Andreatta, e se non ho capito male, dovrebbe
esserci un comportamento diverso.
Dobbiamo auspicare che questi flussi finanziari ci siano e
calcolando le entrate nel modo più corrispondente alle nostre
spettanze, probabilmente avremmo più forza per ottenere quanto ci
spetta: facendo invece delle riduzioni prudenziali già in partenza,
l'atteggiamento può sembrare quello di dare già per scontato che le
cose continueranno in questo modo.
PRESIDENTE:
Ha chiesto di parlare il Presidente della
Giunta. Ne ha facoltà.
ANDRIONE (U.V.):
Brevissima risposta. Ci compiacciamo che
ci sia Goria al Tesoro, punto e basta. Comunque non chiediamo
nessun privilegio, ma vogliamo solo che le leggi siano rispettate e
che quanto spetta ai valdostani in quanto imposte pagate venga
corrisposto alla Valle d'Aosta.
PRESIDENTE
: Passiamo alla pagina 8. Ha chiesto di parlare
il Consigliere Carlassare. Ne ha facoltà.
CARLASSARE (Dem. Prol. Nuova Sin.):
Qui vale lo stesso
discorso dei 7/10, 9/10; però, prendendo spunto da quanto affermato
dal Presidente, e cioè che il settore che si sta sviluppando e di
conseguenza incrementa le entrate regionali, è la produzione e
quindi l'imposta di fabbricazione sulla birra, voglio chiedere se
per tutti gli altri settori si ha una indicazione, in linea di
massima, dell'andamento dei consumi su cui si ricavano le entrate
erariali.
PRESIDENTE
: Ha chiesto di parlare il Presidente della
Giunta. Ne ha facoltà.
ANDRIONE (U.V.):
Normalmente le imposte non sono
calcolate sui consumi, con l'eccezione delle imposte di
fabbricazione, ma noi dobbiamo calcolare una forte diminuzione di
almeno il 4,5% delle attività industriali.
Il solo fatto che l'IN.TE.VA. sia nella situazione che è, vuol
dire mezzo miliardo in meno di IRPEF e non riusciamo a capire come
potremmo spingere quando in realtà il movimento è al ribasso.
L'unica imposta forte sul consumo, di nostra competenza, è
l'imposta di fabbricazione ed è calcolabile.
PRESIDENTE
: Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Mentre per i due capitoli di entrata
precedenti la sottostima rispetto al meccanismo che ho fatto prima
era abbastanza rilevante (si tratta di 8.817.000.000 sul capitolo
1200, cioè Imposte sul patrimonio; di 25.597.000.000 sulle Imposte
sugli affari), cui per i consumi tra il calcolo fatto rispetto al
1982 ed il calcolo fatto rispetto al gettito vi è solo una
differenza di 933 milioni.
Vorrei capire, sostenendo comunque che è più attendibile il
calcolo fatto da noi, se le imposte sul patrimonio e sugli affari
sono nella visione della Giunta più contenute rispetto alle imposte
sui consumi, perché questa valutazione è più rilevante.
PRESIDENTE:
Ha chiesto di parlare il Presidente della
Giunta. Ne ha facoltà.
ANDRIONE (U.V.):
Non fosse altro che per l'ultimo condono
fiscale, è dimostrato che sugli affari e sul patrimonio è difficile
arrivare vicini al pallino.
PRESIDENTE:
Ha chiesto di parlare il Consigliere Ricco.
Ne ha facoltà.
RICCO (D.C.):
Vorrei precisare che le cifre esposte in
bilancio, come anche i dati esposti dai Consiglieri Mafrica e
Carlassare, non hanno nulla a che vedere con i calcoli che faranno
gli uffici finanziari statali allorché richiederanno a breve
scadenza allo Stato i fondi per corrispondere i decimi spettanti
alla Valle d'Aosta, perché la Regione ha fatto delle sue previsioni
e prevedere non vuol dire sempre azzeccare, ma vuol dire
avvicinarsi il più possibile alla realtà.
Quello che sarà invece richiesto dagli uffici competenti statali
sarà fatto su dati più aggiornati a brevissima scadenza, entro il
mese di dicembre: quindi non capisco questo volersi accanire nel
dire che sono sottostimati o sovrastimati. Come ho detto stamani e
ieri, sono ipotesi più le vostre che non quelle esposte in
bilancio: i calcoli certissimi saranno fatti entro una ventina di
giorni quando gli uffici competenti avranno dati acclarati ed
incontestabili.
PRESIDENTE
: Ha chiesto di parlare sulla pagina 10 il
Consigliere Carlassare. Ne ha facoltà.
CARLASSARE (Dem. Prol. Nuova Sin.):
Veramente l'avevo
richiesto sulla pagina 9, ma va bene anche la pagina 10.
Vorrei rivolgere, scherzosamente, al Presidente della Giunta la
preghiera di far dare una risposta all'Assessore alle Finanze.
PRESIDENTE
: Ha chiesto di parlare il Presidente della
Giunta. Ne ha facoltà.
ANDRIONE (U.V.):
Tanto mi piace a sua cortese domanda che
vi darò seguito.
PRESIDENTE
: Sulla pagina 11 ha chiesto di parlare il
Consigliere Mafrica. Ne ha facoltà.
MAFRICA (P.C.I.):
Al capitolo 2701 "Fondi per
finanziamento dell'edilizia sovvenzionata" c'erano 253 milioni in
previsione, non c'è più niente a residuo e ci sono poi 253
milioni.
Vorrei sapere dall'Assessore Borbey - perché la mia impressione
è appunto che siano gli stessi che slittano - come mai non è stato
possibile incassare nulla o se si tratta di altri fondi.
PRESIDENTE
: Nessun altro intervento sulla pagina 11? Ha
chiesto di parlare l'Assessore ai Lavori Pubblici Borbey. Ne ha
facoltà.
BORBEY (D.C.):
Sono dei fondi nuovi accertati, però
saltano fuori perché il programma quadriennale del CIP è stato
approvato una settimana fa e non sapevamo che, ad esempio, ha
conglobato in un nuovo programma quadriennale 1982-1985 il 30% che
ci avrebbe dovuto essere erogato ad aprile per il programma
biennale 1981-1982. Quindi abbiamo inserito le stesse cifre degli
anni precedenti. Finalmente hanno approvato al CIP la delibera, ma
non è ancora una notizia ufficiale; noi sappiamo già le cifre, ad
ogni modo, quando ci perverranno, vi faremo riferimento e dovremo
procedere ad una variazione di bilancio.
PRESIDENTE
: Sulla pagina 12 ha chiesto di parlare il
Consigliere Carlassare. Ne ha facoltà.
CARLASSARE (Dem. Prol. Nuova Sin.):
Sul capitolo 4300
"Fondi per erogazione di contributi ai Comuni per a costruzione e
gestione degli asili nido", bilancio 1982, 130 milioni; residui
147.997.650; competenze 1983, 147.000.000. Vorrei sapere se questo
residuo deriva da un mancato pagamento dello Stato, o diversamente
se deriva dal fatto che non si sono costruiti asili nido in misura
sufficiente da poter usufruire di questi contributi.
Ore 17,28: Presidenza del Vice Presidente Angelo Mappelli
PRESIDENTE
: Ha chiesto di parlare l'Assessore Chabod. Ne
ha facoltà.
CHABOD (D.C.):
Volevo dire al Consigliere Carlassare di
parlare ancora per qualche mese, che poi dopo magari non parlerà
più. Io, sono nove anni che parlo in quest'aula: dunque che si
diverta ancora per un po', perché questo è il canto del cigno per
il Consigliere Carlassare.
In risposta alla sua domanda, questi fondi lo Stato non ce li ha
versati.
PRESIDENTE
: Sulla pagina 14 ha chiesto di parlare il
Consigliere Mafrica. Ne ha facoltà.
MAFRICA (P.C.I.):
Vorrei chiedere all'Assessore alla
Sanità se i fondi per la tutela delle acque dall'inquinamento ai
capitoli 5650, 5700 e 5750 sono considerati zero per il 1983.
Il ragioniere capo ci ha già detto che quando lui scrive zero è
perché non ha la certezza assoluta che siano iscritti.
Vorrei invece sapere dall'Assessore che segue queste cose se c'è
qualche problema particolare rispetto a questi fondi, a che punto è
l'applicazione della legge Merli, che secondo alcuni non darebbe
più fondi. E' invece, più semplicemente, una mancata previsione per
ritardi, questa?
PRESIDENTE
: Nessun'altra richiesta di intervento sulla
pagina 14, pertanto ha chiesto di parlare per la replica
l'Assessore alla Sanità ed Assistenza Sociale Rollandin. Ne ha
facoltà.
ROLLANDIN (U.V.):
Quanto ha detto il ragioniere capo
corrisponde al vero, in quanto come prassi nei capitoli che sono
indicati con fondi dello Stato chiaramente non viene messa una
cifra indicativa, se non è certa.
Per quanto riguarda invece il problema di fondo, c'è stata anche
lì una riduzione di quelle che sono le assegnazioni, però sta di
fatto che i fondi assegnati da parte dello Stato si è fatto di
tutto per non farli spendere ed è questo il problema più grave.
Rispetto alle assegnazioni originarie si sono trovate delle
difficoltà, tipo la perdita della documentazione, tant'è vero che
alcuni Comuni hanno dovuto rifare tre volte gli incartamenti per
poter accedere ai fondi rispetto alle assegnazioni. Questo ha
comportato un mancato utilizzo dei fondi già assegnati.
La scusa successiva è stata che, non avendo utilizzato i fondi,
non si sarebbe proceduto ad ulteriori assegnazioni. Questo vale per
tutte le Regioni, quindi non è che le assegnazioni non ci siano
più, sono state sospese, per il momento, in attesa di definirle sul
nuovo piano generale.
PRESIDENTE:
Sulla pagina 27 ha chiesto di parlare il
Consigliere Mafrica. Ne ha facoltà.
MAFRICA (P.C.I.):
Al capitolo 11150 "Contrazione di mutui
per spese di investimento", tra i residui, quindi tra i mutui
ancora da incassare, ci sono tre miliardi e 800 milioni. Ci è stato
detto che sono per la piastra. Vorremmo sapere dall'Assessore alla
Sanità come stanno andando le cose, come mai non è ancora stato
utilizzato questo mutuo.
PRESIDENTE:
Ci sono altri che chiedono di parlare? Ha
chiesto di parlare l'Assessore alla Sanità ed Assistenza Sociale
Rollandin. Ne ha facoltà.
ROLLANDIN (U.V.):
Noi abbiamo utilizzato fondi che erano
stati assegnati per gli investimenti, avendo l'assegnazione del
fondo che di fatto esiste, che però non è ancora stato versato.
Cioè noi per la costruzione della piastra avevamo la garanzia di
questo mutuo, che non siamo ancora riusciti ad utilizzare, in
quanto i fondi non sono stati versati.
PRESIDENTE:
Sulla pagina 29 ha chiesto di parlare il
Consigliere Carlassare. Ne ha facoltà.
CARLASSARE (Dem. Prol. Nuova Sin.):
Al capitolo 12000
"Riscossioni per partite di giro diverse" nel bilancio assestato
1981, c'erano 7 miliardi; nel bilancio di previsione 1982, 7
miliardi con 8 miliardi e mezzo di residui, nel bilancio di
previsione 1983 sempre 7 miliardi con 12.131.678.270 di residui. A
cos'è dovuto questo incremento di residui attivi rispetto
all'81?
PRESIDENTE:
Ha chiesto di parlare l'Assessore Chabod. Ne
ha facoltà.
CHABOD (D.C.):
Sono tutte partite di giro; ad esempio per
i fondi di rotazione abbiamo fatto delle anticipazioni di cassa ed
ora devono rientrare.
PRESIDENTE:
Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Sul capitolo 12000: vorrei sapere da
parte dell'Assessore alle Finanze quali sono le principali voci che
entrano in partita di giro perché il meccanismo della partita di
giro è tale che può essere utilizzato per aggirare le difficoltà
che si hanno su un altro capitolo quando questo è ormai scoperto:
cioè si può anticipare in partita di giro e rimpinguare il capitolo
e riportare sulla partita di giro.
Vorrei sapere quali sono le voci principali della partita di
giro, perché 7 miliardi, anche se sono gli stessi per il 1983,
rispetto al 1982 sono tanti e soprattutto per questi 12 miliardi di
residui vorrei sapere quali partite di giro devono essere coperte
con questa cifra.
PRESIDENTE:
Ha chiesto di parlare l'Assessore Chabod. Ne
ha facoltà.
CHABOD (D.C.):
Avevo già detto prima al Consigliere
Carlassare, mentre il Consigliere Mafrica era fuori, che abbiamo le
partite di giro dei fondi di rotazione, Cassa Depositi e Prestiti.
Mi ricordo che quando c'era l'Assessore Manganone facevamo
addirittura delle anticipazioni per i cimiteri.
PRESIDENTE
: Ha chiesto di parlare il Presidente della
Giunta. Ne ha facoltà.
ANDRIONE (U.V.):
Ogniqualvolta votiamo una legge di
fideiussione, dobbiamo portarla per forza in partita di giro.
Quindi i 7 miliardi sono assolutamente teorici. I 12 miliardi in
più di quelle che sono fideiussioni e cose del genere,
rappresentano gli esborsi avvenuti su fondi di rotazione, su mutui
vari, ecc. che devono ancora rientrare o che entrano a
tranches.
PRESIDENTE
: Se non ci sono osservazioni, metto in
votazione l'emendamento proposto dal P.C.I. e da N.S. all'articolo
1, che recita:
"Modificare lo stato di previsione dell'entrata di £
492.782.000.000 come conseguenza delle variazioni in aumento dei
seguenti capitoli di entrata:
cap. 300 da 37.000.000 a 48.545.000.000
cap. 1200 da 58.000.000 a 66.817.000.000
cap.1300 da 183.000.000 a 208.597.000.000
cap.1400 da 22.000.000 a 22.933.000.000
Ha chiesto di illustrare l'emendamento il Consigliere Mafrica.
Ne ha facoltà.
MAFRICA (P.C.I.):
Sono le osservazioni che abbiamo fatto
prima sui corrispondenti capitoli, quindi c'è la proposta di
aumentare le entrate ai capitoli del Casinò ed ai capitoli delle
entrate provenienti dal riparto fiscale, secondo il calcolo
riferito al 1982, aumentato del 13% e riportato ai 9/10.
PRESIDENTE
: Metto in approvazione l'emendamento proposto
dal P.C.I. e da N.S.:
ESITO DELLA VOTAZIONE
Presenti 25
Votanti 24
Astenuti 1 (Minuzzo)
Favorevoli 5
Contrari 19
Il Consiglio non approva.
PRESIDENTE
: Metto in approvazione l'articolo 1 nel testo
originario:
ESITO DELLA VOTAZIONE
Presenti 25
Votanti 24
Astenuti 1 (Minuzzo)
Favorevoli 19
Contrari 5
Il Consiglio approva.
PRESIDENTE
: Do lettura dell'articolo 2:
Art. 2
(Stato di previsione della spesa)
E' approvato lo stato di previsione della spesa della Regione
per l'anno
finanziario 1983, annesso alla presente legge, in
£ 445.890.000.000 (allegato b).
E' autorizzata, ai sensi dell'art. 55 della L.R. 7.12.1979,
n. 68, l'assunzione di impegni di spesa entro i limiti degli
stanziamenti di competenza dello stato di previsione della spesa di
cui al comma precedente.
L'erogazione delle somme su capitoli di spesa finanziati con
le entrate previste nel titolo II, concernente contributi,
assegnazioni e trasferimenti di fondi in genere dal bilancio
statale resta subordinata all'effettivo accertamento delle entrate
stesse.
PRESIDENTE:
Ha chiesto di parlare il Consigliere
Carlassare. Ne ha facoltà.
CARLASSARE (Dem. Prol. Nuova Sin.):
Capitolo 21250 "Spese
per corresponsione di premi di anzianità", bilancio 1982, 140
milioni; residui 4.854.000 - quindi residui poco significativi -
per il 1983 in previsione 100 milioni.
Al capitolo 21300 "Spese per integrazione dei fondi di indennità
di cessazione dal servizio del personale regionale" 1982,
950.000.000; nessun residuo, quest'anno 400.000.000.
Capitolo 21350 "Pensioni ordinarie quote di pensione al
personale in quiescenza derivanti dall'art. 6 della legge
9.10.1971, n. 824". Bilancio 1982, 300 milioni; residui per il
1983, 202 milioni; residui lo scorso anno 100 milioni; quest'anno
si mantengono 300 milioni come stanziamento.
Ora vorrei capire i meccanismi che hanno comportato ad una
diminuzione per i due capitoli precedenti quando non ci sono dei
residui passivi, e ad un mantenimento della stessa quota di
previsione di spesa quando abbiamo un aumento notevolissimo dei
residui passivi, già forte lo scorso anno; per quest'anno sono
praticamente raddoppiati.
Vorrei sapere se si tratta di una valutazione precisa sulle
caratteristiche del personale, oppure se sono intervenuti altri
fattori che hanno fatto fare questa valutazione.
PRESIDENTE
: Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Sul capitolo 21300 i "Fondi per la
cessazione dal servizio del personale regionale" diminuiscono da
950 a 400 milioni. C'è stato detto che si tratta del personale
trasferito all'U.S.L.; vorremmo sapere quante persone sono passate
all'U.S.L.
PRESIDENTE
: Ha chiesto di parlare l'Assessore Chabod. Ne
ha facoltà.
CHABOD (D.C.):
Sul capitolo 21250: sono le persone
collocate a riposo. Invece sulla questione dell'U.S.L. vorrei
aspettare l'arrivo dell'Assessore Rollandin, per sapere esattamente
quanti sono. Sul capitolo 21350 ci sono i conguagli e la
liquidazione che si fanno, alla fine dell'anno, in base ad un
ruolo, alla C.P.D.E.L.
PRESIDENTE:
Ha chiesto di parlare il Consigliere
Carlassare. Ne ha facoltà.
CARLASSARE (Dem. Prol. Nuova Sin.):
Non ho ben capito se
questo bilancio di previsione è stato formulato sulla base di
un'analisi delle persone che prevedibilmente andranno in pensione,
tenuto conto che nel bilancio 1982 per quanto riguarda "Spese per
la corresponsione di premi di anzianità" erano stati preventivati
70 milioni e se ne sono poi spesi 140. Quindi mi pare che, se nel
passato bilancio si è fatta una previsione, la si è sbagliata
totalmente, in quanto si è speso addirittura il doppio. Quest'anno
c'è una diminuzione rispetto allo scorso anno, vorrei sapere se è
una previsione analitica o se è una previsione buttata lì.
Per quanto riguarda il 21350 aspettiamo le risposte che mi
verranno date.
Per quanto riguarda il 21300 vorrei sapere anche qui se è stata
fatta un'analisi precisa delle prevedibili esigenze di spesa,
oppure se è stata messa a caso questa cifra, tenuto conto che anche
per questo capitolo il bilancio di previsione 1982 prevedeva una
spesa di 400 milioni che poi si è assestata a 950 milioni.
PRESIDENTE
: Ha chiesto di parlare l'Assessore Chabod. Ne
ha facoltà.
CHABOD (D.C.):
Come aveva detto prima il Consigliere
Carlassare sul 22250, noi non facciamo altro che prendere come dato
l'elenco che ci dà l'ufficio del personale e non possiamo fare
altro. Invece per l'altro capitolo abbiamo dei ruoli e li
liquidiamo alla Cassa pensione alla fine dell'anno. Sono compresi
anche degli ex combattenti.
PRESIDENTE
: Ha chiesto di parlare l'Assessore alla Sanità
ed Assistenza Sociale Rollandin. Ne ha facoltà.
ROLLANDIN (U.V.):
Se il Consigliere Mafrica vuole, posso
fare anche i calcoli, qui ho il personale distinto per ruoli che
sono passati all'U.S.L. Sono i dipendenti del laboratorio
regionale, i veterinari e collaboratori dei veterinari, mentre
abbiamo alla gestione dell'U.S.L. anche il personale che è sotto
l'assistenza sociale. Gli do una copia dei dati, così può
controllare meglio anche il ruolo.
PRESIDENTE
: A pagina 43 ha chiesto di parlare il
Consigliere Cout. Ne ha facoltà.
COUT (P.C.I.):
Al capitolo 21850 le "Spese per acquisto
di libri, riviste, giornali, ecc." sono passate da 162 milioni a
150 milioni. Cosa vuol dire, si utilizzeranno i residui o sono
stati seguiti dei criteri di risparmio per ciò che riguarda questo
capitolo? Se è così, penso sia in base alle proposte, fatte
dall'Assessore Chabod nella sua relazione, di risparmio. Vorrei un
chiarimento.
PRESIDENTE
: Ha chiesto di parlare l'Assessore Chabod. Ne
ha facoltà.
CHABOD (D.C.):
Anche su questo cerchiamo di risparmiare.
Difatti abbiamo chiesto a tutti gli uffici dei vari Assessorati di
comprare lo stretto necessario.
PRESIDENTE
: Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Non credo si tratti qui di risparmiare,
perché anche se venissero risparmiati 10 milioni, su 446 miliardi
sarebbe un risparmio un po' esiguo. Bisognerebbe risparmiare su
altri capitoli.
Credo invece che si faccia la stessa cosa dello scorso anno: si
scrive 150 milioni che poi sono diventati 162. Cioè si passa da un
contenimento formale della spesa al momento dell'approvazione del
bilancio ad un aumento con variazioni successive.
PRESIDENTE
: Ha chiesto di parlare l'Assessore Chabod. Ne
ha facoltà.
CHABOD (D.C.):
Devo dire al Consigliere Mafrica quello
che ha detto anche l'Assessore Borbey: se alla fine dell'anno
aumenteranno le riviste, certamente dovremo rimpinguare il
capitolo, però ora non possiamo prevedere se i giornali e le
riviste aumenteranno.
PRESIDENTE
: Sulla pagina 53 ha chiesto di parlare il
Consigliere Mafrica. Ne ha facoltà.
MAFRICA (P.C.I.):
Si apre qui il discorso della finanza
locale: c'è da dire che, rispetto a questo settore, la Giunta ha
dimostrato con questo bilancio di tenersi anche al di sotto degli
incrementi programmati per l'inflazione; per esempio per ciò che
riguarda il capitolo 22710 c'erano 250 milioni per le Comunità
montane nel 1982, non sono ancora stati dati perché a residuo ci
sono esattamente 250 milioni.
Si prevedono 250 milioni per le Comunità montane; siccome qui si
tratta di spese di gestione, vorrei sapere quale criterio è stato
usato, se per le Comunità montane non c'è un aumento delle spese di
gestione.
Per quello che riguarda i Comuni, credo che l'aumento da
21.200.000.000 a 22.000.000.000 non possa essere ritenuto equo
quando con leggi anche recenti si sono aumentati i compiti dei
Comuni. Per esempio, fino a qualche mese fa i Comuni avevano
diritto ad utilizzare fondi da legge apposita per l'acquisto di
sgombraneve ed adesso questi compiti sono stati caricati sul
capitolo 22701. Vorrei sapere l'opinione della Giunta, capire come
mai non si sono previsti per le spese di gestione delle Comunità
montane incrementi e come mai è stato così contenuto l'incremento a
favore dei Comuni per i lavori pubblici.
PRESIDENTE
: Ha chiesto di parlare il Consigliere
Carlassare. Ne ha facoltà.
CARLASSARE (Dem. Prol. Nuova Sin.):
Al capitolo 22701 il
dato più rilevante è l'importo dei residui: 19.074.616.075. Pur
tenendo conto del fatto che la legge è stata emanata il 26 maggio,
quindi il tempo a disposizione dei Comuni per poter sviluppare i
piani onde poi ottenere questi finanziamenti è decisamente poco, mi
pare sia necessario e vada fatto rilevare che probabilmente ci sono
dei meccanismi che danno scarsa possibilità ai Comuni di poter
gestire correttamente questi fondi. Questa è una polemica a suo
tempo aperta quando il Gruppo che rappresento aveva assunto
l'iniziativa di presentare una legge di iniziativa popolare sul
decentramento ai Comuni, sul metodo per riuscire a decentrare
effettivamente funzioni e capacità di spesa agli enti
periferici.
Vorrei chiedere se questa difficoltà di spesa dei Comuni è in
qualche modo derivata dal fatto che è necessario avere una
supervisione da parte dell'Assessorato dei Lavori Pubblici, che dà
poi il visto a queste spese, perché, pur considerando quei limiti
dovuti, questa è una legge giusta ed è necessario prevedere delle
modifiche in modo da consentire ai Comuni di poter accedere in toto
a questi fondi.
PRESIDENTE
: Non ci sono richieste di intervento, risponde
l'Assessore ai Lavori Pubblici Borbey. Ne ha facoltà.
BORBEY (D.C.):
Per quanto concerne il capitolo 22701, la
legge è entrata in vigore il 26.5.1982. Sapete bene che la legge
dice che l'Assessore ai Lavori Pubblici paga il 50% quando il
Comune ha appaltato l'opera e quando è stato fatto un contratto con
l'impresa. Ora abbiamo fatto ad oggi forse un miliardo e mezzo di
pagamenti; sappiamo che i Comuni stanno inviando le varie delibere,
ci sono dei ritardi, ma anche la legge è stata approvata in
ritardo.
Ad ogni modo siamo al corrente che determinati Comuni stanno
operando alacremente, certamente quest'anno ci saranno parecchi
residui.
PRESIDENTE
: Ha chiesto di parlare il Consigliere
Carlassare. Ne ha facoltà.
CARLASSARE (Dem. Prol. Nuova Sin.):
La domanda era però
se non si ritiene opportuno di apportare delle modifiche affinché i
Comuni possano accedere a questi fondi con più facilità, perché mi
pare che il meccanismo per cui sia l'Assessorato ai Lavori Pubblici
che deve dare il visto ai progetti considerati validi, dopodiché
dare il via ai pagamenti, possa tradursi in un grosso intoppo per
quei Comuni più piccoli che non hanno strutture tecniche
sufficientemente attrezzate per affrontare questi progetti e per
mandare avanti queste pratiche.
Inoltre, non avendo la disponibilità finanziaria per
organizzarsi in proprio, possono sorgere delle difficoltà per cui
difficilmente riescono ad ottenere quanto loro spetta per
legge.
PRESIDENTE
: Ha chiesto di parlare l'Assessore ai Lavori
Pubblici Borbey. Ne ha facoltà.
BORBEY (D.C.):
Questa legge è "Contributi ai Comuni ed
altri enti locali nelle spese di investimento nel settore delle
opere pubbliche". Il problema non è tanto della legge farraginosa
affinché la Regione dia quei soldi, è che il Comune deve spenderli.
Noi li diamo immediatamente questi fondi, ma il Comune, se appalta
un'opera prima di pagare l'impresa quando l'impresa ha fatto un
certo lavoro, deve aver fatto il contratto. Quando ha fatto il
contratto, noi, a distanza di tre giorni, gli facciamo il mandato
di pagamento.
Non è quindi che la legge sia farraginosa, il Comune deve
appaltare, dopo aver fatto l'appalto, a delibera deve essere
approvata dalla CO.RE.CO., successivamente il Comune fa il
contratto con l'impresa. A quella data il Comune può incominciare a
pagare, se sono già stati iniziati i lavori. Noi però con il
contratto firmato possiamo già dare il 50%.
Quindi assolutamente non c'è il ritardo, anzi posso garantire ai
colleghi che noi paghiamo nel giro di tre giorni dalla richiesta
del Comune, naturalmente quando la pratica è in regola.
PRESIDENTE:
Ha chiesto di parlare l'Assessore Chabod. Ne
ha facoltà.
CHABOD (D.C.):
Sul 22710 ci sono 50 milioni e poi ancora
250 milioni sui Fondi globali. Vorrei far notare al Consigliere
Mafrica che al 22720 ci sono i miliardo 467.600.000, che sono i
fondi dello Stato sempre sulle Comunità montane.
PRESIDENTE:
Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Forse perché l'Assessore Borbey era
fuori non si è risposto alla mia domanda. Sapevo bene e l'avevo già
detto io che per il 1983 ci sono 250 milioni; chiedevo come mai nel
1982 erano 250, nell'83 sono sempre 250. Come mai per le Comunità
montane per le spese di gestione si spende esattamente la stessa
cifra e non si tiene conto dell'inflazione.
Poi chiedevo, sempre collegandomi a questa domanda, perché per i
contributi ai Comuni si passa da 5,7 miliardi a 6,2 miliardi con un
aumento dell'8%; per i lavori pubblici dei Comuni o enti locali
diversi si passa da 21,2 a 22 miliardi, con un incremento solo del
3%.
Come mai si sta così contenuti nei confronti degli enti locali,
data a rapidità con cui crescono le spese anche per la stessa
Regione?
PRESIDENTE
: Ha chiesto di parlare il Consigliere
Lustrissy. Ne ha facoltà.
LUSTRISSY (D.P.):
Sul capitolo 22710: abbiamo fatto una
legge quest'anno di aumento dello stanziamento delle spese di
gestione da 50 a 250 milioni. Si trattava non di una legge a
scadenza, ma solo di una legge di aumento anche per gli anni
successivi. Come mai non è stato riportato anche per l'83?
PRESIDENTE
: Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Oltre a questa domanda di carattere
generale, vorrei sapere dall'Assessore Borbey per cosa sono stati
dati 250 milioni alla Cogne, come mai sono stati dati anche sul
cap. 22701 dei fondi all'ENPA.
PRESIDENTE:
Ha chiesto di parlare l'Assessore ai Lavori
Pubblici Borbey. Ne ha facoltà.
BORBEY (D.C.):
Al 22701 c'è la legge n. 10, 19,5 miliardi
1982 e 22 miliardi 1983; l'abbiamo approvata in Consiglio
all'unanimità ed è una legge biennale. Nel 1982 da 19,5 siamo
venuti a 21,2 miliardi, perché sono stati messi in questo capitolo
dei denari che abbiamo speso in contributi. Vi ricorderete che
all'inizio c'era un capitolo per contributi a Comuni, enti e
privati. Ad esempio, abbiamo speso 250 milioni per l'acquisto del
terreno della Cogne, promesso al Comune di Aosta, dove attualmente
stanno costruendo una casa con i fondi per l'edilizia residenziale
pubblica previsti dallo Stato con la legge 25.
Per l'ENPA, sempre in base alla legge n. 10, l'Amministrazione
regionale può dare dei contributi ad enti e privati, purché siano
utilizzati per la pubblica utilità; abbiamo ritenuto che la
protezione degli animali sia di pubblica utilità.
PRESIDENTE
: Ha chiesto di parlare il Presidente della
Giunta. Ne ha facoltà.
ANDRIONE (U.V.):
Lo scorso anno, quando avevamo stanziato
5 miliardi 700 mila per i Comuni, avevamo riconosciuto che mancava
qualcosa per le spese di restrizione di trasporto trasferite ai
Comuni dall'Assessorato alla Pubblica Istruzione.
Con questo aumento hanno trovato la loro collocazione quelle
somme che non erano state previste in aumento già nel bilancio
precedente.
Per quanto riguarda le Comunità montane, abbiamo fatto solo un
adeguamento d'intesa con il Presidente della Comunità montana, che
era per lo scorso anno e che sarà anche per quest'anno. Il tutto è
proporzionale a quelle che sono le disposizioni delle leggi statali
in materia di Comunità montane e su questo punto concordo in parte
con il Consigliere Mafrica.
Aspettiamo di avere un contratto con la Comunità Walser, per
stabilire quali sono le spese specifiche, perché una certa parte di
quelle spese sono già coperte dall'Assessorato della Pubblica
Istruzione con interventi diretti e potrebbero essere trasferiti a
quella Comunità, anche per il fatto che essa è nata con degli scopi
specifici, particolari e non per una divisione territoriale. Ci
riserviamo di intervenire e riconosciamo queste spese generali.
La questione dovrà essere affrontata in maniera più ampia: è già
stato detto diverse volte ed alcuni begli interventi del
Consigliere Lanivi di qualche tempo fa hanno puntualizzato la
situazione. 0 con le Comunità montane usciamo da questo pelago e lo
Stato fa quel che deve fare, per cui la regione può prendere certe
posizioni, oppure ci troviamo per forza di cose anche noi ad essere
in una posizione di attesa, perché non è pensabile che sia la
Regione che effettua questa riforma, non avendo competenza in
materia; oppure ci danno le competenze per farlo, il che sarebbe
ancora meglio.
PRESIDENTE
: Ha chiesto di parlare l'Assessore ai Lavori
Pubblici Borbey. Ne ha facoltà.
BORBEY (D.C.):
Solo per un'ulteriore precisazione:
all'ENPA abbiamo dato un contributo per lavori da loro eseguiti
destinati a migliorare.
PRESIDENTE:
Ha chiesto di parlare sulla pagina 54 il
Consigliere Mafrica. Ne ha facoltà.
MAFRICA (P.C.I.):
Al capitolo 22710, come al capitolo
22715, non sono ancora stati versati i fondi per l'82, al 30
novembre. Come mai i 250 milioni prima ed anche i 550 dello Stato
non sono ancora stati versati?
PRESIDENTE:
Ha chiesto di parlare il Presidente della
Giunta. Ne ha facoltà.
ANDRIONE (U.V.):
Abbiamo votato adesso a ripartizione dei
fondi, quindi dovrebbero essere pagabili a giorni.
PRESIDENTE:
Sulla pagina 57 ha chiesto di parlare il
Consigliere Carlassare. Ne ha facoltà.
CARLASSARE (Dem. Prol. Nuova Sin.):
Qui ci sono delle
modificazioni su come sono stati organizzati questi capitoli perché
al 22805, bilancio 1982, 495 milioni, di fronte ad un bilancio di
previsione 1981 di 695 milioni. Nel 1981 ci sono stati 300 milioni
di residuo. Nel 1982 ci sono 1.629.424.445 milioni di residui, nel
1983 sono stanziati 150 milioni più 1.450.000.000 di Fondi
globali.
Ora vorrei capire da cosa deriva questo balletto di cifre a
residuo, come si sono accumulati e qual è a causa di questi residui
che si riferiscono ad un servizio che ritengo estremamente
importante.
PRESIDENTE:
Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Al capitolo 22815: perché la previsione
è contenuta in 147 milioni rispetto alla previsione assestata di
672 del 1982? Si tratta di contributi ai Comuni per a gestione
degli asili nido?
PRESIDENTE:
Ha chiesto di parlare l'Assessore alla Sanità
ed Assistenza Sociale Rollandin. Ne ha facoltà.
ROLLANDIN (U.V.):
Per quanto riguarda le domande del
Consigliere Carlassare, il fatto che sia iscritta a residuo a cifra
di 1.622.424.000 è in relazione a quanto è stato impegnato con le
nuove leggi approvate ultimamente in Consiglio e che non sono state
ancora attuate in quanto approvate in questi ultimi mesi.
Il residuo di gestione si aggira quest'anno rispetto al miliardo
di gestione dello scorso anno, sui 400 milioni e non un miliardo e
seicento milioni.
Per quanto riguarda invece il capitolo 22815, si tratta di
contributi ai Comuni su fondi assegnati dallo Stato quale
contributo per spese di gestione. Ultimamente, quando abbiamo
portato in discussione la legge sugli asili nido, ho spiegato che
rispetto alle leggi qui richiamate c'è stata una diminuzione di
questa riduzione che, fino al '74, avveniva su parametri
percentuali. Lo Stato pagava fino all'80% di quelle che erano le
contribuzioni. Poi c'è stata una suddivisione fra Regioni che
riguardava l'indice di mortalità e così via, per cui si è arrivati
all'indice fisso di 147 milioni.
PRESIDENTE
: Sulla pagina 59 ha chiesto di parlare il
Consigliere Mafrica. Ne ha facoltà.
MAFRICA (P.C.I.):
Sul capitolo 23000: come mai si ritiene
attendibile una diminuzione di previsione per la spesa di stampa
del Bollettino economico e del Bollettino ufficiale?
Non credo che le spese tipografiche possano diminuire di 40
milioni in un anno.
PRESIDENTE
: Ha chiesto di parlare l'Assessore Chabod. Ne
ha facoltà.
CHABOD (D.C.):
Al capitolo 23000 noi abbiamo dei
contratti, ad esempio per la stampa del Bollettino economico (40
milioni), protesti cambiari, stampa Bollettino ufficiale,
traduzione Bollettino ufficiale: sono tutti contratti in corso, dal
1955 al 1984 per 20 milioni rispettivamente.
PRESIDENTE
: Sulla pagina 60 ha chiesto di parlare il
Consigliere Carlassare. Ne ha facoltà.
CARLASSARE (Dem. Prol. Nuova Sin.):
Sul 23250 "Spese per
l'acquisto di beni patrimoniali" c'è un residuo di 1 miliardo e 400
milioni ed una competenza di 5 miliardi. Vorrei chiedere sia a cosa
è dovuto il residuo e quali sono i beni patrimoniali che si
intendono acquistare con questi 5 miliardi.
PRESIDENTE
: Ha chiesto di parlare il Consigliere Minuzzo.
Ne ha facoltà.
MINUZZO (P.S.D.I.):
Sul capitolo 23400: "Assestamento
bilancio 1982", 1 miliardo; residuo, 143 milioni circa; competenza
200 milioni. Come trova giustificazione questa grossa diminuzione
di circa 700 milioni?
PRESIDENTE
: Ha chiesto di parlare il Presidente della
Giunta. Ne ha facoltà.
ANDRIONE (U.V.):
In risposta al Consigliere Minuzzo, se
guarda ci sono 500 milioni ai Fondi globali che verranno spostati
secondo le necessità. Lo scorso anno avevamo liquidato una serie
particolare di espropri ed abbiamo fatto una variazione specifica,
come certamente ricorda anche il Consigliere Minuzzo.
Per quanto riguarda la domanda del Consigliere Carlassare, darò
un breve elenco degli acquisti in previsione: la Società Auriga,
Gressoney - che però è ancora da vedere; - Casa Roncas, Comune di
Chambave, proprietà detta Voyat; porzione del palazzo Ansermin,
bene immobile adiacente al palazzo regionale, proprietà Diémoz;
acquisto terreno occupato da stabilimento Sottini e cooperativa
falegnami, proprietà Cogne; acquisto fabbricati e terreni Villaret,
proprietà Nuova Sias; acquisto immobile in Pont-Saint-Martin;
acquisto immobile proprietà Nuova Sias in Villeneuve e 0llomont
oltre che l'ex villaggio Cogne di La Thuile.
Il residuo che il Consigliere Carlassare ha visto è dovuto alla
mancata effettuazione specifica degli atti relativi, certi atti non
sono ancora stati fatti per difficoltà catastali perché le parti
non sono presenti.
Per quello che ricordo, di qui a poco dovremmo fare - per citare
i nomi - l'atto Paganon a Châtillon, l'atto con la Valsa per
Ville-sur-Nus, l'atto per l'acquisto della parte della Curia a
Introd; quindi il residuo segnala fedelmente quelle che sono le
partite non ancora acquistate, ma dove i soldi sono già impegnati
perché si tratta solo di perfezionare l'acquisto.
PRESIDENTE:
Ha chiesto di parlare il Consigliere
Carlassare. Ne ha facoltà.
CARLASSARE (Dem. Prol. Nuova Sin.):
Il Presidente se
vuole può fornirmi la lista degli acquisti in previsione, mi
userebbe una cortesia.
Vorrei solo chiedere per questi acquisti, se si tratta di opere
di una certa rilevanza in alcuni casi, se si è già pensato come
utilizzare queste nuove strutture, o se sono acquisti di strutture
che si ritiene opportuno recuperare perché hanno un loro valore
architettonico, senza che si sia ancora preventivato un loro
utilizzo.
PRESIDENTE:
Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Vorrei sapere se l'Auriga è una società
per azioni o una persona; se l'acquisto si riferisce al castello o
a terreni circostanti. Inoltre, se la casa Diémoz è il fabbricato
che è qui dietro e se il valore di 800 milioni è previsto solo per
quel fabbricato.
I terreni della Nuova Sias comportano una spesa di 1 miliardo e
790 milioni, vorrei sapere l'utilizzazione di questi terreni di
0llomont e di Villeneuve.
Una domanda all'Assessore alle Finanze: per l'anno prossimo è
possibile allegare al bilancio qualcosa di diverso per fare in modo
che questi capitoli, in cui c'è uno stanziamento generale, abbiano
un allegato in cui lo stanziamento viene suddiviso nelle varie
voci, per evitare di richiederlo in Commissione o in Consiglio. Non
parlo di tutti i capitoli, ma sarebbe utile che almeno per quelli
principali con stanziamenti indifferenziati di questo genere, venga
allegato l'elenco delle opere.
PRESIDENTE:
Ha chiesto di parlare il Presidente della
Giunta. Ne ha facoltà.
ANDRIONE (U.V.):
Questi, sia come importi che come
indicazioni, sono dei fatti relativi ad adesso, cioè sono delle
trattative che abbiamo in corso. Si tratta più semplicemente degli
esami che facciamo delle possibilità che addirittura in certi casi
ha solo il Presidente della Giunta, per poi avere una proposta
eventuale da fare.
L'Auriga è una società per azioni; è molto difficile oggi dire
che ci sarà la lista specifica, perché l'Auriga è da due anni, da
quando abbiamo comprato il Castello Savoia che è in predicato,
anche per il fatto che ci sono altri gruppi che la volevano
comprare. Si tratta delle due ville basse e tutta la parte di
foresta che va su da quella parte.
Non è questo un acquisto prioritario, mentre lo è l'acquisto di
Cogne, di La Thuile, dell'ex villaggio turistico, che avrebbe
un'utilizzazione immediata.
Prioritario, a nostro avviso, per i motivi di natura
architettonica, archeologica, è il castello di Pont-Saint-Martin,
dove probabilmente acquisteremo per adesso solo una parte, perché
non riusciamo ad ottenere l'accordo di tutti i proprietari. L'idea,
d'intesa con il Comune di Pont-Saint-Martin, è quella di farne una
biblioteca comprensoriale, quindi quello ha già una
destinazione.
Comunque, ogni acquisto deve venire in Consiglio e deve essere
valutato per quello che è.
La previsione di 800 milioni è per quello che era il piano
nobile e le scuderie di palazzo Perrot del 1810, che ha diversi
valori anche storici e che per la sua collocazione potrebbe essere
molto utile alla Regione. E' una richiesta che deve essere discussa
e trattata, però per adesso abbiamo fatto una previsione di massima
riportando quelle cifre.
PRESIDENTE
: Sulla pagina 61 ha chiesto di parlare il
Consigliere Minuzzo. Ne ha facoltà.
MINUZZO (P.S.D.I.):
Sul capitolo 23750 "Spese per la
realizzazione del sistema informativo regionale" a cosa si fa
riferimento? Per il 23800 "Spese per il funzionamento del comitato
regionale per il servizio radiotelevisivo della Valle d'Aosta"
erano stati previsti, assestati per l'82, 5 milioni; nessun residuo
e sono stati di nuovo riportati 5 milioni.
Più volte in Consiglio regionale si è dibattuto il problema
dell'informazione RAI in Valle e ritengo che questa Commissione
abbia un ruolo specifico da svolgere per quanto concerne
l'informazione e più volte sia il Consiglio regionale con
relazioni, sia personalmente da parte del Presidente del CO.RE.RAT,
è stato sollecitato che venisse creata una struttura più adeguata a
quelle che sono le esigenze di questa Commissione. Visto che sono
stati nuovamente previsti solo 5 milioni, vorrei conoscere i motivi
per i quali si è pensato di prevedere solo questa cifra e se
eventualmente c'è la disponibilità di aumentarla in seguito per
potenziare questa struttura.
PRESIDENTE
: Ha chiesto di parlare il Consigliere
Carlassare. Ne ha facoltà.
CARLASSARE (Dem. Prol. Nuova Sin.):
Mi riferisco al
capitolo 23900, che se non ricordo male è la partecipazione al 50%
delle spese sostenute dal Casinò per iniziative atte ad
incrementare la redditività della Casa da gioco.
Vorrei chiedere, vista anche l'importanza dell'esborso
regionale, se - sempre se non ricordo male - nella convenzione è
previsto solo che ci sia un controllo a posteriori da parte
dell'Amministrazione regionale attraverso propri incaricati
che controllano che effettivamente queste cifre siano state
spese in relazione ai giustificativi che vengono dati. A parte il
fatto che forse sarebbe opportuno andare più a fondo per verificare
se si spenderanno questi 6 miliardi e 400 milioni, perché sono
veramente tanti, vorrei chiedere se non si può cercare di proporre
al Casinò una modifica a questa convenzione, far sì che almeno. in
parte queste iniziative siano discusse e corrispondano alla volontà
dell'Amministrazione regionale, dal momento che questa contribuisce
in modo così massiccio alle spese.
PRESIDENTE:
Ha chiesto di parlare il Presidente della
Giunta. Ne ha facoltà.
ANDRIONE (U.V.):
Alle domande del Consigliere Minuzzo,
rispondo che la locazione dei calcolatori è su altro capitolo. Qui
vi sono spese di personale, di consulenze che vanno a diminuire
perché stiamo esercitando un concorso in relazione ad un aumento
dei quadri, oltre alle spese di normale funzionamento del
centro.
Per quanto riguarda invece il 23800, si può modificare la legge,
però finora non avevo la possibilità di soddisfare le richieste che
sono state fatte e che erano relative a locali e al personale di
segreteria. Quindi, se il Consigliere Minuzzo vuole, può
interessarsi e poi magari fare delle proposte.
PRESIDENTE:
Ha chiesto di parlare l'Assessore Chabod. Ne
ha facoltà.
CHABOD (D.C.):
Con il 23900 qui c'è un programma
approvato dalla Giunta, poi l'Assessorato alle Finanze ha il
controllo sul rendiconto finale che viene approvato tutti gli
anni.
PRESIDENTE:
Sulla pagina 62 ha chiesto di parlare il
Consigliere Mafrica. Ne ha facoltà.
MAFRICA (P.C.I.)
Sul capitolo 23930 ci sono 200 milioni a
fondo globale: sono ancora riferiti alla vecchia convenzione o sono
previsioni per la nuova?
PRESIDENTE:
Sulla pagina 69 ha chiesto di parlare il
Consigliere Tonino. Ne ha facoltà.
TONINO (P.C.I.):
Sul capitolo 25050 vorrei chiedere al
Presidente della Giunta con lo stanziamento di 400 milioni per l'83
a che punto arriviamo nella predisposizione della cartografia.
PRESIDENTE:
Ha chiesto di parlare il Presidente della
Giunta. Ne ha facoltà.
ANDRIONE (U.V.):
E' praticamente
terminata, il
titolo totale è "Revisione prezzi e collaudi, completamento
tavolette di confine, costruzione rete trigonometrica ad alta
quota, costruzione carte regionali, acquisto e manutenzione
strumentazione tecnica"; l'ultimo settore, quello sud-est,
comprende praticamente Champorcher e parte della Valle del Lys e
con questo stanziamento dovremmo terminare.
PRESIDENTE:
Sulla
pagina 70 ha chiesto di parlare
il Consigliere Mafrica. Ne ha facoltà.
MAFRICA (P.C.I.):
Vorrei sapere perché sul capitolo
25200, che dovrebbe essere di nuova istituzione per la legge 24,
avete già fatto dei pagamenti visto che in bilancio non c'è ancora:
dal libro mastro risulta che avete continuato a pagare per la
cartografia, per i calcolatori ed anche l'esattoria imposte.
PRESIDENTE
: Ha chiesto di parlare il Presidente della
Giunta. Ne ha facoltà.
ANDRIONE (U.V.):
Se il Consigliere Mafrica ritorna
indietro di una pagina, dopo il 25050 fino allo scorso anno doveva
esserci il 25200. Quando noi abbiamo pagato tutto quello che
dovevamo pagare, questo numero in futuro è aggiunto in
consuntivo.
PRESIDENTE
: Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Posso prendere per buona la spiegazione
che era un capitolo prima destinato a residui per enti, che adesso
cambia denominazione e finalità, però con tutti i numeri
disponibili era proprio necessario utilizzare un numero che era
destinato prima a qualcos'altro? Ciò crea confusione, comunque
verificherò anche sul mastro residui per l'82.
PRESIDENTE
: Ha chiesto di parlare il Consigliere Berti.
Ne ha facoltà.
BERTI (Art. e Comm. Valdostani):
Volevo un chiarimento
sui capitoli 25250 e 25251 sull'edilizia economica popolare: questi
due capitoli hanno in previsione 1982 cifre abbastanza grosse, poi
per competenze 774.400.000.000, poi 60.000.000 di nuovo. Sono
quelle ancora dell'anno passato?
Sul capitolo 25300 abbiamo una previsione di 200 milioni, un
disavanzo di 208 sulla legge dei tetti in lose e balconi tipici in
legno, ed una previsione per il 1983 di 200 milioni.
PRESIDENTE
: Ha chiesto di parlare il Consigliere Voyat.
Ne ha facoltà.
VOYAT (U.V.):
Sur le chapitre 25300: au moment de la
discussion du budget 1982 nous avions demandé une augmentation des
dépenses et aussi une loi qui prévoit des endroits où on était
obligé de faire des toits en lose. La loi n'a pas été présentée au
Conseil, et encore une fois on a prévu ici une dépense de seulement
200 millions. Je crois que ce chiffre plus 500 millions des fonds
globaux ne sont pas suffisants à payer les demandes faites pour
l'année 1982. En conséquence il foudrait modifier ce chapitre.
PRESIDENTE
: Ha chiesto di parlare l'Assessore Chabod. Ne
ha facoltà.
CHABOD (D.C.):
Al capitolo 25250 sono gli ammortamenti
che paghiamo alle banche. Invece al capitolo sotto sono i mutui che
iniziano adesso. Sulla questione dei tetti in lose è ritornata ieri
la delibera approvata dal Coordinamento.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali Pollicini. Ne ha facoltà.
POLLICINI (D.P.):
Intanto va detto che con i
finanziamenti di quest'anno abbiamo recuperato un ritardo per una
certa parte notevole, perché eravamo fermi al 1° luglio 1979;
adesso con quanto è stato finanziato con l'assestamento di
bilancio, abbiamo chiuso anche tutto il 1980.
E' prevista nei fondi globali un'aggiunta rispetto ai 200
milioni, di 500 milioni, quindi arriviamo largamente a superare la
metà del 1982.
Per quanto riguarda a legge sui tetti in lose, questa è una
legge abbastanza complessa nella quale vi possono essere due
orientamenti: uno, già detto in questo Consiglio, di limitare i
contributi, quindi aumentarlo là dove è obbligatorio e restringere
nettamente le zone; l'altro, non praticabile, quello di aumentare
notevolmente il contributo - oggi è al massimo 6000 lire al mq.,
quando la differenza fra un tetto normale ed un tetto in lose va
dalle 20 alle 25 mila lire in più al mq. Sarà mia cura portare alle
Commissioni nell'arco di un paio di mesi, un tipo di proposta in
alternativa con un'altra. Sarà poi il Consiglio a scegliere la
strada da seguire.
PRESIDENTE
: Ha chiesto di parlare il Consigliere Minuzzo
sulla pagina 71. Ne ha facoltà.
MINUZZO (P.S.D.I.):
Per avere spiegazioni sul cap. 25350:
ci sono a residuo 5.444.000.000 e non è stato previsto niente per
il 1983.
PRESIDENTE
: Ha chiesto di parlare il Consigliere Tonino.
Ne ha facoltà.
TONINO (P.C.I.):
Il capitolo 25550 prevede in competenza
1.586.500.000 per l'edilizia sovvenzionata di cui alla legge 457,
il piano decennale per la casa. Voglio chiedere se si tratta degli
stanziamenti che si riferiscono al biennio 19821983 o se la
previsione è stata fatta in base al 70% delle risorse disponibili
nel biennio 1980-1981, nel qual caso da un rapido conto che ho
fatto, siamo grosso modo sull'80% di quello previsto nel biennio
1980-1981.
PRESIDENTE
: Ha chiesto di parlare il Consigliere Mafrica
sulla pag. 71. Ne ha facoltà.
MAFRICA (P.C.I.):
Sul capitolo 25350, sono previsti 4
miliardi per la competenza 1983 e ci sono ancora 5 miliardi e 444
milioni di residuo. Ora i 5 miliardi e 444 milioni dovrebbero
servire a pagare domande già pervenute, mentre la competenza 1983
dovrebbe essere per le nuove domande.
Ho avuto qui dati discordanti, quindi prego l'Assessore di darmi
i dati definitivi perché da parte dei suoi uffici, ma non saprei da
chi esattamente, era stato detto che c'erano nel primo semestre
1982,78 domande per 2.220.000.000, che le domande nel secondo
semestre erano calate, e che quindi un altro miliardo avrebbe
dovuto essere sufficiente per coprire il 1982.
Vorrei sapere con i residui effettivamente quante domande si
coprono, con la competenza se si fa fronte a richieste esistenti,
se si fanno ipotesi sull'andamento della domanda.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali Pollicini. Ne ha facoltà.
POLLICINI (D.P.):
Il residuo di 5 miliardi 444 milioni è
legato al fatto che la legge votata recentemente in questo
Consiglio prevedeva lo stanziamento di 5 miliardi. Vi posso dire
innanzitutto che è messa nei fondi globali una cifra di 4 miliardi
che risponde ad una previsione di spesa per il 1983.
Le domande presentate, è vero, sono 78, però quelle accolte sono
60, per cui i dati di spesa prevedibili sono questi: con i
5.440.000.000 noi copriremo il 2° semestre 1981 e tutto il 1982.
Teniamo conto che questi 444 milioni sono i rientri che avvengono
dei fondi di rotazione.
Con i 4 miliardi copriamo il 1983. La previsione è di 25 domande
per trimestre, con una media di 35-40 milioni per domanda. Noi
mettiamo il massimo, 40 milioni, un miliardo per trimestre, 4
miliardi per il 1983. Queste sono le previsioni fatte
dall'ufficio.
PRESIDENTE
: Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Il fatto di avere i fondi di rotazione
gestiti direttamente dalle banche fa sì che diventi complicato per
il Consiglio il controllo delle spese dell'andamento economico
della gestione dei fondi stessi.
Non è possibile studiare qualche meccanismo perché si possa
avere dalla lettura del bilancio già subito una verifica più
semplice di questi fondi di rotazione? Non trovo niente su questo
mastro dei pagamenti, perché ovviamente se li gestisce la banca.
Voi fate solo la delibera, dopodiché le altre operazioni contabili
vengono effettuate dalla banca.
Ora, anche i rientri su questi fondi vengono gestiti dalla
banca. Vorrei sapere se non è possibile studiare un meccanismo per
riportare sotto il controllo della finanza regionale diretta questi
fondi che altrimenti stanno fuori.
PRESIDENTE
: Ha chiesto di parlare l'Assessore al Turismo,
Urbanistica e Beni Culturali Pollicini. Ne ha facoltà.
POLLICINI (D.P.):
Sono gestiti finanziariamente dalla
banca i fondi, però vi sono informazioni continue e costanti fra la
banca e gli uffici preposti dell'Assessorato e della Finanziaria.
Chiaramente è un dato che non verrà riportato, per la ragione che
non fanno parte della contabilità regionale.
PRESIDENTE
: Ha chiesto di parlare l'Assessore ai Lavori
Pubblici Borbey. Ne ha facoltà.
BORBEY (D.C.):
Al titolo 25550, sono fondi che dobbiamo
ancora distribuire per il biennio 1980-1981.
PRESIDENTE
: Ha chiesto di parlare il Consigliere Tonino.
Ne ha facoltà.
TONINO (P.C.I.):
Mi riallaccio alla domanda che ho fatto
prima e la ripropongo qui. Rispetto al biennio 1982-1983 noi
abbiamo già localizzato, scelto i soggetti: perché allora non c'è
previsto nulla in bilancio relativamente a questa spesa?
Teniamo conto che la Regione ha operato le scelte sulla base di
disposizioni legislative che indicavano la necessità di impegnare
subito il 70% dei fondi disponibili nel precedente biennio, salvo
l'individuazione che - da quanto ho sentito dall'Assessore Borbey -
è stata fatta in questi giorni, della competenza vera e propria per
il biennio 1982-1983. Per cui chiedo per quale ragione non è
inserito in bilancio, né nella parte entrata né nella parte spesa,
questo 70% perlomeno, ed infine, essendo ormai alla fine del 1982,
quand'è che l'Assessorato ha intenzione di preparare il programma
1982-1983 ed il programma quadriennale 1982-1985.
PRESIDENTE
: Ha chiesto di parlare l'Assessore ai Lavori
Pubblici Borbey. Ne ha facoltà.
BORBEY (D.C.):
Per adesso abbiamo fatto i programmi per
quattro anni, prima il biennio 1978-1979, poi il programma
quadriennale che doveva essere 1980-1983; abbiamo localizzato un
70% delle spese che vengono portate adesso in bilancio come biennio
di 1980-1981 perché lo Stato ha fatto il quadriennio 1982-1985.
Quindi le spese che noi abbiamo localizzato sono queste del
1980-1981, riportate al capitolo 25601 "Spese sui fondi assegnati
dallo Stato per il finanziamento dell'edilizia convenzionata -
biennio 1980-1981".
Noi non abbiamo ancora fatto niente per il 1982. Quello che
abbiamo stanziato quest'anno erano i fondi del quadriennio
1980-1983, che abbiamo inseriti nel biennio perché adesso lo Stato
ha fatto il programma quadriennale che si è sovrapposto al vecchio
programma.
Appena perverranno queste cifre, le inseriremo per partire con
il programma quadriennale. La previsione è che debba arrivare la
comunicazione ufficiale entro il 15 dicembre, per cui senz'altro
partiremo entro gennaio, al più presto possibile.
Ore 18,49: Presidenza del Presidente Giulio DOLCHI
PRESIDENTE
: Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Le spiegazioni dell'Assessore non sono
molto convincenti, perché da quello che risulta, lui dà spiegazioni
diverse a seconda dei soggetti che gli fanno la domanda.
Trovo qui un appunto scritto sul capitolo 25550, che può
derivare solo da lui, dove c'è scritto che questi fondi di
1.586.000.000 sono la quota 1983 del quadriennale 1982-1985 che
comprende 10 miliardi 400 milioni per l'edilizia sovvenzionata e 5
miliardi 700 milioni per l'agevolata.
PRESIDENTE
: Ha chiesto di parlare l'Assessore ai Lavori
Pubblici Borbey. Ne ha facoltà.
BORBEY (D.C.):
L'assegnazione del primo biennio 1978-1979
da parte dello Stato era 2.138.000.000, del secondo biennio
1980-1981 era 3.173.000.000: totale 5.311.000.000.
Noi abbiamo portato 2.138.000.000 nel bilancio 1979, per il
biennio 1980-1981 solo 1.500.000.000: totale 2.724.000.000.
Abbiamo ancora da iscrivere 1 miliardo 586 milioni, ma non è per
il futuro quadriennio, è sempre per questo quadriennio passato.
Chiedo scusa se per caso c'è qualcosa di diverso scritto
precedentemente.
PRESIDENTE
: Sulla pagina 74 ha chiesto di parlare il
Consigliere Carlassare. Ne ha facoltà.
CARLASSARE (Dem. Pop. Nuova Sin.):
Sul capitolo 26000,
7.200.000.000: vorrei sapere di cosa si tratta, quali opere sono in
previsione.
Lo stesso dicasi per il cap. 26400, 2 miliardi di lire, spese
per costruzione di opere stradali e di altre opere a mezzo cantieri
di lavoro. Vorrei capire bene la differenza che passa fra l'una e
l'altra.
PRESIDENTE
: Ha chiesto di parlare l'Assessore ai Lavori
Pubblici Borbey. Ne ha facoltà.
BORBEY (D.C.):
Sul capitolo 26000, sulle opere previste,
posso dare velocemente una scorsa: dico intanto che facciamo
riferimento al 99% al programma lavori biennale che abbiamo
approvato in Consiglio. In modo particolare posso dire che ci sono
come programma circa 2 miliardi per parcheggi coperti multipiano,
uno previsto a Courmayeur ed uno ad Aosta.
Le altre opere sono per la Morgex - Pré-Saint-Didier,
sistemazione ed allargamento della strada comunale del Gran San
Bernardo, la strada ultimamente passata regionale di Nus, in modo
particolare abbiamo da finanziare i due appalti già eseguiti per la
strada del Beauregard, uno di 1.500.000 e l'altro di 800.000.000,
ma li abbiamo finanziati solo in parte, per il 25-30%.
Quindi restano ancora circa 1 miliardo e 200 milioni per la
strada regionale del Beauregard, che è abbastanza costosa, perché
oltre al raddoppio del sottopasso che va alla strada regionale di
Porossan, abbiamo tutto un lavoro non indifferente di sbancamento
in roccia ed inoltre è previsto il doppio marciapiede e
l'illuminazione, quindi l'opera è abbastanza costosa.
Non vorrei prolungarmi, perché sono le opere specifiche del
piano lavori approvato.
La differenza tra il 26000 e il 26400: quelle di quest'ultimo
sono in cantiere di lavoro o in cantiere di economia, quindi sono
quei cantieri tipo Aosta o Saint-Christophe, Issogne, Champdepraz,
La Salle, Nus, dove la Regione paga direttamente gli operai ed è
una gestione propria.
PRESIDENTE
: Ha chiesto di parlare il Consigliere Tonino.
Ne ha facoltà.
TONINO (P.C.I.):
Alla pagina 77 non ci sono competenze
nel capitolo 27100, che riguarda gli interventi in occasione di
calamità naturali.
PRESIDENTE:
Ha chiesto di parare l'Assessore ai Lavori
Pubblici Borbey. Ne ha facoltà.
BORBEY (D.C.):
E' perché in effetti, già nel 1982, noi
non avevamo previsto nulla proprio dietro consiglio
dell'Assessorato alle Finanze; se avviene una calamità naturale
interveniamo immediatamente, si fa una Giunta urgente e si stanzia
una cifra, prendendola sui fondi di riserva.
PRESIDENTE:
Sulla pagina 85 ha chiesto di parlare il
Consigliere Carlassare. Ne ha facoltà.
CARLASSARE (Dem. Pop. Nuova
Sin.):
Varrebbe la
pena di soffermarsi sulla disponibilità dichiarata dal Presidente
della Regione ad effettuare un intervento sostanzioso per la
realizzazione di opere che tendano complessivamente a mantenere
l'equilibrio geologico in difesa della natura della nostra Regione,
in particolare per quanto si riferisce al Parco Naturale del Gran
Paradiso. Qui mi pare che questo contributo di 48 milioni sia
quello dovuto per legge. Ritengo però che si sarebbe dovuto
prevedere un maggiore intervento con il capitolo 29350 che è il
successivo, che prevede solo 30 milioni e chiedo qual è a
valutazione.
PRESIDENTE:
Ha chiesto di parlare il Consigliere Tonino.
Ne ha facoltà.
TONINO (P.C.I.):
Risparmio il Consiglio delle
considerazioni che ho fatto questa mattina sulla mancanza di
indicazione anche per quanto riguarda lo sviluppo di parchi
regionali; non avendo previsioni di spesa né qui né nei fondi
globali, non mi pare ci sia l'intenzione della Giunta di andare in
quella direzione, essendo pacifico che una politica di parchi che
non vuole essere soltanto vincolistica, ha bisogno di spese per
funzionamento, le infrastrutture, per la fruizione del parco. Ad
ogni modo chiedo quale è l'opinione della Giunta e del suo
Presidente; rispetto al Parco Nazionale del Gran Paradiso sono
stato preceduto in parte dal Consigliere Carlassare.
PRESIDENTE:
Ha chiesto di parlare il Presidente della
Giunta. Ne ha facoltà.
ANDRIONE (U.V.):
Queste previsioni di spesa sono quelle
strettamente di legge e sono riportate tali e quali perché per
quanto avevo risposto all'interpellanza del Consigliere Tonino, nei
rapporti con il Ministero dell'Agricoltura manteniamo per ora
questa posizione in funzione di quelle altre questioni che non sto
a ripetere.
Per quanto riguarda invece nuovi interventi, è vero quanto dice
il Consigliere Tonino, che il parco comporta delle spese, le quali
però saranno graduali nel tempo, quindi solleciterei l'approvazione
di quelle leggi magari modificate, farei anche una proposta -
perché qui devo riconoscere la mia colpa che è d'avere usato la
parola "parco" che in Valle d'Aosta produce delle orripilazioni
tali per cui non si riesce ad andare avanti. Usiamo allora la
parola "riserva" per poter vincere le resistenze che sorgono a
livello psicologico, oppure la parola "area protetta".
Una parte di queste spese sarà coperta con variazioni
all'organico, perché se si parla di aree protette evidentemente ci
saranno dei corsi specifici, tutte cose che richiedono un certo
tempo, ma ci sarà un aumento del corpo forestale.
Poi le installazioni dirette saranno finanziate o sui capitoli
di agricoltura o su quelli dei lavori pubblici; per quanto riguarda
gli impegni che ci siamo presi recentemente e che ho illustrato,
per quanto riguarda la spese di propaganda, se facciamo quei
dépliants comuni con il Piemonte - Consigliere Carlassarre questo
vale anche per la sua domanda - questi andranno specificatamente
sulle spese previste sul capitolo a disposizione della Presidenza
della Giunta per la propaganda, perché avremmo un collegamento per
certi casi con il turismo. Per quanto riguarda invece la
stambeccaia di Cogne per la parte puramente di muratura interverrà
l'Assessorato dei Lavori Pubblici, per la parte specifica sarà la
Sanità ad intervenire.
Condividendo le preoccupazioni che avete espresso, non riteniamo
adesso di istituire un capitolo specifico, prima di avere una
riserva che sia regionale, in cui prevedere le spese relative alla
stessa, non le spese indotte; oppure di avere risolto con il
Ministero dell'Agricoltura i problemi relativi al parco ed i
problemi urbanistici che il Consigliere Tonino conosce bene e che
hanno la stessa importanza della protezione di queste aree.
PRESIDENTE
: Ha chiesto di parlare sulla pagina 86 il
Consigliere Carlassare. Ne ha facoltà.
CARLASSARE (Dem.Pop. Nuova Sin.):
Sul capitolo 29980
vorrei chiedere a che punto è la realizzazione della legge sui
rifiuti solidi urbani, il cui finanziamento mi pare sia andato
tutto a residuo. Indipendentemente da quelle che erano le
valutazioni, credo sia una legge piuttosto importante.
PRESIDENTE
: Ha chiesto di parlare il Consigliere Mafrica.
Ne ha facoltà.
MAFRICA (P.C.I.):
Vorrei sapere dall'Assessore alla
Sanità a che punto siamo con l'impianto di compattazione per i
rifiuti, perché 1.800.000.000 previsto nell'82 è a residuo, cioè
non è stato speso, ed in competenza ci sono altri due miliardi nei
fondi globali.
PRESIDENTE
: Ha chiesto di parlare il Presidente della
Giunta. Ne ha facoltà.
ANDRIONE (U.V.):
Il miliardo e ottocento è a residuo
perché la legge relativa è di agosto e non è ancora stato
speso.
Qui sopra vi sono le solite grosse difficoltà relative all'area
del Comune di Brissogne, allargamento e coordinamento di quest'area
per la depurazione, sospensione dell'appalto fatto dal Consorzio
dei Comuni di Aosta, Saint-Christophe, Sarre, ecc., il
posizionamento degli sports popolari valdostani, che deve essere
coordinato con queste aree, la sperata costruzione della nuova
circonvallazione sud di Aosta e non ultimo a possibilità di avere
un'area di servizio per futuri sviluppi vicino all'Autoporto, per
quelle idee che sono state ampiamente illustrate in Consiglio.
Comunque alla domanda di come adesso sta andando, potrà rispondere
meglio di me l'Assessore Rollandin.
La compattazione non è ancora il toccasana per questo grosso
problema dei residui solidi urbani, però ci sembra, com'è stato
ampiamente spiegato, che sia la soluzione in questo momento più
consona alle nostre esigenze.
PRESIDENTE:
Ha chiesto di parlare l'Assessore alla Sanità
ed Assistenza Sociale Rollandin. Ne ha facoltà.
ROLLANDIN (U.V.):
Stiamo predisponendo l'appalto per il
tipo di impianto che dovrà essere sistemato nell'area che è già
prevista; per il resto, stiamo preparando una circolare anche per i
Comuni per prevedere le richieste di contributo per le
apparecchiature necessarie per la raccolta, in quanto la legge
prevede un unico punto per ogni Comune o tra Comuni associati e che
poi tutto vada a confluire nella zona di Brissogne.
Viste le richieste che ci saranno per l'attuazione di questa
legge, nel punto di raccolta con le zone differenziate si è
previsto questo nuovo importo, che sarà impegnato per l'acquisto
dei macchinari per la compattazione. Saranno necessari sei mesi per
avere un impianto che possa funzionare, se non ci saranno ulteriori
ritardi.
PRESIDENTE:
Ha chiesto di parlare il Consigliere Berti
sulla pagina 87. Ne ha facoltà.
BERTI (Art.
e Comm. Valdostani): Al capitolo 32250 "Spese
per il completamento e la sistemazione dell'impianto ittiogenico di
Morgex" ed il capitolo successivo non ci sono previsioni di
competenza. Sulla legge regionale dello scorso anno vorrei sapere
se va bene quella cifra per completare tutti e due questi
capitoli.
PRESIDENTE:
Ha chiesto di parlare il Presidente della
Giunta. Ne ha facoltà.
ANDRIONE (U.V.):
Non lo sappiamo ancora, con una delibera
specifica di cui posso mandare una copia al Consigliere Berti, la
Giunta ha incaricato un noto esperto di fare uno studio e di dire
quali sono i lavori indispensabili per rinnovare completamente lo
stabilimento ittiogenico. Per adesso abbiamo questa somma, non è
detto che sia sufficiente, quando avremo il progetto il Consiglio
discuterà di come finanziarlo; probabilmente saranno necessari due
o tre anni perché dal primo esame sembra che dovremo rifare le
vasche.
Posso dire che da quando c'è stata l'ultima grave setticemia,
coltiviamo solo la trota fario, la qual cosa riscuote scarsa
simpatia da parte di molti pescatori, ivi compreso il Consigliere
Rolando.
PRESIDENTE
: Colleghi Consiglieri, da parte di alcuni di
voi mi è stato chiesto di sospendere i lavori qui e di riprenderli
domani mattina alle ore 9,30 con la pagina 89.
La seduta è sospesa.
La seduta termina alle ore 19,12.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK