Consiglio Regionale della Valle d'Aosta - Oggetto del Consiglio n. 2993 del 9 gennaio 1992 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2993 del 9 gennaio 1992 - Resoconto
OGGETTO N. 2993/IX Esame delle istanze delle società
interessate alla gestione della Casa da gioco - Delega alla Giunta
per la trattativa privata.
(Discussione generale)
Istanze La Giunta regionale
Vista la precedente deliberazione consiliare n. 2265/IX in data
7 giugno 1991 con la quale si approvava l'avviso pubblico, da
inserire su almeno due quotidiani a diffusione nazionale ed
internazionale, per invitare tutte le Società interessate alla
concessione per la gestione della Casa da Gioco di Saint Vincent
con invito ai soggetti interessati a far pervenire entro le ore
18,00 del 15 luglio 1991 "la documentazione idonea ad attestare il
possesso dei requisiti" necessari ai fini della preselezione così
stabiliti:
- Tipo di società: Società per azioni con capitale sociale
interamente versato di almeno 10 miliardi con disponibilità, in
caso di concessione, a trasferire la propria sede legale e fiscale
in Valle d'Aosta e a modificare l'atto costitutivo attribuendo alla
Regione la nomina di un amministratore e di un sindaco (articolo
2459 C.C.);
- Esperienza di gestione: i candidati devono poter dimostrare il
successo della gestione per almeno un periodo di cinque anni di una
Casa da Gioco italiana o estera. In alternativa a questo requisito
i candidati dovranno dimostrare la titolarità di gestione di
attività imprenditoriali o finanziarie di livello economico ed
organizzativo non inferiore all'appalto in questione. Tutti i
candidati dovranno produrre analiticamente dati completi sulla
composizione del capitale sociale e sulla trasparenza e
affidabilità dell'azionariato, allegando infine elementi
conoscitivi sulle capacità dei quadri dirigenziali in ordine alle
attività intraprese;
- Garanzia sugli introiti: dovranno essere prodotte garanzie
patrimoniali o equipollenti in misura non inferiore al 30 per cento
dell'ammontare annuo degli introiti spettanti annualmente alla
Regione, presuntivamente indicati in lire 140 miliardi;
- Accettazione strategia: a) accettazione di un piano
investimenti per almeno 70 miliardi per attività di gioco e
turistiche legate allo sviluppo della Casa da Gioco;
b) disponibilità di infrastrutture accessorie alla Casa da Gioco
o di capitali sufficienti a rilevarle o costruirle;
Accertato che, in applicazione alla deliberazione del Consiglio
regionale sopracitata, è stato pubblicato su diversi quotidiani
(Repubblica del 15 giugno 1991 - Corriere della Sera del 15 giugno
1991 - Il Sole 24 Ore del 14 giugno 1991 - Le Monde del 22 giugno
1991 - Frankfurter del 23 giugno 1991 - The Wall Street Journal del
22 giugno 1991) il pubblico avviso nel seguente testo:
"Rinnovo della concessione del Casino' de La Vallée - Saint
Vincent
La Regione Autonoma Valle d'Aosta comunica che il 7 febbraio
1992 scadrà la Concessione per la gestione del Casinò de la Vallée,
sito nel Comune di Saint-Vincent.
In ragione della assoluta peculiarità dell'oggetto della
Concessione, la Regione Autonoma Valle d'Aosta ritiene che le
società interessate a partecipare al futuro procedimento di
assegnazione della Concessione dovranno essere in possesso dei
seguenti requisiti generali:
- Società per azioni con capitale sociale di almeno lire 10
miliardi
- Trasparenza e affidabilità dell'azionariato
- Esperienza di successo di gestione di case da Gioco Italiane o
estere per almeno cinque anni o, in alternativa, titolarità di
gestione di attività imprenditoriali o finanziarie di livello
economico non inferiore a lire 100 miliardi
- Comprovate capacità manageriali
- Patrimonio o garanzie equipollenti di almeno lire 40 miliardi
a garanzia del livello di introiti attuale
- Disponibilità finanziarie per circa lire 70 miliardi per
investimenti di sviluppo
- Disponibilità di infrastrutture accessorie alla Casa da gioco
o di capitali sufficienti a rilevarle o costruirle.
Ogni ulteriore determinazione relativa ai requisiti soggettivi
ed oggettivi dei partecipanti sarà disposta con i successivi
provvedimenti previsti dalla legge.
La risposta al presente comunicato, che non costituisce né
bando, né lettera di invito, né atto equipollente, non vincola in
alcun modo l'Amministrazione Regionale e lascia impregiudicata ogni
sua successiva determinazione.
Tutte le Società interessate sono invitate a produrre la
documentazione idonea ad attestare il possesso dei requisiti di cui
sopra.
Tale documentazione dovrà pervenire entro le ore 18.00 del 15
luglio 1991 e dovrà essere indirizzata a:
Segreteria della Presidenza della Giunta - Regione Autonoma
Valle d'Aosta - P.zza Albert Deffeyes, 1 - 11100 AOSTA -
Atteso che alla data di scadenza del termine per la
presentazione delle istanze, fissata per le ore 18,00 del 15 luglio
1991, sono pervenute alla Presidenza della Giunta regionale le
istanze delle seguenti Società.
- SITAV S.P.a;
- SVIT S.p.A.
- WORLD LEISURE MNGT LTD
- IN.PRO.VAL S.p.A. - Iniziative promozionali Valle d'Aosta
- GIMA S.p.A.
- FINOPER S.p.A.
Ricordato che la Giunta regionale con provvedimento n° 2988 in
data 22 marzo 1991 ha affidato alla Società BAIN CUNEO ED ASSOCIATI
l'incarico di prestare consulenza nel processo di rinnovo della
convenzione per la gestione della Casa da Gioco di
Saint-Vincent;
Atteso che la società sopracitata, per incarico della Giunta
regionale, ha valutato la rispondenza tra i criteri enunciati
dall'Amministrazione regionale nell'annuncio e la documentazione
fornita dalle sei Società che hanno presentato istanza, utilizzando
i seguenti principi:
- Sono stati presi in considerazione unicamente i criteri
formali enunciati nell'annuncio.
- Sono state ritenute valide solo le proposte che presentavano
valore dei parametri non inferiori a quelli indicati.
- L'attestazione dei requisiti è stata valutata solo sulla base
della documentazione ricevuta.
- E' stata analizzata la sola documentazione pervenuta entro le
ore 18,00 del 15 luglio 1991 come previsto nell'annuncio.
Considerato altresì che la Presidenza della Giunta regionale,
attraverso i propri uffici competenti e con l'ausilio dei propri
consulenti esperti in materie giuridiche ha proceduto ad esaminare
le istanze di ammissione, con la relativa documentazione
allegata;
Dato atto che in base ai criteri della BAIN CUNEO ED ASSOCIATI
ed alle analisi sopracitate sono emerse,in sintesi, le seguenti
valutazioni tecnico-giuridiche riferire alle singole Società che
hanno segnalato il loro interesse alla gestione della Casa da Gioco
di Saint-Vincent:
WORLD LEISURE MNGT LTD
- Non ha sottoposto alcuna documentazione atta a desumere il
possesso dei requisiti richiesti, soprattutto per quanto riguarda
il capitale sociale e le capacità professionali;
- Il solo requisito di esperienza nella gestione di case da
gioco è stato illustrato da una brochure del proprio Casinò delle
Isole Camores;
SVIT S.p.A.
- Ha sottoposto una documentazione insufficiente da cui non è
stato possibile desumere la disponibilità di capitale a garanzia
del livello degli introiti, nonché per investimenti di sviluppo e
la disponibilità attuale di capitali sufficienti a rilevare le
infrastrutture relative alla casa da gioco;
- Il mandato conferito all'organo amministrativo di aumentare il
capitale a lire dieci miliardi entro il 6 febbraio 1992 esclude di
poter ritenere che attualmente la Società abbia il requisito del
capitale sociale di lire dieci miliardi. Infatti non è certo che
l'aumento venga deliberato e, anche in tal caso, che i Soci lo
sottoscrivano per intero;
- Non ha esperienza di successo di gestione di attività
imprenditoriale in quanto tale esperienza deve riferirsi alla
Società aspirante alla concessione e non ai soci;
- Nella specie tale esperienza va riferita alla Soc. SVIT che
non può possederla in quanto appena costruita.
IN.PRO.VAL S.p.A.
- Ha sottoposto una documentazione insufficiente da cui non è
possibile desumere la disponibilità attuale di garanzie,
disponibilità finanziarie e capitali sufficienti a rilevare le
infrastrutture;
- L'istanza non produce documentazione sufficiente a dimostrare
che la Società possiede un capitale di almeno lire 10 miliardi in
quanto la mera deliberazione dell'aumento di capitale non ha alcun
valore se non accompagnate dalla sottoscrizione da parte dei
Soci;
- Non ha esperienza di successo di gestione di attività
imprenditoriale in quanto tale esperienza deve riferirsi
chiaramente alla Società aspirante alla Concessione e non ai
Soci;
- Nella specie tale esperienza va riferita alla Soc. IN.PRO.VAL.
che non può possederla in quanto appena costituita.
FINOPER S.p.A.
- Non ha sottoposto alcuna documentazione da cui sia possibile
d-sumere la titolarità di attività imprenditoriale superiore a 100
miliardi, la disponibilità di garanzie, disponibilità finanziarie e
capitali sufficienti limitandosi ad una dichiarazione di
disponibilità di detti requisiti;
- Ha un capitale sociale di 9,9 miliardi contro un capitale
sociale richiesto di 10 miliardi;
- Non ha sottoposto alcuna documentazione atta a provare le
proprie capacità manageriali o circa le attuali disponibilità
manageriali del team di manager che eventualmente gestirebbe la
casa da gioco.
GIMA S.pA.
- Ha sottoposto una documentazione parziale limitata ad un
bilancio ufficiale di GIMA S.p.A. e ad un consolidato informale
delle partecipazioni del gruppo;
- Dalla documentazione è possibile dedurre:
. un capitale di 15 miliardi di lire corrispondente ai requisiti
richiesti
. trasparenza dell'azionariato nominalmente riconducibile
all'Ing. G. Borsano
. è probabilmente possibile ipotizzare dal consolidato informale
la ottenibilità di garanzie fino a 40 miliardi.
- La documentazione sottoposta non è in grado di provare con
ragionevole certezza:
. la disponibilità finanziaria del gruppo di circa lire 70
miliardi di investimenti di sviluppo, nonché le disponibilità
manageriali proprie o quelle del team che eventualmente gestirebbe
la casa da gioco.
SITAV S.p.A.
- La completa documentazione sottoposta consente di valutare con
ragionevole certezza l'esistenza dei requisiti richiesti
dall'annuncio;
- L'affidabilità dell'azionariato di controllo è dimostrata
dalla soddisfacente relazione instaurata con la Regione. La
minoranza dell'azionariato, peraltro ben nota alla Regione, ha
avuto problemi di affidabilità. Si ritiene che ciò non potrà avere
influenza sulla gestione futura del casinò a causa della posizione
di minoranza e a causa della "sterilizzazione" delle note mediante
sequestro giudiziario.
Atteso che le Società interessate erano tenute ad inviare
all'Amministrazione documenti probanti, come prescritto formalmente
dall'avviso pubblico, e non semplici dichiarazioni, che non possono
dare alcuna garanzia. La Regione infatti ha necessità di
individuare fin dall'inizio i soggetti capaci ed interessati, al
fine di decidere il procedimento da seguire per la scelta del
concessionario, tenuto conto della difficoltà di individuare i
punti qualificanti su cui impostare un eventuale confronto e tenuto
conto della difficoltà di garantire un determinato risultato di
gestione;
Accertato pertanto che solo la SITAV S.p.A. ha prodotto
compiutamente la documentazione idonea ad attestare il possesso dei
requisiti richiesti dall'avviso pubblico e ritenuto, di
conseguenza, necessario procedere ad una trattativa privata singola
con tale Società, fermo restando il conseguimento degli obiettivi
di miglioramento della convenzione in corso indicati dal Consiglio
regionale stesso nella citata deliberazione n° 2265/IX;
Ritenuto infine di dover ribadire gli obiettivi qualificanti
della strategia che la Regione intende perseguire con il rinnovo
della gestione della Casa da Gioco, come già indicato nelle
premesse della citata deliberazione consiliare n° 2265/IX, in data
7 giugno 1991, propone che il Consiglio regionale
deliberi
1) di prendere atto che solo la Società SITAV S.p.A. ha prodotto
la documentazione idonea ad attestare il possesso dei requisiti
previsti dall'avviso pubblico;
2) di delegare conseguentemente la Giunta regionale ad avviare
la trattativa privata singola con la Società Sitav S.p.A. per il
rinnovo della concessione, tenuto conto che nella fase di
negoziazione si dovrà cercare di raggiungere gli obiettivi indicati
nella deliberazione del Consiglio regionale n° 2265/IX in data 7
giugno 1991 con le seguenti precisazioni:
- Trasparenza e affidabilità dell'azionariato, con diritto di
controllo da parte della Regione dei requisiti di onorabilità e
professionalità di Amministratori, Sindaci e Direttori Generali,
secondo parametri analoghi a quelli pretesi, in funzione di
trasparenza e antiriciclaggio, dalle Banche centrali europee nei
confronti di tutti gli Istituti di credito della CEE, con controllo
del potere di voto degli azionisti (D.P.R. 27 giugno 1985, n. 350,
articoli 5, 6 e 7);
- Ampliamento della Casa da Gioco, che preveda la realizzazione,
con onere a carico della concessionaria e impegno a trasferire in
proprietà alla concedente, una struttura con non più di 6000 mq. di
superficie destinata al gioco, richiedendo nel contempo il recupero
nella vecchia struttura del salone delle feste per circa 1200
mq.;
- Rottura dell'"accerchiamento" con clausola che consenta alla
Regione, al termine della convenzione, di acquisire tutti i beni
ritenuti dall'Amministrazione regionale funzionali all'attività
della Casa da gioco. La valutazione patrimoniale di tali beni sarà
fatta non oltre il penultimo antecedente anno la scadenza della
convenzione con perizia redatta da una terna di esperti nominati
l'uno dalla Regione, l'altro dalla Società ed il terzo dal
Presidente del Tribunale di Aosta.
- Revisione dell'articolo 13 (oneri per il personale) con
diminuzione dell'impatto di tale disposizione sulle finanze
regionali fermo restando però la garanzia del mantenimento, anzi
dell'incremento, degli attuali livelli occupazionali;
- Investimenti per strutture funzionali e per attività
promozionali da richiedersi alla concessionaria per opere connesse
da richiedersi alla concessionaria per opere connesse direttamente
o indirettamente alla Casa da gioco:
1) Parcheggi coperti per almeno 2500 posti macchina
2) Nuove strutture alberghiere
3) Attività ricreative di vario genere
- Durata della convenzione da confermarsi in non più di anni
nove, con possibilità di una proroga sino ad massimo di anni 3 per
la realizzazione delle opere relative all'attuazione della
strategia di sviluppo.
3) di rinviare a successivo provvedimento, in caso di esito
positivo della trattativa privata, l'approvazione del contratto di
concessione alla Società SITAV S.p.A. della gestione della Casa da
gioco di Saint-Vincent.
Presidente
Ha chiesto la parola il Presidente della
Giunta Bondaz; può parlare.
Bondaz (DC)
A seguito dell'approvazione da parte del
Consiglio, della delibera n. 2265 in data 7 giugno 1991 relativa al
pubblico avviso di invito alle Società interessate alla Concessione
per la cessione del Casinò, la Giunta ha provveduto a disporne la
pubblicazione su diversi quotidiani italiani ed esteri come:
Repubblica, Corriere della Sera, Il sole 24 ore, Le Monde,
Frankfurter, The Wall Street Journal.
Sono noti a tutti i requisiti richiesti alle Società, che le
condizioni e modalità richieste per la partecipazione al
procedimento di assegnazione della concessione. Entro il termine
del 15 luglio sono pervenute alla Presidenza della Giunta Regionale
le istanze delle seguenti Società:
- SITAV
- SVIT
- WORLD LEISURE MNGT LTD
- IN.PRO.VAL.S.p.A. - Iniziative promozionali Valle d'Aosta
- GIMA S.p.A.
- FINOPER S.p.A.
Le istanze delle Società sono state attentamente esaminate sia
dalla Società BAIN CUNEO e associati che in questo procedimento
assiste la Regione che dagli uffici competenti e dai nostri
Consulenti esperti in materia giuridica. Le analisi di tipo tecnico
giuridico effettuate hanno tenuto conto solo dei principi esposti
nella relazione e cioè:
1) Presa in considerazione solo i criteri formali enunciati
nell'annuncio
2) Ritenere valide solo le proposte con parametri non inferiori
a quelli richiesti
3) Il possesso dei requisiti è stato valutato solo sulla base
della documentazione ricevuta entro la data del 15 luglio 991, come
previsto dall'annuncio.
I risultati delle analisi diffusamente esposti nella relazione
hanno portato a considerare che la documentazione prodotta da
cinque delle sei Imprese aspiranti non è stata ritenuta
sufficiente. Infatti le società interessate erano tenute ad inviare
all'Amministrazione documenti probanti come prescritto formalmente
dall'avviso pubblico e non semplici dichiarazioni che non possono
dare alcuna garanzia.
La Regione ha infatti la necessità di individuare fin
dall'inizio i soggetti capaci ed interessati al fine di decidere il
procedimento da seguire per la scelta del concessionario. Tenuto
conto della difficoltà di individuare i punti qualificanti su cui
impostare l'eventuale confronto e tenuto conto della difficoltà di
garantire un determinato risultato di gestione.
Risulta pertanto che solo la Sitav ha prodotto compiutamente la
documentazione idonea ad attestare il possesso dei requisiti
richiesti dall'avviso pubblico, pertanto si è reso necessario
sottoporre all'approvazione del Consiglio la proposta di procedere
all'assegnazione della concessione mediante una trattativa privata
singola.
Al tempo stesso però la Giunta Regionale, nel predisporre la
presente proposta di deliberazione del Consiglio Regionale, ha
ritenuto opportuno e doveroso individuare in modo preciso, oltre
gli obiettivi di miglioramento della Convenzione già individuati
nel Consiglio Regionale nella citata delibera del mese di giugno,
anche altri punti che sono considerati qualificanti nella strategia
che la Regione intende perseguire per il rinnovo della gestione
della Casa da gioco.
Il primo e più qualificante punto è quello di prevedere la
possibilità per la Regione di avere il controllo dell'azionariato
della Società ed in particolare dei requisiti di onorabilità e
professionalità degli azionisti, amministratori, sindaci e
dirigenti secondo parametri analoghi a quelli pretesi in funzione
di trasparenza e antiriciclaggio dalle norme CEE sugli Istituti di
Credito.
Un secondo punto qualificante è quello per la rottura
dell'accerchiamento della Casa da gioco con clausola che consenta
alla Regione di acquisire entro il termine della Convenzione tutte
quelle strutture che la Regione stessa riterrà funzionali per le
attività del Casinò. Sono poi previsti altri punti che hanno un
considerevole impatto economico quali la revisione dell'articolo
13: Oneri per il personale ed un considerevole piano per
investimento in muri e infrastrutture tendenti a migliorare
ulteriormente il già considerevole impianto di ristrutture legate
al Casinò con nuovi parcheggi, nuovi alberghi ed impianti per
attività ricreative di vario genere.
Quanto all'impianto di ampliamento della Casa da gioco,
ampliamento oltremodo urgente e necessario dato che l'attuale
struttura è ormai ad un punto tale di saturazione che si sta
perdendo una parte della clientela, la Giunta aveva proposto come
era stato suggerito dalla Consulente BAIN CUNEO la realizzazione di
una nuova struttura con una soluzione intermedia fra la soluzione
attuale e l'ipotesi avanzata da Sitav, di un nuovo Casinò
tecnologico di oltre 10 mila metri quadrati destinati al gioco.
La commissione consiliare ha invece proposto un'ipotesi di
utilizzazione più razionale delle strutture con restauro e recupero
degli edifici già esistenti. Su questa ipotesi della commissione
che in linea di principio condividiamo e crediamo di poter
approvare, la Giunta però esprime qualche riserva in quanto è
ancora da verificare la fattibilità tecnica e la rispondenza
funzionale, tenendo conto anche della volontà della Giunta di
recuperare in qualche modo uno spazio per ricostituire il salone
delle feste che nei tempi passati costituiva il punto di
riferimento delle attività mondane collegate alla Casa da
gioco.
Le altre proposte avanzate dalla Commissione per il controllo di
tutti gli introiti lordi, comprese le mance e per la nomina di un
Amministratore e di un Sindaco in rappresentanza della Regione,
trovano consenziente la Giunta Regionale che peraltro ha già nel
proporre al Consiglio l'approvazione del pubblico avviso, aveva
posto fra i vari obbiettivi appunto quello di richiedere alla
Società la disponibilità per vedere nel proprio atto costitutivo la
nomina da parte della Regione di almeno un amministratore e di un
Sindaco. Con i correttivi proposti dalla Commissione, si può dire
che l'atto proposto dalla Giunta, costituisce un considerevole
passo avanti rispetto al passato.
In quanto alla trattativa di affidamento della gestione della
casa da gioco, viene finalmente ad essere una procedura
trasparente, basata su una ipotesi di partecipazione aperta anche a
concorrenti diversi dalla concessionaria. Inoltre anche se in
questo frangente la forma di aggiudicazione rimane quella della
trattativa privata singola, occorre tenere presente il fatto che
con i qualificanti punti della strategia posti come condizione
essenziale per il rinnovo, si pongono chiari presupposti per
rendere possibile per il prossimo rinnovo l'esperimento di una
pubblica gara nella forma della decisione privata o di quella
dell'appalto concorso.
Con l'approvazione della proposta è altresì necessario che, data
la ormai prossima scadenza della Convenzione in atto, scadenza che
è fissata per il prossimo 7 febbraio sia per la gestione dei giochi
tradizionali sia per quelli dei giochi americani, il cui termine è
già fissato per il 31 dicembre 91 era stato prorogato dal Consiglio
Regionale a tutto il 7 febbraio al fine di uniformare le scadenze
delle due Convenzioni nella previsione di esperire un'unica gara
per il rinnovo.
E' evidente che il lasso di tempo di un mese che ci separa dalla
scadenza della Convenzione non è assolutamente sufficiente perché
la Giunta possa esperire tutti gli adempimenti e sottoporre
all'approvazione del Consiglio la nuova bozza di Convenzione e si
possa addivenire alla stipulazione del contratto. Si ritiene
pertanto necessario di proporre una congrua proroga della durata
dell'attuale Convenzione, al solo scopo di avere il tempo
necessario al perfezionamento con la necessaria cautela e con
l'attenzione che la delicata questione richiede, di tutti gli atti
indispensabili per l'aggiudicazione della futura gestione. Pertanto
propongo al Consiglio il seguente emendamento alla proposta
iscritta al punto 21 dell'ordine del giorno dell'adunanza in corso,
dopo il punto 3 della parte dispositiva della deliberazione è
aggiunto il seguente nuovo punto:
4) di prorogare al solo scopo di consentire il corretto
completamento della trattativa e di tutti gli adempimenti necessari
per l'approvazione del nuovo contratto di concessione fino alla
data del 31 luglio 1992 ha la concessione la società Sitav S.p.A.
dei giochi tradizionali alle stesse condizioni contrattuali
previste dalle seguenti convenzioni:
n. 5099 in data 16 giugno 78
n. 5405 in data 7 agosto 79
n. 7612 in data 15 maggio 86
b) la gestione dei giochi americani affidati alla Sitav S.p.A. e
per essa di comune accordo, alla SISER S.p.A. alle stesse
condizioni contrattuali previste dalla convenzione n. 7882 in data
12 dicembre 1986.
Presidente
Ha chiesto la parola il Consigliere
Riccarand, può parlare.
Riccarand (VA)
Io credo che stiamo discutendo in
Consiglio questo importante passaggio per la nuova convenzione per
la gestione della Casa da gioco in un modo sicuramente non positivo
e questa mia considerazione è stata appena confermata dalle
dichiarazioni del Presidente della Giunta che ha chiesto cinque
mesi di proroga ad una Convenzione che, voglio ricordarlo, è durata
14 anni, perché è in vigore dal 1977.
L'atto fondamentale con cui il Consiglio Regionale ha approvato
la Convenzione attualmente in vigore è del dicembre del 1977.
Abbiamo una Convenzione che era già scaduta, quella della Siser;
era già scaduta alla fine di Dicembre dell'anno scorso, siamo già
in regime di proroga e viene nuovamente proposto un ulteriore
spostamento di cinque mesi.
Già questo fatto è indicativo di una gestione fallimentare da
parte della Giunta Regionale per quanto riguarda la vicenda
relativa al rinnovo della concessione.
Questa proroga non solo non era necessaria se le cose fossero
state fatte per tempo e tempestivamente come, fra l'altro, era
stato chiesto in Consiglio dai banchi della minoranza, in
particolare dal nostro gruppo, proponendo anche un preciso
scadenziario e se si avesse avuto la volontà di affrontare
correttamente tutta questa vicenda.
Io voglio ricordare che il nostro gruppo ha presentato il 27
dicembre 1990, quindi più di un anno fa, in Consiglio, una mozione
con cui chiedeva di partire rapidamente, con tutte le procedure
connesse al rinnovo della Convenzione e in particolare impegnava
con tale mozione la Giunta a predisporre entro trenta giorni e
quindi per la fine di gennaio 1990, a portare all'esame della
competente Commissione consiliare successivamente alla votazione
del Consiglio, un pubblico avviso per una selezione delle Società
da mettere alla gara per l'affidamento della gestione della Casa da
gioco di St. Vincent. Questa mozione non venne ,allora, approvata
dal Consiglio perché si disse che bisognava approfondire ed
acquisire consulenze e si affidarono incarichi alla BAIN CUNEO
eccetera.. per un gara di selezione, con il risultato che poi
questo avviso venne fatto, ma venne fatto con un ritardo di
mesi.
Venne deciso soltanto nel mese di giugno, con tutta una serie di
ritardi che si ripercossero sull'iter, mentre se si fosse partiti
tempestivamente, sicuramente non sarebbe oggi necessaria la
richiesta di una proroga. Non solo, ma voglio anche ricordare che
quando venne deciso dal Consiglio l'avviso pubblico e venne fissata
una scadenza molto stretta, il 15 luglio per la presentazione delle
domande, si disse che era necessario affinché fossero rispettati i
tempi per non dover arrivare ad una proroga e si aggiunse che
avendo concesso poco tempo per la presentazione delle domande,
avremmo poi dovuto sbrigarci per esaminarle e decidere.
Le domande vennero presentate entro il 15 luglio e poi tutta la
documentazione venne sequestrata dalla Giunta che non rese
pubbliche e non informò le Commissioni del Consiglio delle
documentazioni presentate per diversi mesi, fino a quando non venne
presentata una interpellanza in Consiglio, interpellanza che
abbiamo presentato il 7 novembre 1991 e solo dopo quella da-ta, la
Giunta trasmise finalmente la documentazione delle doman-de
pervenute alla competente Commissione con unitamente una bozza di
deliberazione che è quella che discutiamo oggi, con cui in sostanza
si proponeva la trattativa privata con la sola Sitav.
Evidentemente, avendo accumulato ritardi sia nella fase
precedente all'avviso pubblico, sia nella fase successiva di esame
delle domande, inevitabilmente oggi ci si trova nella situazione di
non poter rispettare il termine del 7 febbraio del 1992 che ormai è
fra meno di un mese, termine per il quale ormai scadono sia la
Convenzione Sitav sia la Convenzione Siser. Questo ritardo, però, e
di conseguenza la necessità di una proroga, è una responsabilità
politica che dimostra l'incapacità operativa di questa
Amministrazione e di questa Giunta Regionale e una non volontà di
affrontare correttamente questo passaggio molto importante.
Ma al di là della questione del tempo e quindi di questa proroga
di cinque mesi che ha già un voto negativo, pesantemente negativo
per il modo in cui è stata gestita la vicenda, io credo che
arriviamo molto male anche rispetto ai contenuti con cui si imposta
questo rinnovo della Convenzione.
Voglio ricordare che il 17 maggio 1946 è la data della prima
concessione alla Sitav sulla gestione della Casa da gioco di St.
Vincent. Prima concessione che venne data alla Sitav e già allora,
nella prima Convenzione si disse che si faceva quella concessione
"in deroga alla normale procedura di bando d'appalto" per questione
di urgenza.
Quella deroga eccezionale e determinata per motivi di urgenza, è
rimasta in vigore per ormai 46 anni: sono 46 anni che le
convenzioni con la Sitav si fanno con la trattativa privata in
deroga alle normali procedure per gli appalti. Sicuramente questo
non ha nessuna giustificazione.
Sono cambiate tante maggioranze, sono cambiate tante Giunte,
tante Amministrazioni, ma il metodo è rimasto lo stesso; quello di
fare delle trattative private con la Sitav. Questo indica in modo
eloquente, a mio avviso, una subordinazione da parte della Giunta
Regionale nei confronti di interessi che sono esterni al Consiglio
Regionale, una incapacità di affrontare correttamente questa
vicenda molto importante.
In realtà che si volesse andare ad una trattativa privata con la
sola Società era evidente ormai da molti mesi, direi che era
evidente fin dall'inizio del 1991 proprio dal modo lento e confuso
con cui si è avviato tutto l'iter del rinnovo di una Convenzione
molto importante, molto complessa. La stessa impostazione venne
data all'avviso pubblico.
Noi avevamo suggerito di farlo in modo da permettere un 'ampia
partecipazione, in modo da poter avere la partecipazione di varie
società e poter fare una trattativa e un confronto su varie
possibilità che si offrivano alla Regione. Venne fatta invece la
scelta di un'avviso pubblico molto restrittivo, sfacciatamente
impostato in modo da favorire di fatto le condizioni già in
partenza favorevoli in cui si trovava la Sitav.
La conseguenza fu che poi le domande che vennero presentate
evidentemente furono poche, soltanto sei società si presentarono,
anche perché evidentemente le clausole e i requisiti che erano
stati richiesti erano molto pesanti e difficilmente superabili.
Ciò nonostante bisogna dire che delle sei domande, ce ne furono
tre che in base alla documentazione, vista anche in Commissione -
ci fu sostanzialmente un accordo da parte dei funzionari Regionali
che esaminarono la documentazione e la Società di consulenza e
parere legale eccetera..-, nel sottolineare che erano prive
sostanzialmente dei requisiti, non davano sufficienti requisiti per
una gestione effettiva della Casa da gioco, mentre ce ne furono
altre tre che, quanto meno sul piano sostanziale, sembravano avere
tutti i requisiti e comunque non presentavano una situazione che
escludesse a priori la loro possibilità di gestire la Casa da
gioco.
Qui credo che si è verificato il fatto più grave che oggi
dobbiamo discutere e su cui dobbiamo pronunciarci. Di fronte a sei
società che si sono presentate, di cui tre considerate da tutti
prive dei requisiti e tre invece sostanzialmente con i requisiti,
ma di queste tre, si diceva che una aveva presentato maggiore
documentazione.
Questa era la Sitav, le altre due sembravano avere i requisiti,
ma avevano presentato una documentazione insufficiente e la Giunta
ha deciso di trattare soltanto con la Sitav. Soltanto la Sitav
avrebbe avuto i requisiti ed io credo che qui si sia fatta
un'operazione assolutamente ingiustificata.
La proposta della trattativa privata con la Sitav non è
assolutamente giustificata, se lo scopo dell'avviso pubblico era
quello di trovare più società che potessero avere un rapporto
interlocutorio con l'amministrazione Regionale era interesse e
dovere della stessa verificare fino in fondo se queste società, che
avevano presentato la documentazione, avessero o meno i
requisiti.
Se c'era una carenza di documentazione da parte di alcune
società, bisognava verificarlo chiedendo ulteriore documentazione.
Questo invece è stato fatto nel caso della Sitav e non è stato
fatto nel caso delle altre due società che almeno sulla carta e sul
piano sostanziale sembrava avessero le carte in regola. C'è stata
quindi una procedura diversificata alla Sitav, si è chiesta
ulteriore documentazione, si sono chiesti ulteriori dati mancanti
al 15 luglio.
Nel caso invece delle altre due società e faccio esattamente i
nomi, la GIMA e la FINOPER che sul piano sostanziale sembravano
avere i requisiti, a loro non è stato richiesto nulla, mentre nel
caso della Sitav si è deciso di sentire il Presidente della Società
in Commissione, lo ha sentito più volte anche il Presidente della
Giunta e questo risulta da una serie di verbali. Questa fase non è
stata seguita per le altre società.
Io credo che questo non sia assolutamente corretto; sicuramente
l'avviso pubblico era un avviso che non vincolava l'amministrazione
e quindi l'amministrazione poteva benissimo dire che nessuna
società aveva i requisiti, però siccome è nostro interesse
verificare se chi ha presentato domanda avesse veramente i titoli
per andare poi ad una trattativa plurima o a una licitazione -
quello che si sarebbe deciso di fare - allora se esisteva solo una
questione formale di documentazione non sostanziale, bisognava
ulteriormente verificare.
Del resto di fronte alla Commissione, quando ne abbiamo parlato
con il dr. Pessina, anche lui ha detto che bisognava verificare se
esisteva una documentazione da approfondire. Occorreva fare un
lavoro di istruttoria. Ripeto lo si è fatto soltanto per una
società...
Fuori microfono - (...queste fandonie che stai
dicendo...)
Non sto dicendo... Signor Presidente, non è ammissibile che il
Presidente della Giunta insulti...
Fuori microfono - (...deve dimostrarlo...)
Ma cosa devo dimostrare?
Presidente
Signor Presidente, io chiederei di lasciar
parlare Riccarand.
Riccarand (VA)
Se la Commissione si è riunita diversa
volte ed ha richiesto una serie di documentazione che io ho qui e
se vuole gliele esibisco. Abbiamo chiesto i verbali...
(...Interruzione...)
Il Presidente della Giunta si è incontrato con gli
amministratori la Sitav, con il Presidente della Sitav e con altri
amministratori nel periodo che va dalla presentazione delle domande
alla discussione dell'esame in Commissione. Questo non lo dico io,
ma risulta dai verbali della stessa Assemblea dei Soci Sitav.
Il Presidente della Giunta si legga il verbale dell'Assembla dei
soci Sitav del 7 dicembre. C'è scritto un giro di rapporti tra il
Presidente stesso e Piantini, tra il Presidente stesso e l'Avv.
Cerri ed ancora con altri amministratori e c'è una lotta interna,
furibonda, documentata a verbale fra i vari amministratori della
Sitav che dicono: ma il Presidente della Giunta ci ha detto
questo..., - o altri dicono: a me ha detto altro. Non sono
affermazioni che invento io, ma è un verbale sottoscritto e fatto
dall'Assemblea del Soci Sitav che è stato tra l'altro messo a
disposizione della Commissione.
Fuori microfono - (...ma riguardo a che cosa...)
Riguarda il punto fondamentale del modo per cui noi andiamo a
fare la trattativa privata. Noi abbiamo chiesto come uno dei
requisiti di queste società, l'affidabilità e la trasparenza.
Uno dei lavori che ha fatto la Commissione sulla Sitav è proprio
sul problema dell'affidabilità e della trasparenza; gli stessi
incontri che hanno avuto il Presidente della Giunta e gli
amministratori Sitav riguardavano il tema dell'affidabilità e della
trasparenza e quindi è materia strettamente connessa con la
decisione che noi prendiamo oggi, perché noi oggi andiamo a dire
che la Sitav è una società che ha tutti requisiti di affidabilità e
trasparenza, e lo diciamo anche se secondo me sbagliando - sulla
base di un lavoro istruttorio fatto, mentre andiamo ad escludere
altre società per cui diciamo che non esistono questi
requisiti.
Io chiedo quindi perché non è stata usata la stessa procedura
anche nei confronti delle altre società. Comunque ritornerò dopo su
questa questione dell'affidabilità e trasparenza e su quanto
abbiamo saputo in Commissione perché evidentemente è un aspetto
rilevante di questa discussione. Non accetto però che il Presidente
della Giunta venga a dirmi che sto dicendo delle fandonie quando si
tratta semplicemente di atti ufficiali che la Commissione ha fatto
e di cui esistono prove documentali.
Ritengo però che il fatto di andare ad una trattativa privata
oltre che essere una scorrettezza, lo ribadisco dal punto di vista
procedurale, perché noi dovevamo mettere tutte le società sullo
stesso piano, è anche un errore clamoroso da parte
dell'Amministrazione Regionale, perché era tutto nostro interesse
ed è tutto nostro interesse, non andare alla trattativa con una
sola società, ma andare ad una trattativa con diverse società per
riuscire a spuntare delle condizioni migliori. Se noi ci mettiamo
già oggi nelle condizioni di fare una trattativa privata con una
sola società è chiaro che siamo in una condizione di debolezza.
Se invece noi avessimo la possibilità di trattare non con una
sola società, ma con altre, è chiaro che ci porremmo in una
posizione di forza, mentre ora noi ci consegniamo in posizione di
debolezza nei confronti della Sitav. Facciamo delle proroghe per
cui rafforziamo la sua posizione, creiamo una condizione per cui la
Sitav avrà sempre più il coltello della parte del manico e questo è
un errore clamoroso tanto più se si volesse - ma secondo me non c'è
questa intenzione - veramente fare una convenzione innovativa, se
si volesse veramente cambiare la situazione rispetto ad una
situazione passata di cui più volte ne abbiamo tutti denunciato la
non funzionalità e se volessimo quindi spuntare dei risultati
positivi.
Io credo che, fatte queste considerazioni, si possa entrare nel
problema dei requisiti che la Sitav avrebbe rispetto a quelli
richiesti dall'avviso pubblico e rispetto ad alcuni punti che
abbiamo cercato di approfondire in Commissione e su cui il quadro
non è assolutamente rassicurante.
Allora era stato richiesto, nell'avviso pubblico, che le Società
che si candidavano per gestire una casa da gioco dovessero avere
una assoluta trasparenza nell'azionariato. Io devo dire che è stato
molto difficile perché le commissioni sottoscritte hanno dovuto
fare diverse richieste prima di poter avere un quadro preciso
dell'azionariato Sitav, un'azionariato che si presenta molto
spezzettato, molto frammentato, litigioso, con delle cause fra i
gruppi che compongo la società, ma che comunque non presenta
assolutamente il requisito della trasparenza perché l'azionariato
Sitav è composto da Società, S.r.l., S.p.A. ed azionariato
singolo.
All'interno delle Società che compongono l'azionariato in alcuni
casi sappiamo chi sono poi gli azionisti della VALSER
,
della
SVIT, della RIVELLA, c'è però anche una finanziaria l'UNIFIDE di
cui non sappiamo esattamente chi sono gli azionisti e questo non lo
dico soltanto io, basta leggersi anche qui i verbali che abbiamo
chiesto, delle riunioni, delle Assemblee dei soci Sitav, verbali
del 28 settembre e verbale del 7 dicembre, dell'assemblea ordinaria
della Sitav, per rendersi conto che all'interno degli gli azionisti
Sitav, c'è una lite furibonda proprio legata alla questione
dell'UNIFIDE per cui gli azionisti della SVIT, in tutte le
Assemblee sistematicamente all'inizio di ogni Assemblea, chiedono e
fanno mettere a verbale la richiesta di escludere dalla possibilità
di esprimere il voto l'UNIFIDE perché dicono sia una Società
finanziaria che in quanto tale non può avere pacchetti di azioni ed
è in contrasto con la legge il fatto che ci sia questa finanziaria
e quindi non ha diritto di voto in sede di assemblea ordinaria e
tutte le Assemblee si aprono con questa contestazione.
Abbiamo quindi un'azionariato che al suo interno non si fida,
non sa esattamente come è composto, non sa quali sono i rapporti di
potere e chiede in sede di assemblee che siano invalidate delle
azioni ed io mi chiedo se questa è la trasparenza richiesta
all'azionariato e posto come requisito fondamentale. A mio avviso
questa trasparenza non esiste.
Inoltre si chiedeva l'affidabilità dell'azionariato; allora noi
qui abbiamo una società che credo che, di tutte le società che si
sono presentate, sia la società che presenta l'azionariato meno
affidabile. Del resto anche la Società di consulenza, la BAIN
CUNEO, nei pallini che ha distribuito rispetto alle varie Società
dice: pallino bianco Società in regola, pallino nero Società non in
regola. Rispetto all'affidabilità della Sitav ha messo un pallino
metà bianco e metà nero, ciò a dimostrare che neppure lei è
convinta malgrado avesse presentato diverse relazioni
pro-Sitav.
L'affidabilità non esiste, in quanto io voglio far presente che
il controllo sulla Sitav non è ben chiaro a chi esattamente
compete. Questo è emerso in Commissione, non sono cose che dico
solo io, tutti i consiglieri che hanno partecipato all'interno
della Commissione hanno potuto prenderne atto.
Allora noi abbiamo una Società che ha circa il 48 per cento
delle azioni che sono sotto sequestro per procedimenti penali o
procedimenti civili. Sono sotto sequestro tutte le azioni della
VALSER che rappresenta il 21,21 dell'azionariato Sitav e sono sotto
sequestro per la nota inchiesta che risale al 1983 e che
evidentemente non è ancora risolta. Le azioni della VALSER sono di
proprietà di Masi, Chamonal e di Giovannini ed attualmente gestite
dai Giudici ed è un Ragioniere, il Rag. Savarino nominato dai
Giudici di Torino, che vota in Assemblea e rappresenta gli
interessi della Valser ed ha sottratto il controllo della Valser ai
legittimi azionisti. Poi ci sono le azioni SVIT che rappresentano
il 22 per cento della Sitav.
Le azioni SVIT che sono nella loro maggioranza sotto sequestro
presso il Tribunale di Milano, di Monza, non ho capito bene sotto
quale, ma che sono sotto sequestro per una vicenda, una lite
interna agli azionisti SVIT per quanto riguarda proprio il
controllo della SVIT S.p.A. Da quello che abbiamo appreso in
Commissione la SVIT è sostanzialmente controllata da uomini che
fanno capo alla VALSER perché un rappresentante dell'interesse
SVIT, in assemblea ordinaria dei soci Sitav, svoltasi nei mesi
scorsi, era un certo Avv. Gelmi, che il Presidente della Sitav
Piantini, in Commissione, ci ha detto essere il rappresentante
degli interessi del gruppo VALSER ed in particolare di Chamonal.
Noi abbiamo quindi una situazione in cui abbiamo il 22 per cento
delle azioni Sitav che sono controllate dallo stesso gruppo che ha
le azioni VALSER.
Infine abbiamo il 5,5 per cento delle azioni ZORLA PAPINI che
sono anche queste sotto sequestro per procedimenti civili
nell'ambito delle liti fra azionisti sul controllo SVIT. Fate voi
quindi il calcolo: 21 per cento VALSER, 22 per cento SVIT, 5,5 per
cento Zolli Papini, noi arriviamo quasi al 50 per cento, siamo al
48 e passa per cento dell'azionariato Sitav.
Azioni sotto sequestro che comunque potrebbero essere
riconducibili allo stesso gruppo che è il gruppo VALSER ed in
particolare è stato detto, gruppo che fa capo a Chamonal. Se a
questo aggiungiamo che abbiamo il 2,8 per cento delle azioni di
Giovanni Cotta che sono in mano a chi non si sa bene, ma che è
stato detto dal Presidente Piantini che sono in vendita e non si
capisce chi sia assicurato il controllo di queste azioni, capite
bene che in questa situazione il 2,8 per cento di Giovanni Cotta è
decisivo per determinare la maggioranza dell'azionariato Sitav,
quindi dipende da chi si assicurerà il controllo di queste azioni
determinare lo spostamento dell'ago bilancia da una parte o
dall'altra del controllo Sitav.
Questo lo si nota in modo evidente nel verbale dell'Assemblea
Sitav, tant'è vero che nell'assemblea del 28 settembre 91, quindi
parliamo di assemblee badate bene, svoltasi dopo il 15 luglio, dopo
che erano già state presentate le domande e precisamente nelle
assemblee del 28 settembre e 26 ottobre 91 si è verificato una
sorta di colpo di mano per cui il gruppo che fa capo
all'azionariato SVIT e azionariato probabilmente VALSER ha difatti
preso in mano il consiglio di amministrazione nominando due sue
membri, l'Avv. Gelmi e Giovanni Cotta, nel consiglio di
amministrazione, creando quindi un nuovo tipo di controllo
all'interno della Società che poi è stato di fatto annullato
attraverso una successiva assemblea svoltasi il 7 dicembre, quindi
recentemente.
Per cui sembra di capire che l'azionariato che fa parte della
RIVELLA, abbia sostanzialmente neutralizzato Giovanni Cotta e lo
abbia costretto a presentare le dimissioni ed in questo modo siano
riusciti a riprendere il controllo della Società con una votazione
e si dice che comunque il 70 per cento della Società abbia votato
in un certo modo eccetera..
Ma attenzione! In questo 70 per cento dei soci che ha votato in
un certo modo il 7 dicembre, sono compresi il 21,21 per cento del
Rag. Savarino che rappresentava la Valser, ma il Rag. Savarino
votava in rappresentanza dei Giudici e se noi ci trovassimo nelle
condizioni per cui le azioni VALSER fossero restituite ai legittimi
proprietari, saremmo difronte ad una Società che sicuramente non
passerebbe dal controllo di un gruppo ad un altro perché la
situazione attuale è del tutto provvisoria.
Esiste quindi una situazione di non trasparenza e di non
affidabilità nei confronti della Sitav. Il fatto che il Presidente
della Società sia venuto in Commissione a dirci, o meglio, a
confermarci che c'è stato un tentativo di scalata da parte di un
gruppo riconducibile a Chamonal, tentativo comunque ricacciato
indietro e che la situazione è saldamente sotto controllo di un
gruppo affidabile della Società, che le altre azioni sono state
neutralizzate e sterilizzate; tutto questo secondo me è scarsamente
convincente.
Io voglio anche far presente che questo azionariato Valser ed in
particolare Chamonal, sappiamo avesse degli interessi nei Casinò
francesi, interessi che sono stati motivo di chiusura di tutte le
case da gioco francesi da parte delle Autorità di Polizia francese
su cui era comunque presente, direttamente o indirettamente Franco
Chamonal, per tutta una serie di motivi, evidentemente di
sicurezza, che io non conosco esattamente, ma che devono essere
molto gravi se hanno determinato la chiusura di Chamonix e di altre
Case da gioco e che vietano in qualsiasi modo a Chamonal di avere
degli interessi nelle Case da gioco francesi mentre noi ci
apprestiamo a fare una trattativa privata con una società in cui
questa realtà è così presente e così prossima.
Questo è quanto è emerso in Commissione per quanto riguarda la
trasparenza e l'affidabilità che quindi a mio avviso, per quanto
riguarda la Sitav, non esiste, ma anzi direi che probabilmente è
una delle Società meno a posto dal punto di vista dei requisiti
richiesti dall'avviso pubblico.
L'avviso pubblico poi chiedeva una disponibilità finanziaria
notevole che doveva essere documentata per queste Società; per cui
ad alcune è stato detto di non poterle ammettere perché non
documentate in modo premiante la loro disponibilità finanziaria di
decina di miliardi per fare degli investimenti a St. Vincent,
eccetera...
In questo caso invece è stato detto che la Sitav ha presentato
la documentazione ed è tutto quanto in regola, però la
documentazione presentata il 15 luglio era quanto meno reticente
perché non diceva niente su una questione molto importante, che poi
è emersa in commissione ed è stata rilevata da molti commissari e
del fatto che da quanto ho capito, la Sitav è interessata al
contenzioso tributario per questione fiscale della cifra
ragguar-devole di 180 miliardi di lire, per cui la disponibilità
della liquidità vantata dalla Sitav è molto teorica perché esiste
una debolezza reale legata a questo contenzioso tributario, di cui
probabilmente altri consiglieri parleranno in modo più approfondito
e dettagliato che comunque è notevole e supera la liquidità.
E' emerso che sono sotto sequestro cautelativo una serie di
proprietà immobiliari della Sitav e delle società collegate per
diverse decine di miliardi e quindi tutto questo evidentemente non
risultava dalla documentazione del 15 luglio. Questo è emerso dopo
nei lavori della Commissione, ma da qui ad affermare che esiste una
certezza, una sicurezza della disponibilità finanziaria della
Sitav, mentre le altre società non avrebbero queste disponibilità,
secondo me è molto discutibile.
L'avviso pubblico poi chiedeva che fosse provata la capacità di
gestione delle Società che concorrevano, rispetto a gestire una
Casa da gioco o comunque strutture delle dimensioni della Casa da
gioco di St. Vincent. Sono molto discutibili i criteri che si
possono usare, però dire che l'attuale gruppo dirigente della Sitav
ha una capacità di gestione valida della Casa da gioco, a mio
avviso è un'affermazione che difficilmente trova una conferma
nell'analisi anche dai risultati gestionali di questa Società.
Basta guardare i risultati del 1991, fare un confronto tra St.
Vincent e gli altri Casinò italiani, per vedere sicuramente che c'è
stata una gestione non felice, non brillante, perché quello che era
l'elemento di forza tradizionale della casa da gioco, che erano i
giochi francesi, i giochi tradizionali che dovrebbero essere anche
quelli maggiormente curati perché sono quelli che danno anche un
risvolto occupazionale di un certo tipo, hanno avuto una netta
riduzione in assoluto nel corso del 1991.
Quindi mentre presso altre Casa da gioco questo non si è
verifi-cato e complessivamente i risultati comunque gestionali nel
corso del 1991 non sono stati certo positivi, e anche qui ci
sarebbero tan-te cose da dire ed io non voglio soffermarmi più di
tanto, ma anche questa capacità di gestione è molto discutibile ed
è contestata tra l'altro in modo molto fermo da parte delle
Organizzazioni sindacali dei lavoratori della Casa da gioco che in
tutte le audizioni che abbiamo fatto ed in tutto quello che abbiamo
sentito, hanno lamentato pesantemente una confusa e fallimentare
gestione della Casa da gioco e un'incertezza su chi sono i vertici
della Società, nella gestione delle Sale, nella politica
promozionale.
Esistono quindi dati oggettivi, esistono valutazioni soggettive
da parte dei lavoratori delle Organizzazioni sindacali di chi
lavora all'interno della Casa da gioco. Ora, in questa situazione,
dire a mio avviso, come si vuole fare con la proposta di
deliberazione al Consiglio, che in questa situazione la cosa
migliore è fare una trattativa privata con la Sitav, secondo me è
un errore gravissimo, è una scorrettezza procedurale ed è un errore
politico gravissimo da parte dell'Amministrazione Regionale.
Vorrei fare alcune brevi considerazioni di alcuni parametri
rispet-to ai contenuti, al di là della questione della trattativa
privata, che secondo la Giunta dovrebbero essere alla base di
questa nuova Convenzione, che vengono posti nella bozza di
deliberazione. Qui io credo che si scontrino due posizioni molto
diverse, da una parte abbiamo il piano Sitav, fatto proprio
sostanzialmente dalla consulenza BAIN CUNEO e dalla Giunta
Regionale.
Questo piano Sitav, che si basa su un notevole ampliamento della
Casa da gioco, su un notevole potenziamento dei giochi americani,
sulla trasformazione del casinò di St.Vincent sempre più sul
modello di Las Vegas, cioè un Casinò di massa, in cui affluiscono
giocatori che si attaccano alle macchinette e producono soldi per
la Casa da gioco e per la Regione.
Questa è una visione, a nostro avviso, profondamente sbagliata,
che non ha nessun raccordo con una politica di sviluppo qualitativo
che la nostra Regione dovrebbe perseguire e che fra l'altro non fa
i conti neanche con l'evoluzione legislativa rispetto alla
normativa sulla Casa da gioco. Sappiamo che è in fase avanzata,
all'esame del Parlamento, un testo relativo all'apertura di Case da
gioco in tutte le Regioni italiane che sicuramente non verrà
approvato in questa legislatura, ma che ritornerà all'ordine del
giorno all'inizio della prossima legislatura.
Esiste un cambiamento di normativa a livello di unificazione di
Europa per cui questo progetto, questo piano Sitav, di ampliamento,
per la creazione di un nuovo Casinò tecnologico eccetera.. è molto
discutibile, anche se sostanzialmente è fatto proprio in modo
larvato, dalla Giunta. E' una posizione fortemente contrastata da
tutte le Organizzazioni sindacali.
Noi abbiamo sentite tutte le sigle sindacali, confederali e
autonome ed anche i Sindacati autonomi e ci è stato detto di no
all'ampliamento della Casa da gioco, un maggiore controllo da parte
della Regione, una Società unica di gestione e non due,
regolamentazione delle assunzioni e rottura dell'accerchiamento.
Tutte queste cose che sono ben lontane dall'impostazione data dalla
Giunta regionale nella proposta presentata in Commissione e
all'esame del Consiglio.
Su questo io devo dire che in Commissione si è però verificato
un fatto significativo, a mio avviso, ed è il fatto che
l'impostazione data dalla Giunta non è stata avallata dalla
Commissione e dalla stessa maggioranza, tant'è vero che oggi
nell'atto che noi discutiamo, abbiamo un testo redatto dalla
Giunta, ed un testo della Commissione che tra l'altro credo sia il
testo su cui noi faremo la discussione e la votazione come avviene
di consueto in Consiglio e su cui io mi riservo eventualmente di
presentare degli emendamenti.
Voglio comunque essere rassicurato che la discussione e la
votazione avvenga sul testo proposto dalla Commissione, che è già
notevolmente diverso dalla proposta della Giunta. E' conforme alla
proposta della Giunta per quanto riguarda la trattativa privata e
quindi su questo non condivido assolutamente l'impostazione emersa
dalla Commissione e l'ho detto prima ed ho cercato di spiegarne le
motivazioni.
Invece sul piano dei contenuti da porre alla base della nuova
Convenzione, c'è una diversificazione che a mio avviso è emersa in
Commissione e che è da verificare all'interno del Consiglio, perché
in sostanza dalla Commissione è avvenuto un no all'ampliamento
inteso come costruzione di nuovi edifici, è venuta una richiesta
non formalizzata, ma espressa in modo chiaro in Commissione di
andare verso una Società unica di gestione, è venuta una richiesta
di riformulare in modo completamente diverso il punto relativo alla
rottura dell'accerchiamento in modo da non mettere soltanto delle
affermazioni generiche, ma delle affermazioni vincolanti, è
pervenuta una richiesta di un controllo sulle mance, di una
presenza diretta di rappresentanti della Regione in Consiglio di
Amministrazione nel collegio sindacale, in modo da poter
controllare dall'interno l'operato della Società che gestirà la
Casa da gioco.
Questi emendamenti a mio avviso esprimono un miglioramento
notevole rispetto al testo presentato dalla Giunta anche se la mia
sensazione, lo devo dire molto chiaramente, è che ci sia da parte
della maggioranza Regionale, o di una parte della maggioranza
Regionale che sta gestendo questa operazione, il tentativo
semplicemente di portare a casa questa fase di trattativa privata e
poi tutto il resto si vedrà nell'ambito della trattativa che dovrà
essere aperta con la Sitav; quindi non so che premianza poi avranno
i paletti che si metteranno oggi nella Convenzione.
Concludendo, a nostra posizione è di contrarietà e di
opposizione alla trattativa privata con la Sitav che consideriamo
sbagliata co-me impostazione, scorretta rispetto alle finalità
dell'avviso pub-blico e tale da indebolire fortemente il ruolo
della Regione.
Riteniamo che i paletti posti alla base della nuova Convenzione
indicati nella proposta della Giunta erano totalmente inaccettabili
mentre sono migliorativi quelli proposti dalla Commissione, ma su
cui noi abbiamo intenzione di intervenire presentando ulteriori
proposte di emendamento per delle precisazioni e delle
chiarificazioni in modo da renderle più pregnanti.
Presidente
Volevo ricordare che il testo in
discussione è il testo approvato dalla IV Commissione.
Ha chiesto la parola il Consigliere Maquignaz, può parlare.
Maquignaz (AI)
Io non ho molto da aggiungere a
quanto ho avuto modo di dire, seppur brevemente, in Commissione e a
quanto ho avuto modo di dire in occasione della delibera del 7
giugno 1991 con la quale si approvava l'avviso pubblico, ed anche
quello che ebbi a dire sei mesi fa, cioè in occasione della
discussione di quella delibera.
Si è puntualmente verificato quanto purtroppo ebbi modo di dire
già allora. Dissi che ci saremmo potuti trovare difronte a tre
ipotesi possibili: - una pluralità di imprese concorrenti - due
sole - oppure ci potrà essere solo la Sitav.
E' stato ricordato che nel caso delle prime due ipotesi si
sarebbe proceduto con una trattativa privata o con un appalto a
concorso, se invece avremmo avuto come interlocutore soltanto la
Sitav si sarebbe deciso in base alle circostanze. Si è sostenuto,
dissi allora, che con questa procedura si volevano cercare delle
alternative credibili alla società che gestisce attualmente la Casa
da gioco, ma io credo che non sia così e credo anzi che questa
delibera sia un artifizio perché essa altro non è che una
operazione di facciata, destinata a far cadere ogni tipo di
concorrenza già nella fase preliminare della trattativa. Continuavo
dicendo di ritenere errata sul piano amministrativo e politico la
procedura votata dalla Giunta per addivenire al rinnovo della
concessione per la gestione della Casa da gioco.
A mio parere sostenevo che prima di ogni altra cosa la Regione
doveva adoperarsi con tutte le forze ed iniziative possibili e
disponibili, per acquisire subito tutte le infrastrutture
accessorie alla Casa da gioco. Senza la proprietà di tali
infrastrutture, la Regione verrebbe a trovarsi in una situazione di
grave debolezza e non sarebbe assolutamente in grado di perseguire
i suoi obiettivi istituzionali. Concludevo allora, considerando
l'acquisizione delle proprietà e di tutte le infrastrutture
necessarie collaterali al funzionamento della Casa da gioco, un
atto pregiudiziale a qualsiasi trattativa o selezione di società
concorrenti.
Dopo sei mesi si è verificato puntualmente ciò che avevo
previsto e ciò che era stato detto non soltanto da me credo - ma mi
consenta il Consigliere Milanesio - anche più volte ribadito da lui
stesso in Commissione. Se ho ben capito il suo pensiero, ha più
volte ribadito l'inutilità del pubblico avviso a causa
dell'accerchiamento che è tale da scoraggiare dei concorrenti che
abbiano una certa serietà.
E' vero che alcune società si sono presentate cercando appunto
di dare la documentazione idonea ad attestare il possesso dei
requisiti necessari al fine della preselezione, però come è stato
ricordato questa mattina, mi è parso di capire che la
partecipazione di alcune società è stata più che altro un fatto
formale, e peraltro è forse anche vera l'ipotesi che se la Regione
avesse voluto, al fine di mantenere in corsa più società, avrebbe
potuto richiedere della documentazione integrativa. Sta di fatto
che questa documentazione integrativa è stata richiesta per la
Sitav, mentre invece non è stata richiesta per le altre società
concorrenti; cioè la Regione in questo caso non ha voluto
ulteriormente approfondire con le altre società, il discorso.
Si è perso, a mio avviso, tantissimo tempo con il risultato che
ora la Regione si trova nei confronti della Sitav in una situazione
di debolezza e si può affermare che tutta la fase intermedia del
pubblico avviso altro non è servito che a ritardare il rinnovo
della concessione della Casa da gioco.
Ormai i tempi sono scaduti, la concessione scade il 7 di
febbraio, i regolamenti non sono stati rispettati, la legge non è
stata rispettata e ci troviamo costretti, nostro malgrado, a dover
fare un ulteriore proroga della concessione di sei mesi, cosicché
la Sitav non soltanto è rimasta l'unica concorrente, ma già prima
della scadenza della Convenzione questa può già usufruire di una
proroga di diversi mesi. Dico per ora, perché io sono convinto che
ce ne sarà un'altra.
Voglio vedere come finirà la questione dell'ampliamento della
Casa da gioco perché su questa questione sono emerse due tesi
chiare e contrapposte. La prima tesi della Giunta Regionale che
vede nella costruzione di una nuova struttura, l'ampliamento della
Casa da gioco e nella posizione espressa soprattutto dalla IV
Commissione e dal suo Presidente che vede invece nell'ampliamento
la possibilità di utilizzare le strutture esistenti e cioè il
Billia, l'Hotel du Parc, i garages e le infrastrutture che già in
questo momento sono presenti a St.Vincent.
Per quanto riguarda l'ampliamento, io ho già avuto modo più
volte, quando in Consiglio c'erano situazione di maggior tensione a
causa di note vicende, di ribadire la nostra posizione
sull'ampliamento. Noi guardiamo con diffidenza a questa possibilità
perché crediamo si debba puntare su una Casa da gioco che debba
mirare non tanto alla quantità, ma bensì a valorizzare la qualità,
una Casa da gioco di élite e di prestigio, quindi siamo favorevoli
ad una dimensione che sia affidabile e controllabile e soprattutto
il più possibile non contrastante con quelle che sono le esigenze,
sociali, umane e morali della nostra Comunità.
Desidero ancora fare alcune considerazioni su quelli che sono i
rapporti tra la Regione, la Casa da gioco, il Comune di St. Vincent
e la Comunità montana. Giustamente nella delibera proposta dalla IV
Commissione si dice che si deve tener conto delle esigenze e dei
programmi delle Amministrazioni Comunali interessate. Vorrei un
attimo soffermare la mia attenzione su questo argomento perché mi
sembra importante e pregnante non soltanto perché abito in quella
zona, ma perché la Casa da gioco si trova in quella Comunità, si
trova a St. Vincent e quindi in qualche modo bisognerà fare i conti
con questa mega-struttura, che ha delle influenze non soltanto sul
piano sociale, ma sul piano morale ed economico.
La comunità di St.Vincent e la Comunità montana del Marmore
devono fare i conti con quanto già detto; ecco perché secondo me,
nella delibera, non basta dire che si deve tenere conto delle
Amministrazioni interessate, secondo me occorre concordare con le
Amministrazioni locali gli interventi che debbono essere realizzati
in quella zona, che sono interventi massicci perché riguardano la
costruzione di parcheggi, di nuove strutture alberghiere, per cui
io ritengo che questo sia molto importante.
Per concludere io credo che la rottura dell'accerchiamento
proposta, giustamente nel testo predisposto dalla Commissione, è
una buona volontà però rimane comunque una buona volontà della
Commissione e del suo Presidente. Lo ripeto ancora una volta,
l'accerchiamento doveva avvenire prima del rinnovo della
concessione, ora rimane ben poco da fare se non quello di accettare
le richieste della Sitav che ormai si trova come unica e sola
concorrente nella possibilità di dettare le sue condizioni.
Presidente
Ha chiesto la parola il Vicepresidente
Bich, può parlare.
Bich (Ind)
Il mio intervento colleghi Consiglieri si
limiterà in questa prima fase agli aspetti puramente amministrativi
della delibera messa in discussione al punto 21 dell'ordine del
giorno e recepirà alcune carenze anzi, addirittura alcuni rilievi
che di fatto rimettono in discussione il testo della delibera
stessa.
Stiamo discutendo un punto molto importante per la vita
economi-ca e amministrativa della nostra Regione, stiamo discutendo
di un appalto o meglio una concessione pluri-miliardaria, che
riguarda due mila miliardi e più forse, così si è stimato, per i
prossimi 9-10 anni e quindi questa delibera ha un indubbio valore,
che avrebbe meritato una presenza di qualche faretto acceso in
più.
Molto spesso la censura è anche quella di spegnere le luci e di
ta-gliare i fili del telefono. Questa è una delibera come tante
altre che sostengono una tesi e quindi si può ragguagliare, si può
porre e si può paragonare ad un teorema, è dunque il teorema della
BAIN-CUNEO, non è il teorema di Euclide. Dico che non è il teorema
di Euclide perché il teorema di Euclide in geometria analitica è
stato dimostrato ha un'efficacia logica, mentre il teorema della
BAIN-CUNEO è un impianto, un artifizio che sta in piedi sul profilo
puramente verbale, ma poi non è dimostrato, anzi contiene dei falsi
plateali precisi che inficiano, che fanno cadere la validità del
Teorema stesso e quindi la validità della delibera.
Quanto viene stabilito al punto 1 di questa delibera e cioè di
prendere atto che solo la Società Sitav S.p.A. ha prodotto la
documentazione idonea ad attestare il possesso dei requisiti
previsti dall'avviso pubblico, è falso, non è vero, ed è giusto che
il Consiglio, la Giunta, il Presidente della Giunta che è Ufficiale
di Governo, oltre che essere Presidente della Giunta, ne prenda
atto. Le condizioni dei requisiti previsti dall'avviso pubblico,
vengono meno in quelli enunciati nell'avviso pubblico, di
pre-selezione, dalla trasparenza, ed affidabilità dell'azionariato,
è un discorso che in parte è già stato fatto dal collega Riccarand,
e che io condivido nella quasi totalità.
E' un discorso che va approfondito nell'iter procedurale che si
è seguito, passando alle ipotesi, ai dati che sono stati assunti
dalla BAIN-CUNEO e associati dove dice che l'azionariato giudicato
trasparente è stato quello riconducibile a persone fisiche, e
allora colleghi consiglieri, rispettabile Giunta andiamo a vedere
il quadro dell'azionariato della Sitav S.p.A. e vediamo che questo
è formato al suo interno di alcune partecipanti che sono
finanziarie il cui nome è stato riecheggiato in questi tempi. SVIT
S.p.A., VALSER S.r.l., Grand'Ufficiale RIVELLA S.r.l., UNIFIDE
S.p.A., il cui contenuto ci è oscuro e dai verbali delle Assemblee
dei soci della Società Sitav emerge in pieno questa oscurità,
questa incapacità, questa impossibilità a rapportare l'azionariato
a persone fisiche.
Viene quindi meno un punto centrale del criterio specifico
utilizzato dalla BAIN CUNEO per determinare i requisiti delle
Società e mi riferisco in modo particolare alle quattro
partecipanti. La BAIN-CUNEO ed il Presidente della Sitav Piantini,
quando sono intervenuti alla seduta della Commissione, hanno detto
che l'azionariato - è stato scritto anche sui giornali - delle
partecipanti SVIT S.p.A. è formato al suo interno dalle seguenti
persone fisiche: Petetti Vittoria Bianca 45,5 per cento delle
azioni SVIT; Melchionni 7,6; Melchionni 7,6; Santamato 1,1;
Santamato M.1,1; Santamato F. 1,1; Santamato B.11,3; Zorli E Papini
Camilla 14,3; Albonico 6,1: Viganò 4,3. Questo documento è falso e
sbagliato.
E' falso perché all'interno della SVIT S.p.A. questo quadro
azionario è completamente mutato, è mutato non negli ultimi giorni
che precedono l'assunzione di questa deliberazione del Consiglio
Regionale, ma è mutato ancor prima addirittura che fosse bandito
l'avviso di pre-selezione. Questo è già un punto ed è un tassello
importante che non ci dà assolutamente la trasparenza
dell'azionariato.
Quanto è stato detto si può dire in base a documentazione
esistente nelle Cancellerie dei Tribunali dove abbiamo effettuato
ricerche, allo scopo di avere una precisa situazione
dell'azionariato Sitav. Inoltre per quanto riguarda SVIT S.p.A.,
Zorli Papini Camilla il 14,3 delle azioni all'interno di questa
società, risulta siano state comprate con promessa di vendita
successivamente non perfezionata, con versamento di una caparra
confirmatoria di mezzo miliardo, è stata comprata dal Dott. Cotta
di Torino per conto della San Babila S.r.l. corrente in Sondrio,
Via Aldo Moro, con suo amministratore Dott. Locatelli e che risulta
essere dal libro soci - (invito il Presidente della Giunta di
verificare questo fatto, fatto pregnante, importante,
incontrovertibile) - e che deve essere il socio di controllo della
SVIT, e quindi chi comanda la SVIT è la San Babila, non è vero che
è Petetti, che tra l'altro è morta; questo è un altro atto
incontrovertibile,.. Melchionni.. non ci sono più.
La SVIT, che rappresenta il 22,063 dell'azionariato, non è
controllata da queste persone. Il suo azionariato non è
rapportabile a persone fisiche, ma ad un'altra finanziaria, alla
San Babila S.r.l. di Sondrio, Via Moro 40, di cui è amministratore
il Dott. Locatelli. Telefoni al Dott. Locatelli per ragguagli e per
sapere esattamente cosa rappresenta e farci capire chi c'è dentro
queste scatole cinesi, chi c'è dentro la San Babila, chi comanda il
Sindacato di controllo e del socio di controllo della San Babila,
come si ragguaglia e come si rapporta alle persone fisiche come
chiedeva la BAIN-CUNEO.
Non sappiamo chi comanda la SVIT e pertanto chi ha il controllo
su una parte determinante dell'azionariato della Società Sitav non
lo conosciamo ed è quindi falsa l' affermazione della BAIN-CUNEO e
quanto è stato affermato dallo stesso Ing. Piantini.
E' stato in malafede o è uno sprovveduto quando, venendo in
Commissione, afferma queste cose. L'azionariato della SVIT è
cambiato, Presidente, si faccia dare l'elenco del libro soci e
vedrà in modo chiaro e incontrovertibile che quanto dico io è vero
e risulta d'altronde anche dal ricorso per sequestro giudiziario
intentato dall'avv. Francesco Gelmi di Caporiacco di Milano
domiciliatario della San Babila S.r.l.
Quindi Gelmi è legato alla San Babila, colui che compare e
scom-pare dai verbali delle Assemblee straordinarie e ordinarie
della Sitav, ha comprato le azioni della Signora Camilla Papini e
del fi-glio, che non sono solo azioni all'interno della SVIT, ma
sono anche azioni all'interno individuale, all'interno della
Società Sitav e, da come risulta dal verbale dell'Assemblea
straordinarie della Sitav del 7 dicembre 1991, poi rinviata al 21
dicembre 1991, quin-di solo dieci giorni fa, nelle caselle
riguardanti Camilla Tristano Zorzi Papini, non c'è niente perché
queste azioni sono sequestrate dal Giudice che ha ammesso il
ricorso dell'Avvocato Gelmi della San Babila S.r.l. ed ha dato
quindi facoltà al Conservatore delle azioni stesse, di poterle
trattenere dai proprietari proprio perché sono state vendute con
promessa di vendita del 25 settembre 91.. Teniamo conto di questa
data perché è l'apice di una scalata alla Società Sitav così come
risulta....
Mi dispiace che lei faccia lo spiritoso Presidente, ma noi
stiamo discutendo di cose importanti, io sto cercando di dare il
mio apporto, facendo il mio dovere cercando di documentarmi al
meglio possibile per evitare che l'amministrazione Regionale sia
soccombente in un contenzioso di cui non si possa vedere una
definizione e comunque togliere la stessa Amministrazione Regionale
nella condizione di debolezza di una trattativa privata, guidata in
questo modo.
Questa è una trattativa privata pilotata giustamente come diceva
il Consigliere Maquignaz un momento fa con una procedura che è
tutta invalidante, da verificare in tutti i suoi presupposti perché
carente, contraddittoria, deviante...
Dicevo comunque, riprendendo il discorso, che il 5,51 per cento
delle azioni della Signora Camilla Zorzi Papini e lo 0,01 per cento
del figlio sono anche queste sotto sequestro, perché sono state
acquistate e chi le ha acquistate ha chiesto che sia perfezionato
l'atto di vendita e qui risulta dagli atti in sede giudiziaria;
ebbene costituisce una fetta importante che aggiunta al 21,21 per
cento della VALSER, al 22,06 per cento della SVIT, forma il 48,7924
delle azioni SITAV di cui conosciamo solo la parte di detentori e
quindi il riferimento alle persone fisiche è solo limitato ai soci
della VALSER, non già a quelli della SVIT.
A questo 48,7924 per cento delle azioni Sitav, dico i
millesimali perché è importante, si devono aggiungere poi anche le
azioni detenute dalla Signora Ortensia Ormosino che sono lo
0,35...per cento che sommate al 48,7924 fanno il 49,4923 delle
azioni Sitav.
Questo non è un fatto ininfluente, perché non permette alla
Sitav, al cosìddetto sindacato di controllo, attualmente
amministrante la Società stessa, di poter deliberare in prima
convocazione da cui l'articolo 13 dello Statuto sociale prevede la
proprietà del 51 per cento dell'azionariato.
Quindi la Sitav con questo tipo di azionariato non può
deliberare nell'assemblea ordinaria e straordinaria in prima
convocazione. Non è un fatto da poco, ma fa venire meno uno dei
requisiti centrali del bando.
Questi fatti sono incontrovertibili, se vuole la documentazione
posso dargliela anche se avrebbe già dovuto essere in suo possesso
per l'esigenza dei suoi uffici.
Ecco quindi che vengono meno le condizioni di trasparenza e
affidabilità, a meno che non si consideri affidabile anche il
capitale sgradito come è detto dalla BAIN-CUNEO appartenente ad
altre finanziarie.
Allora lo si dica chiaramente, ma lei Presidente ha detto
esattamente il contrario ed è stato recepito sia dall'Assemblea
degli azionisti Sitav sia anche da tutta la documentazione di cui
siamo in possesso, lei dice che quell'azionariato è sgradito, non
lo vuole, ma quell'azionariato ha in mano il 49,4923 per cento
delle azioni Sitav, che lei voglia o che lei non voglia.
Io credo, senza voler creare del nervosismo, che tutti quanti
vogliamo il bene dell'Amministrazione e giungere a capo di un
risultato positivo di questa vicenda; nessuno vuole sacrificare la
Società Sitav sull'altare di un inimicizia pre-concetta o di un
atto di ripulsa pre-concetta, ma la Sitav, come alcune società, non
ha i requisiti.
La delibera è assolutamente carente dei suoi presupposti e
allora non è lecito, è profondamente illegale oltre che
illegittimo, conferire alla Sitav questo stato di privilegio nella
trattativa unica e singola. La verifica di questi dati ci fa
approdare alla necessità di andare ad una trattativa privata
plurima, ad una verifica quindi bilanciata con altre proposte, pur
sapendo a priori che la Sitav è in "pole position"
.
La Sitav ha un quadro intermedio di tecnici, di persone di prima
qualità; io ci sono stato venti anni e conosco benissimo come è
oliata quella Società, come funziona quell'apparato. Abbiamo dei
croupiers che sono ottimi, ci sono invidiati dai Casinò di tutto il
mondo, quindi non abbiamo niente da temere, però mettiamo
l'Amministrazione nelle condizioni di poter operare con vantaggio,
non diamo questo vantaggio ad altri come hanno ben sottolineato nel
loro intervento il Consigliere Riccarand e il Consigliere
Maquignaz.
Era questo che volevo dire e non voglio aggiungere altro. Emerge
questo aspetto oscuro, inquietante e negativo dell'azionariato
Sitav perché una società all'interno di essa e ne faccio il nome,
la SVIT, sta acquisendo altre quote di capitale e questo è
dimostrato.
Si parla di sterilizzazione dell'azionariato non gradito, si
tirano fuori le misure contro il riciclaggio, allora parrebbe dai
verbali, in maniera sicura e sancita sottoscritto dal notaio, che
la Regione ha chiesto che siano immesse nello Statuto all'articolo
6 a statuto societario le misure contro il riciclaggio, assorbendo
così la direttiva europea. Non si può però prendere in giro la
gente, non si può andare oltre la riserva di legge perché dove
parla di provvedimenti legislativi in materia creditizia, in
applicazione della legge 5 marzo 1985 n. 74, che recepisce
l'attuazione della direttiva della CEE del 12 dicembre 1977,
prevede dei soggetti che non sono rapportabili a quelli definiti
dai fini sociali dello statuto della Sitav.
Quello di far inserire questa normativa è una "bicca"
perché...la normativa non può scavalcare i requisiti soggettivi dei
soci, ad esempio il requisito dell'onorabilità non può essere
scavalcato da imposizioni dovute allo Statuto societario, ma
semplicemente alla legge.
Allora le condizioni di onorabilità, nella fattispecie dei soci
e degli esponenti di una società, sono recepite dal testo del
decreto legge 3 maggio 1991 n. 743 relativo a provvedimenti urgenti
per limitare l'uso del contante e dei titoli al portatore nelle
transazioni e prevenire l'utilizzo del sistema finanziario allo
scopo di riciclaggio. All'articolo 8 si specifica bene qual'è il
dettato: onorabilità dei soci e degli esponenti.
Ai partecipanti al capitale di società, di cui al presente capo,
si applicano le disposizioni dell'articolo 7 del Decreto del
Presidente della Repubblica 27 giugno 1985 n. 350 quello a cui fa
riferimento l'articolo 6 dello Statuto societario della Sitav. Ma
attenzione a questi soci di società, perché il presente capo, che
andremo poi a leggere, chiarisce chi sono i soggetti che sono
sottoposti a questo controllo.
Sono i soggetti del capo secondo: "Elenco degli intermediari
operanti nel settore finanziario", e non c'è assolutamente nessuna
figura ragguagliabile alle finalità sociali della Sitav. Quindi la
legge può avere vigore solo entro queste figure specifiche. Non
solo, ma quando si recepisce il dettato della legge 27 giugno 1985
n. 350 all'articolo 7: "Coloro che trovandosi in una delle
situazioni indicate nel precedente articolo 5 n. 2 e 3 e lettera A
e B", qui addirittura si è aggiunto che sono i requisiti tra
l'altro degli amministratori non dei soci. Si è aggiunta anche la
lettera C: cioè vengono ridotte al due per cento la facoltà di voto
delle azioni di chi è stato sottoposto alla reclusione per un tempo
non inferiore ad un anno per un delitto verso la pubblica
Amministrazione o contro la fede pubblica o contro un patrimonio...
cioè si è voluto coinvolgere giustamente quell'azionariato non
gradito, ma questa è una forzatura.
Qui ai soci della società si chiedono dei requisiti di
onorabilità pubblica che sono di gran lunga maggiori di quelli
degli amministratori, tant'è vero che basta andare a prendere il
verbale dell'Assemblea straordinaria della Sitav del 21 dicembre,
cosa che nessuno ancora ha, ma che sarebbe opportuno che i
consiglieri si facessero dare, dove emerge l'immediata richiesta di
impugnativa da parte del dr. Procchio, l'amministratore unico della
SVIT. Ma allora queste norme di riciclaggio che valore hanno?
Valgono o non valgono?
Non vale la sua parola Presidente, non vale quella del Dr.
Procchio, per carità, ma non possiamo poi rilevare la validità
della parola di un Tribunale perché questo verrà molto tardi, e
magari il Tribunale sentenzierà che non sono valide come è molto
probabile, e allora noi con queste norme di riciclaggio e queste
norme di trasparenze le possiamo appendere ad un chiodo, perché non
hanno nessun valore, nessun significato. Vengono stracciate.
Quindi tutte queste cautele, per cautelare questo benedetto 50 e
qualcosa per cento sul controllo della Sitav, sfuma come nebbia al
sole, ma non sfuma solo per questo colleghi consiglieri,
rispettabile Giunta, carissimo Presidente, sfuma perché tra i soci
della Sitav vi sono soci individuali che già hanno dimostrato nei
mesi scorsi di non essere fedeli a questo patto sindacale, di
controllo, che tra l'altro il Presidente Piantini ci aveva promesso
di portarci qui trascritto.
L'aveva detto in Commissione è vero Chenuil? Aveva dichiarato di
portarci la confluenza di UNIFIDE il grande ufficiale Rivella,
dov'è l'atto di confluenza? Non ci è stato invece nessun documento
per cui il sindacato di controllo è un sindacato che ha il 50 e
qualche cosa per cento, ma dentro il quale c'è il Dott. Giovanni
Cotta, Maria Rosa Cotta Sandretto, Adriana Chabod, Vittoria
Bersanti Cotta e via discorrendo, azionisti che solo nel mese di
settembre hanno cambiato tutto il quadro di riserva della Sitav,
tutto il Consiglio di Amministrazione, l'hanno stravolto come un
guanto. E allora questo è affidabile? Ma siamo sicuri oggi noi a
chi diamo in mano, con questa delibera, "hic et nunc"......a chi
diamo in mano la concessione del Casinò.
Lei è in grado di dirmi Presidente ha chi diamo in mano il
casinò? Lei non può essere in grado. Quindi viene meno una
condizione essenziale e centrale del bando pre-selezione, per cui
anche la Sitav non ha le condizioni ed i requisiti per poter essere
ammessa a una trattativa privata singola. Non si tiri fuori la
storia del capitale VALSER, perché il capitale Valser si sa
benissimo che è ancora sotto sequestro, ma lo sarà ancora per poco,
perché le condizioni - questo lo dicono tutti - che impedivano
l'utilizzo di questo capitale stanno venendo meno, perché anche lì
i requisiti soggettivi ci sono e potranno votare. Né vale l'azione
di responsabilità intentata dall'UNIFIDE, dalla società di
controllo degli amministratori che controllano la Sitav, contro la
VALSER, non vale perché anche qui il Codice Civile prevede cinque
anni per la prescrizione dall'azione di responsabilità, anni che
sono abbondantemente superati scavalcati, definiti, chiusi.
(...Interruzione...)
.
..lei mi sembra seccato perché io dico delle cose che le
sono sgradite, io so benissimo che il teorema non è solo
BAIN-CUNEO, ma è anche BAIN-CUNEO e poi le aggiungo anche altri
nominativi...
Fuori microfono - (...non sono affatto seccato...)
...Se lei si denota scocciato perché io sto facendo presente
delle condizioni di questo tipo.
Fuori microfono - (...le ho detto di no... - le ho detto di
no...)
...
Allora significa che questo esperimento è
semplicemente un esperimento fantasma, è semplicemente un tentativo
di attribuire alla Società Sitav,.... la concessione del Casinò,
tutto lì. Se lei si denota seccato, per queste cose....
Fuori microfono:
-
(..non sono seccato - non sono
affatto seccato...)
...Ma lei è seccatissimo, è seccatissimo, io le chiedo scusa,
per cari-tà di Dio, Presidente io le chiedo scusa, se ho fatto
queste cose, io ritiro tutto, ritiro tutto, certamente se
l'interpretazione del Codice Civile è quella che dà lei con la
vittoria che lei ha sulle cause che ha intentato in passato, stia
tranquillo che l'interpretazione del Codice Civile è soggettiva ed
inutile, anzi possiamo abolire il Codice Civile, perché lei non ha
vinto una causa in questo caso; e con questo, visto che ha irritato
anche me, non aggiungo niente di più, sostengo che stiamo facendo
un atto illegale.
Presidente
Ha chiesto la parola il Consigliere Voyat,
può parlare.
Voyat (UV)
Signor Presidente per mozione d'ordine.
Alla luce delle gravi dichiarazioni fatte dal Consigliere Bich, in
cui si dice che la SVIT avrebbe il 49,49 per cento e quindi
invaliderebbe alcuni punti dello Statuto della Società SITAV e non
sapendo ancora chiaramente a chi appartengano alcune azioni di
Giovanni Cotta ed altri, che porterebbe la SVIT ad avere il 51 per
cento della Società Sitav, chiediamo un rinvio affinché si possa
avere la possibilità di verificare a fondo a chi appartengono le
azioni SVIT e come è suddiviso l'azionariato SVIT e SITAV.
Quanto richiesto allo scopo di fare la chiarezza più completa e
non potendolo decidere oggi, non vogliamo andare contro uno dei
punti più fondamentali che è quello della chiarezza e della
trasparenza sulla società a cui diamo la gestione della Casa da
gioco di St.Vincent.
Presidente
Chiederei solo al Consigliere Voyat di
specificare meglio a quando chiede il rinvio, dopodiché sulla sua
proposta interverranno uno favorevole, uno contrario e si
voterà.
Voyat (UV)
Quando chi aveva il dovere di darci la
documentazione chiara e precisa ce la farà pervenire e naturalmente
il Consiglio Regionale e le Commissioni di competenza abbiano la
possibilità di verificarne il contenuto. Prima di venire in
Consiglio, evidentemente, si dovrà tenere una discussione in
Commissione.
Presidente
Quindi chiede un rinvio in Commissione con
l'eventuale documentazione necessaria. Possono parlare un
Consigliere a favore e uno contro.
Ha chiesto la parola il Consigliere Milanesio, può parlare.
Milanesio (PSI)
Ma io starei per dire: "Vostro Onore,"
rivolgendomi, perché mi è sembrato di essere in un aula giudiziaria
dove c'erano delle requisitorie serrate su questioni che per la
verità sono state già esaminate abbastanza a fondo dalla IV
Commissione e non mi sembra che al di là delle cifre e
dell'animosità con cui qualcuno ha ritenuto di illustrare questo
argomento, che è certamente un argomento di una certa importanza,
ma che non credo nemmeno sia l'argomento più importante che ci
troviamo a dover affrontare di questi tempi, sul quale già grava un
ritardo tra l'altro neanche tanto simpatico.
Io credo che non è che siano emersi fatti od elementi diversi da
quelli che erano già emersi in Commissione, perché abbiamo oggi
sentito probabilmente le argomentazioni che qualche concorrente
adotterà per impugnare qualsiasi decisione che prenderà il
Consiglio Regionale. Abbiamo avuto un anticipo delle tesi difensive
probabilmente di qualche concorrente, però i fatti e le cifre che
sono state illustrate sono già in qualche misura note in tutta la
loro consistenza alla Commissione, perché queste cose sono già
emerse nell'esame che abbiamo compiuto in Commissione e oggi siamo
qui, non già per decidere di dare una concessione alla Società
Sitav, ma per invitare la Giunta ad iniziare una trattativa privata
con la Società Sitav e al termine della quale fare tutte le
verifiche che bisognerà fare - e che certamente io ritengo che si
debbano fare - perché noi non possediamo questa profondità di
scandaglio che ad altri invece è consentita.
La Giunta riferirà nei tempi che abbiamo visto e che non sono
brevissimi dato che sappiamo ci saranno sei mesi di tempo perché il
Consiglio possa affrontare questo argomento; riferirà, ma io non
credo che sia né utile né opportuno oggi rinviare questa
deliberazione, perché iniziare una trattativa privata non significa
concluderla, invece vuol dire poter pretendere quegli elementi di
chiarezza che fino ad oggi è stato difficile avere in tutta la loro
ampiezza.
Quindi io credo che non ci troviamo difronte ad un fatto nuovo,
ma difronte ad una specie di "coup de théatre" già concordato, dove
uno tira delle conclusioni che sembrano clamorose ed un altro
prontamente chiede il rinvio.
Tutto questo fa parte di un copione più o meno abile, ma che non
preoccupa minimamente né questa maggioranza né la Giunta perché qui
non si tratta di decidere oggi di dare in concessione la gestione
della Casa da gioco alla Sitav.
Si tratta solo, a seguito di un avviso esperito, di prender atto
che altre Società non presentano i requisiti ed iniziare una
trattativa con la Sitav, che si può concludere positivamente o
negativamente. Io credo quindi che la proposta vada respinta.
Presidente
Il Consigliere Milanesio era contrario al
rinvio. Interviene a favore il Consigliere Bich, può parlare.
Bich (Ind)
Io non ho grandi potestà di scandaglio
delle aule giudiziarie, soprattutto le conosco poco da una certa
parte, lui invece le conosce meglio sia da una parte che
dall'altra. Per adesso io le conosco poco; l'illustre interlocutore
le conosce per altri indirizzi che non sono propriamente gli uffici
giudiziari a cui io mi sono rivolto per avere questa
documentazione.
L'unica cosa che posso dire è che il rinvio vuole ripristinare
la legalità sulle condizioni la "parton dicio" nell'espletamento
della trattativa privata che in questo caso, - (parton dicio) - nel
senso che viene meno la condizione di reiezione della domanda delle
richieste fatte dalle altre società nei confronti
dell'Amministrazione.
Dal momento che nei criteri specifici, utilizzati dalla
produzione e delle offerte, è emerso chiaramente che l'azionariato
non è riconducibile alle persone fisiche e questa era la condizione
centrale per poter ammettere, con tutti i requisiti e con tutti i
carismi, la Società Sitav alla trattiva privata, se questa
condizione di oscurità del quadro azionario della Società Sitav
risulta mantenuta, non possono esserci le condizioni ed i requisiti
per la partecipazione alla trattativa privata. Non stiamo facendo
poco, perché noi oggi decidiamo di espellere altre cinque società
dalla trattiva con la Regione ed in particolare 2-3 società che
erano molto vicine, ad avere i requisiti.
Qui i requisiti sono carenti per grossi buchi neri come quelli
dell'universo. Ecco perché io credo sia prudente e giusto,
soprattutto verso le sofferenze che ha causato nel passato
all'interno delle nostre istituzioni e della nostra stessa Regione
il rapporto con la casa da gioco, poter evitare al di sopra di
qualsiasi ragionevole dubbio delle condizioni che possono
privilegiare una società nei confronti dell'altra, cosa che invece
è emersa molto bene dall'intervento di chi mi ha preceduto. E'
stato un ottimo avvocato, è stato bravissimo, è stato il Perry
Mason della Sitav. Quindi io sono per rinviare giustamente finché
non abbiamo la documentazione precisa.
Presidente
Si procede a votazione. Chi è favorevole al
rinvio vota sì, chi è contrario vota no. Potete votare.
Esito della votazione
Presenti: 34
Votanti: 34
Astenuti: 1 (Il segretario Gremmo)
Maggioranza: 18
Favorevoli: 15
Contrari: 18
Il Consiglio non approva il rinvio.
Presidente
Ha chiesto la parola il Consigliere
Maquignaz, per mozione d'ordine, può parlare.
Maquignaz (AI)
Poiché il rinvio non è stato accettato,
io chiedo almeno che venga sospeso il Consiglio per qualche minuto
per poter approfondire quello che il Consigliere Bich ha
dichiarato. Non possiamo dimenticare che quello che il Consigliere
Bich ha dichiarato è abbastanza grave perché pone dei dubbi sulla
trasparenza dell'azionariato.
Io credo non si possa sottovalutare quanto è stato detto e dare
la possibilità quindi ai Consiglieri come me di verificare - per
una mezz'ora - se quanto è stato detto corrisponde o meno alla
realtà. Se non vogliamo rinviare la deliberazione, almeno io chiedo
una sospensione del Consiglio fino al pomeriggio o almeno
sospenderlo dopodiché possiamo procedere, altrimenti....Il
comportamento della maggioranza è abbastanza grave.
Il Consigliere Bich ha fatto delle dichiarazioni che sono
gravissi-me, io chiedo quindi che vengono verificate in
Commissione...! E non si deve dire che non si rinvia... sospendiamo
almeno per verifi-care se quanto ha detto Bich è vero o non è
vero...!. Qui andiamo avanti a colpi... prima si diceva che la
maggioranza precedente usava prepotenza ed usava la forza dei
numeri, ma oggi che cosa sta usando l'attuale?
Sta usando la forza dei numeri molto peggio di prima!.. su una
questione delicatissima, che è il Casinò, che ha creato situazioni
disastrose nella nostra Regione nel passato e qui si rifiuta un
rinvio perché il Consigliere Milanesio ha deciso che il rinvio non
va fatto, ma almeno la sospensione io chiedo, almeno questo, Signor
Presidente me lo conceda...
Presidente
C'è una richiesta di sospensione, prima di
dare la parola al Consigliere Riccarand, chiedo se il Consiglio è
d'accordo.
Se tutti sono d'accordo sospendiamo per mezz'ora e ci rivediamo
alle 11,55.
Si dà atto che il Consiglio viene sospeso dalle ore 11,26 alle
ore 11,58
Presidente
Riprende la discussione sull'oggetto n. 21.
Ha chiesto la parola il Consigliere Maquignaz, può parlare.
Maquignaz (AI)
Noi ci siamo ritrovati tra le forze
della maggioranza, abbiamo interpellato il Presidente della IV
Commissione e abbiamo concordato con lui la possibilità di
convocare congiuntamente la IV Commissione insieme ai capigruppo
perché abbiamo verificato che alcune dichiarazioni fatte dal
Consigliere Bich rispondono a realtà, nel senso che non è
possibile, almeno per una parte dell'azionariato, giungere alla sua
identificazione.
Aspettiamo quindi una risposta da parte della maggioranza in
relazione alla succitata convocazione.
Presidente
Ringrazio il Consigliere Maquignaz che ha
fatto una proposta, mi sembra, quella di riunire la IV Commissione
con i capigruppo per valutare la situazione. Io chiedo se ci sono
altre proposte, altrimenti decidiamo su questa.
Chiede la parola il Presidente della Commissione Chenuil, può
parlare.
Chenuil (PCI-PDS)
Io ho fatto questa proposta alla
maggioranza, e le forze di maggioranza non hanno accettato di
riunire i capigruppo e la Commissione su questi nuovi sviluppi
della situazione e quindi procediamo nei lavori.
Presidente Mi sembra di aver capito che questa proposta non può
essere accettata a meno che non si chieda di metterla in votazione.
Il Consiglio è supremo organo deliberante su questa questione.
Ha chiesto la parola il Consigliere Viérin.
Viérin (UV) Je veux formaliser la requête d'une réunion de la
conférence des chefs de groupe élargie aux membres de la quatrième
commission, pour discuter des déclarations formulées au sein de
cette assemblée et ainsi avoir un minimum de débat et de
confrontation à cet égard.
Presidente
On peut mettre alors en discussion la
proposition du conseiller Viérin et il y a le Président de la Junte
qui demande la parole.
Bondaz (DC)
Io sono d'accordo.
Presidente
Se tutto il Consiglio è d'accordo
sospendiamo.
Prego comunque i capigruppo e la IV Commissione di trovarsi un
momento nell'attigua saletta e ci ritroviamo tutti alle ore 16.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK