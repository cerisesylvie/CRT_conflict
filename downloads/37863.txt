Consiglio Regionale della Valle d'Aosta - Oggetto del Consiglio n. 1525 del 21 ottobre 2015 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SOCIALE
Famiglia, tutela dell'infanzia
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1525 del 21 ottobre 2015 - Resoconto
OGGETTO N. 1525/XIV - Inizio della discussione generale della
mozione: "Riorganizzazione del servizio socio-educativo per la
prima infanzia". (Illustrazione di una risoluzione).
Président
- La parole au collègue Gerandin.
Gerandin (UVP)
- Merci Président.
Questa mozione è un po' il frutto di quella che è stata la
discussione in quest'ultimo periodo, in merito a quello che può
essere il futuro degli asili nido, delle
garderies
,
soprattutto quello che è il futuro legato alla prima infanzia per
il sistema Valle d'Aosta. Premetto che, leggendo quelli che sono i
contenuti della mozione, uno potrebbe dire probabilmente la mozione
è sorpassata, nel senso che noi chiediamo che venga riferito in V
Commissione...e prima di illustrare un po' quella che era la nostra
preoccupazione, che derivava dal fatto, da quanto già deciso dal
Comune di Aosta in merito a Farfavola, io volevo, prima di tutto,
ringraziare il Presidente della V Commissione, perché devo dire che
se c'è una Commissione in cui c'è disponibilità per quello che
riguarda le audizioni, per quello che riguarda l'approfondimento
degli argomenti, io non posso che ringraziare di questa
disponibilità il Presidente della V Commissione.
Detto questo, per evitare di parlare di un argomento che poi
magari nella risposta dell'Assessore ci verrà detto che è un
argomento ormai sorpassato...perché noi, anche a seguito
dell'audizione di lunedì, con giovedì dovremmo concludere l'iter
delle audizioni, in merito a questi provvedimenti; io annuncio già
che ci sarà la presentazione di una risoluzione in merito a questo,
perché ormai il percorso è un percorso delineato, abbiamo capito
quali erano, o comunque abbiamo provato a capire quali erano gli
obiettivi, quali erano gli intendimenti della maggioranza in merito
e su questo presenteremo una risoluzione, che mi auguro venga
accolta.
È una risoluzione che va nell'ottica dell'invito che l'Assessore
ci ha fatto. Noi, quando l'Assessore ci invita a essere
propositivi, l'accogliamo col massimo di disponibilità, per cui
questa sarà la proposta, per quello che ci riguarda, in merito al
sistema di riorganizzazione dei nidi. Ringrazio anche l'Assessore,
perché in commissione ci ha proprio invitato a essere propositivi,
vedremo se ci sarà anche da parte della maggioranza la volontà di
prendere in considerazione queste nostre proposte, per capire qual
è anche - al di là di quelli che sono gli schieramenti politici o
gli obblighi di appartenenza in maggioranza -, qual è la
sensibilità personale di ognuno di voi in merito a questo tipo di
argomento molto delicato.
Ho detto questo, perché? Noi abbiamo fatto questa mozione
perché, partendo da quella che è la situazione derivante dalle
decisioni del Comune di Aosta di chiudere il Farfavola, bene, noi
siamo partiti da un paradosso, cioè che due proposte di delibera -
come qualcuno ha continuato a sottolineare, sono solo proposte, non
sono ancora atti - hanno causato un allarme sociale e delle scelte
amministrative conseguenti, ecco, perché non è...più di 3 mila
firme a tutela di un servizio o comunque una richiesta di rivedere
quelli che erano i presupposti contenuti nelle delibere, penso
debbano fare quantomeno pensare ed eventualmente meditare la
maggioranza; nello stesso tempo, per le scelte che sono state
consequenziali da parte di...questi indirizzi da parte del Comune
di Aosta, noi pensiamo altrettanto. Perché questo? Perché comunque,
al di là di tutto, chiudere un asilo nido dopo che abbiamo
raggiunto e superato quelli che erano gli standard di Lisbona, era
un vanto per la Regione Valle d'Aosta...comunque, dal punto di
vista dell'offerta sociale è un atto che non si fa a cuor leggero
e, nello stesso tempo, oltre alla chiusura del Farfavola, si parla
anche di un eventuale...si sta meditando anche sul futuro di due
garderies d'enfants
.
Tutto questo come? Con scelte che riguardano, boh! Caso strano,
solo una cooperativa e non tutto il servizio del Comune di Aosta,
ma questo bisognerebbe chiederlo al Comune di Aosta, capisco che
non può essere l'Assessore a rispondere, ma è significativo che si
mettano in discussione un asilo nido e le due cooperative che erano
gestite da una certa cooperativa e non si metta in discussione
l'intera offerta di altre cooperative. Chi vuol capire capisca.
Detto questo, non vorremmo neanche che dei messaggi vengano
travisati. Io capisco e sono assolutamente d'accordo con la
preoccupazione dell'Assessore Sorbara, quando parla degli effetti
per quello che riguarda l'occupazione, ma non ritengo neanche
giusto illudere i dipendenti, dicendo che i dipendenti potrebbero
essere assorbiti all'interno di quelle che sono le piante organiche
del Comune. Il Comune di Aosta purtroppo, come gli altri Enti, non
ha possibilità di assumere. I dipendenti che vengono lasciati a
casa sono dipendenti non pubblici, bensì di cooperative private,
pertanto questi non hanno nessuna tutela e non è neanche legittimo
illudere i dipendenti.
Vado avanti perché, all'interno di queste prime audizioni che
abbiamo fatto, sia col CELVA che con i gestori delle cooperative
che gestiscono questi servizi, sono emerse - e chiaramente con
quella dell'Assessore prima -, sono emerse una serie di
indicazioni, che a noi preoccupano. Prima di tutto i numeri. Penso
che si è sempre parlato di, diciamo, di possibilità che ci sia una
serie di operatori che perdono il posto di lavoro. Noi abbiamo
avuto questa indicazione da parte anche degli enti gestori, noi
sappiamo che, in questo momento, operano all'interno degli asili
nido 30 coordinatori, 120 educatori, 30 cuochi, 50 addetti a quelle
che sono le strutture di servizi generali.
Sono 230 famiglie che lavorano, sono 230 famiglie che portano lo
stipendio e contribuiscono a quella che è l'economia familiare.
Dico questo perché qualcuno, mi riferisco all'Assessore Donzel, ha
detto che è giusto pensare al sociale e agli asili nido, ma
dobbiamo anche creare sviluppo e lavoro. Bè, abbiamo saputo anche
che queste proposte probabilmente lasceranno a casa... si parla di
un quarantina di persone, per cui quando ci occupiamo degli asili
nido ci occupiamo anche del lavoro, indirettamente. Lasciare a casa
qualcuno non è mai piacevole, penso di parlare anche a nome vostro.
Dicevo che abbiamo avuto una serie di indicazioni in cui lei per
primo, Assessore, poi anche da parte della Presidenza del CELVA, ci
è stato detto: "no, ma poi per chi rimarrà a casa ci sono una serie
di tutele, tipo il contratto di solidarietà". Io non ho mai fatto
il sindacalista e anche a seguito di quanto ci è stato detto da
parte dei rappresentanti dei gestori, ho provato a informarmi. Ho
provato a informarmi su cosa significa questo contratto di
solidarietà e come viene eventualmente usufruito, potrebbe essere
usufruito all'interno di questo processo riorganizzativo. In
commissione c'era il collega Guichardaz, io avrei gradito veramente
che magari ci avesse edotto su questo contratto di solidarietà,
perché poi, non lo so, io da quel poco che sono riuscito a
recepire, praticamente si dice che questo è un contratto finanziato
annualmente con un fondo nazionale dal Ministero, che probabilmente
dal 2016 non ci saranno neanche più risorse, che la Valle d'Aosta -
essendo un contratto che viene applicato in zone particolarmente
disagiate - non è mai stata compresa in questo bacino e che l'unica
possibilità sarebbe quella di verificare di un contratto di
solidarietà in deroga, ma interamente finanziato all'interno delle
risorse regionali.
Dura due anni, il massimo che può durare è due anni, copre
quello che è la metà del monte ore, che viene ridotto, per cui se
uno riduce di 8 ore, 4 ore vengono compensate; l'INPS paga ai fini
pensionistici l'intero ammontare, per cui non avrebbe
ripercussioni, però ha una durata di due anni, perché è un
contratto di prospettiva, nel senso che viene applicato da quelle
aziende che hanno una crisi momentanea e che si spera che,
nell'arco di due anni, si riprendano. Allora, io non penso che sia
il caso nostro malgrado di questo, perché le prospettive possono
essere prospettive che tendono a peggiorare. Detto questo, io se ho
detto delle inesattezze, vi chiedo di eventualmente correggermi,
perché questo è quello che sono riuscito a recepire, però c'è un
ragionamento di carattere più generale, nel senso che la proposta -
che si può desumere da quella che era la proposta corretta di
delibera - parte dal presupposto che i costi dei nidi sono troppo
cari. Ma su questo non l'abbiamo detto noi, l'ha detto
Il Sole
24 Ore
, l'ha detto l'associazione famiglie e chi più ne ha più
ne metta.
Per cui noi partiamo da quello che è un costo sicuramente alto,
per quello che riguarda il servizio, e si tende a diminuire questo
costo di partenza. Noi siamo d'accordo su questo, dev'essere un
obiettivo di partenza condivisibile, ma poi si opera su due
settori, nel senso che si va a toccare quelli che sono i minimi e i
massimi che devono pagare le famiglie. Cioè, per semplificare, noi
avevamo gli asili nido più cari d'Italia, adesso avremo gli asili
nido i più cari dei più cari d'Italia, perché aumentiamo ancora le
tariffe, diminuiamo la qualità del servizio perché il rapporto
educatori passa da 1 a 6 a 1 a 8 e, a margine di tutto questo, si
dice che per quelle 40 persone, che probabilmente rimarranno a
casa, dovremo autofinanziarci quello che è questo contratto di
solidarietà. Cioè facciamo un'operazione di questo genere,
aumentiamo le tariffe, che erano già le più care, lasciamo a casa
del personale, diminuiamo la qualità del servizio e ci paghiamo gli
strumenti, gli ammortizzatori sociali. Bè a noi pare un po' un
paradosso, tutto questo, perché è difficilmente comprensibile
questo. A margine di questo, sono emerse anche altre, diciamo,
altre informazioni che noi riteniamo molto importanti. Vede,
Assessore, quando si parla di 30 cuoche e di menù personalizzati,
di spesa personalizzata, probabilmente, io dico probabilmente, le
informazioni che lei aveva non sono corrette, perché lei in
Commissione ci ha detto che si fornivano da aziende cooperative.
Non è così, ci è stato detto che i menù sono menù personalizzati,
legati anche a quella che è la situazione, quelle che sono le
esigenze dei bimbi. Questi sono dei valori aggiunti, che
probabilmente qualcuno all'interno di questo processo
riorganizzativo non ha neanche portato. I percorsi formativi che
abbiamo fatto in questi anni sono tutti da buttare? E attenzione,
se anche noi andassimo a istituire questo famoso contratto di
solidarietà, noi sappiamo che il contratto di solidarietà è
applicabile solo per i dipendenti privati. Per i quattro asili nido
che sono pubblici, chi lo continuerebbe a pagare quel personale?
Sarebbe un ulteriore aggravio per quello che riguarda gli Enti
locali, gli Enti gestori. Allora c'è una serie, secondo me, secondo
noi, di, diciamo di perplessità, ecco, per non dire altro. Però
sono le conseguenze di un provvedimento che noi assolutamente non
condividiamo.
Ed è per questo che noi, per farla molto breve, noi abbiamo
presentato questa risoluzione; è una risoluzione che va nel senso
di, prima di tutto di...è inutile parlare di un 2015-2016 - perché,
obiettivamente, tra l'adozione della delibera e l'entrata in
vigore, saremo sicuramente nel 2016 - per cui è meglio parlare di
un discorso di prospettiva, ci pare difficile eventualmente
valutare o contabilizzare, obbligare gli Enti gestori a fare una
contabilità magari per un mese, perché sarà operativa a dicembre,
per cui noi chiediamo che sia operativa dal 2016.
Chiediamo altresì...tenuto conto che ci sono una serie di
considerazioni che nascono dal dubbio, secondo me legittimo, che è
emerso anche in Commissione su quello che è il discorso
dell'omogeneità dei dati, soprattutto del ritardo con cui vengono
trasmessi i dati e quant'altro.
Ora, dico questo Assessore, perché quando ci sono delle
iniziative meritevoli, noi non abbiamo nessun problema a
riconoscerle. Quella della quota unitaria, per quello che riguarda
il discorso delle micro-comunità, è stata una scelta assolutamente
condivisa e meritoria. Noi chiediamo che lo stesso sistema venga
adottato anche per gli asili nido. Per cui, una volta definita
quella che è la quota, il costo unitario, bene, si faccia
esattamente come succede per il servizio anziani: definita il costo
unitario, si detrae quello che è il costo pagato dalla famiglia, in
base all'ISEE, dopodiché viene riconosciuta agli Enti gestori la
differenza.
Vede, Assessore, non cambierebbe assolutamente nulla, perché, al
di là di tutto, in questo momento, il finanziamento che avviene è
tutta finanza locale, solo che una parte viene trasmessa come quota
capitaria e una parte viene messa dagli Enti locali. Siamo alla
vigilia di una finanziaria, non c'è nessun problema dal punto di
vista tecnico di prevedere un ragionamento del genere; è chiaro che
se si prevede questo, la quota di trasferimento ai Comuni sarà
minore, su questo non c'è ombra di dubbio, ma eviteremmo di fare la
corsa a chi è più fortunato, vale a dire chi ha la possibilità
eventualmente di avere clienti che ti pagano la tariffa più alta, e
chi...le famiglie, giustamente, mi correggono, perché le famiglie
non sono clienti, purtroppo è vero, famiglie che pagano la quota
più alta oppure famiglie che magari sono inserite, non pagano
nulla, perché hanno le relazioni delle assistenti sociali.
Avremmo lo stesso trattamento per tutti i Comuni valdostani, non
avremmo più nessun tipo di preoccupazione su quella che è la
modalità di appalto che lei, giustamente, collega Guichardaz, aveva
sollevato sul fatto che se ci saranno o meno sistemi diversi di
appalto, non inficerà più nessun tipo, perché, se poi uno farà un
appalto che è fuori regola, la differenza se la paga, per cui
secondo me, secondo noi, con questa proposta mettiamo veramente
tutti sullo stesso piano. Non facciamo più, dicevo prima, la
ricerca dei clienti o comunque delle famiglie che hanno più
possibilità dal punto di vista economico, e ci avvieremmo a dare un
significato molto importante.
Le aggiungo ancora un ultimo passaggio che la pregherei,
Assessore, di approfondire. Non ho avuto possibilità di parlare con
tutte le cooperative che gestiscono, però con questo costo unitario
e con questo tipo di proposta io le posso assicurare che ci sono
delle cooperative o dei gestori che garantirebbero, si sentirebbero
di garantire che nessuno rimane a casa. Lo valuti, Assessore, so
che non tutti lo accetterebbero, perché ci sono differenze diverse
sul sistema valdostano, ma le posso assicurare che ci sono delle
cooperative, dei gestori, che sarebbero disponibili a siglare un
accordo dove nessuno rimane a casa. Io penso che non sia poco in
questo momento, e lo dico anche a chi ha delle particolari
sensibilità, legate al discorso della famiglia, ma anche a chi ha
delle particolari sensibilità legate al posto di lavoro, alla
tutela del posto di lavoro.
Queste sono delle battaglie che non hanno colore politico, non
importa metterci la bandierina, sono delle battaglie di buon senso,
perché in questo momento dare un segnale in questo senso, lasciando
a casa del personale...e attenzione: rischiereste anche di fare
figli e figliastri, perché qualcuno, magari con uno sforzo
all'interno del bilancio regionale, avrebbe magari anche la tutela
del contratto di solidarietà, ma qualcuno non ce l'avrebbe neanche,
questa. E sarebbe la prima volta che si lasciano a casa dipendenti
pubblici. Detto questo, io penso sia doveroso porsi un problema di
prospettiva e che in un sistema che dev'essere riorganizzato -
Assessore, su questo noi le diamo atto e siamo concordi - non si
possa creare ulteriore disagio sociale e soprattutto una
prospettiva di avere una minor, diciamo, partecipazione, una minor
possibilità di usufruire, perché le tariffe sarebbero improponibili
per quelle che sono le famiglie valdostane. Grazie.
Presidente
- Grazie collega. La parola al collega
Chatrian.
Chatrian (ALPE)
- Sì, grazie Presidente.
Il collega Gerandin ha già illustrato la mozione che abbiamo
presentato 10 giorni fa, soprattutto ha integrato nel suo
intervento l'illustrazione della risoluzione, che invece abbiamo
presentato pochi minuti fa. In questa settimana e mezza abbiamo
avuto l'occasione di audire, come commissari, l'Assessore
competente e i suoi dirigenti e lunedì scorso abbiamo avuto
l'opportunità di incontrare, audire e confrontarci, invece, con gli
enti gestori e con il responsabile di dipartimento, che si occupa
di sociale del CELVA; dei sindaci valdostani.
Quindi...come dire? è quasi la mozione, indubbiamente, che
avevamo presentato 10 giorni fa, è figlia di informazioni che non
avevamo e di incontri che non avevamo ancora potuto fare. La
risoluzione, invece, già illustrata, va proprio in quella direzione
legata all'auspicio che, anche ieri l'Assessore Fosson ci spronava,
discutendo su un altro piano, su un'altra delibera, quella degli
anziani: "Fateci, fatemi avere una proposta".
Bene, noi, oggi, abbiamo cercato di mettere nero su bianco,
scritto, è un atto. Noi pensiamo che la pubblica amministrazione
parli per atti e, quindi, abbiamo cercato, a seguito delle
audizioni importanti che abbiamo avuto modo, in questi giorni, di
fare - abbiamo cercato di fare una proposta.
Qualche premessa, prima di entrare nel merito della risoluzione.
In audizione, l'Assessore - ma soprattutto i tecnici del suo
Assessorato - ci ha confermato che, le voci di partenza non sono
omogenee. Quindi, il dibattito che abbiamo avuto in quest'aula
qualche settimana fa, soprattutto sollevato dai gruppi di
opposizione, ci è sembrato, no, non ci è sembrato: è stato
confermato dai dirigenti del suo Assessorato che le voci - se
vogliamo non utilizzare il termine farlocco, ho i dati, comunque -
non sono omogenee. Questa la prima partenza.
Secondo
volet
, al termine dell'audizione con l'Assessore,
l'Assessore ci ha fatto un'apertura importante che è quella legata
a...la commissione è sovrana, quindi, sarà la commissione che
potrà, eventualmente, modificare o proporre al Governo regionale
nuove scelte.
Terzo, questa maggioranza ci ha portato in Commissione
consiliare una seconda proposta - io la chiamo proposta bis del
Governo regionale - che è andata a ritoccare un po' le tariffe, le
quote delle famiglie. E qui vorrei fermarmi e soffermarmi, perché
il dibattito che tutti noi in questi giorni affrontiamo con amici,
colleghi, parenti, chi utilizza questo servizio in questo momento,
i potenziali fruitori del domani, i nuovi...le giovani coppie che
decideranno di mettere alla luce dei figli, le domande che ci
pongono, vanno in questa direzione: "Ma scusate, non stiamo capendo
una cosa. Abbiamo capito che dal punto di vista pubblico ci sono
meno soldini, non capiamo, però, che tipo di approccio c'è stato al
servizio sociale che fino ad oggi veniva garantito, perché, se non
è un approccio solo di tipo economico...se non ci sono i dati
corretti, come può essere un approccio di tipo economico? Se non è
un approccio di tipo finanziario, c'è qualcosa che comunque non
quadra e se c'è stato, invece, un approccio di tipo sociale...",
queste sono state le domande che, ripeto, ci pongono in questi
giorni.
La quarta questione che ci viene posta, invece, è questa: "ma
non capiamo una cosa però. La qualità del servizio,
obtorto
collo
, viene leggermente abbassata, perché vengono ridotti i
rapporti bambino-educatori, la proposta è quella di chiudere
qualche settimana durante l'anno, quindi passare da 52 a 48. Cioè,
da una parte ci sono meno servizi, sicuramente, e dall'altra, è
paradossale, la proposta è: aumentano le tariffe. Cioè, la
richiesta che viene fatta al nucleo familiare, alla famiglia, è
superiore. Ma come? C'è qualcosa che non collima, c'è qualcosa che
non capiamo".
Noi, senza far demagogia, perché non ci interessa, senza essere
i primi della classe, perché non lo siamo, cerchiamo di rispondere
per quanto riguarda la nostra proposta e la proposta che è stata
fatta con questa risoluzione va proprio in quella direzione. Il
costo unitario medio mensile deve essere rivisto, ottimale e
quantificato rispetto al costo 2014-2015. Andiamo a rivedere anche
dei parametri, dato che il ragionamento non è solo finanziario, ma
deve essere legato alla crescita del bambino o della bambina e
terzo, soprattutto, però, facciamo attenzione - dato che ci sarà
una riduzione di servizio e una riduzione, comunque, di settimane
offerte, a livello di servizio -, dobbiamo, invece, completamente
rivedere quelle che sono le quote delle famiglie. Quote delle
famiglie che, nonostante la seconda proposta Fosson, quella di
portare a 200 la tariffa aumentata da 155 a 250 e, per quanto
riguarda le quote più alte, da 850 a 750, dal nostro punto di vista
sono ancora non comprensibili da parte delle famiglie valdostane,
ma proprio perché la qualità del servizio sarà, comunque,
inferiore.
E proprio perché utilizziamo non solo il buon senso ma vogliamo
essere propositivi, nella risoluzione abbiamo cercato di stabilire
dei tetti, inserire, comunque, delle modifiche, che per il 2016
dovranno essere una prova, quindi prevedere un anno sperimentale e
al 31 dicembre 2016 fare il punto della situazione. Prima il
collega Gerandin parlava di clienti, facciamo attenzione a non far
scappare le famiglie che andranno a coprire buona parte del
servizio nei prossimi anni, perché magari decideranno di utilizzare
altri servizi e non più i servizi che saranno messi in campo dal
singolo Comune, in questo caso dalle
Unités des Communes
.
Seconda considerazione, quella legata agli appalti, agli enti
gestori. Penso sia uscito molto bene, lunedì scorso, che i diversi
Comuni, le diverse
Unités
, ex Comunità montane, hanno degli
appalti completamente diversi. Chi dà come servizio tutta una serie
di elementi, chi ne dà meno, chi ha vinto un appalto, quindi c'è un
contratto di natura, anche, giuridico-amministrativa con l'ente
appaltatore...quindi tutte cose che dal nostro punto di vista
devono essere valutate attentamente con un anno sperimentale, anno
che, secondo noi, dovrebbe decorrere dal 1° gennaio 2016 al 31
dicembre 2016.
Terzo, noi abbiamo avuto l'opportunità di audire il responsabile
dei sindaci e - dato che buona parte dei sindaci valdostani ha
valutato positivamente la prima proposta Fosson: 250 le quote
minime, 850 le quote massime - abbiamo chiesto se il suo
dipartimento, dato che il CELVA è strutturato in dipartimenti, ha
fatto delle valutazioni, se sono state fatte delle proiezioni e,
soprattutto, se il dipartimento del CELVA che si occupa del
sociale, a seguito di questa proposta, ha fatto una valutazione di
quanti sarebbero stati i risparmi. Bene, devo dire, è stato quasi
un momento surreale in commissione: nessuna risposta ci è stata
data. Vabbè, probabilmente la valutazione non è stata fatta
attentamente, va bene così, si è deciso di accettare sulla fiducia,
sulla
confiance
.
La Regione ha deciso, questa maggioranza ha deciso, a noi non va
tanto bene, ma diciamo di sì. E poi siamo andati oltre, abbiamo
detto: "benissimo, adesso il Governo regionale ha deciso una
seconda strada, quella di modificare leggermente le tariffe" e
abbiamo puntualmente richiesto al Signor Anglesio, responsabile del
dipartimento che si occupa di sociale, se avevano fatto delle nuove
proiezioni e un eventuale riduzione per gli Enti locali. Anche a
questa domanda non abbiamo avuto nessuna risposta. Termino, perché
l'obbiettivo, indubbiamente, è quello di ascoltare, conoscere e
capire la posizione di questa maggioranza e di questo Governo sulla
risoluzione che noi abbiamo presentato. Io la trovo una risoluzione
di buon senso, una risoluzione che non ci nasconde,
tranquillamente, che il modello deve essere riorganizzato, una
risoluzione che però mette nero su bianco dei paletti importanti,
in modo da non mortificare quelle che sono le richieste che vengono
fatte alle famiglie, ai potenziali fruitori del servizio.
Quindi, ascoltiamo attentamente la posizione e i ragionamenti
che il Governo e la maggioranza vorranno fare sulla proposta che
noi facciamo. Io penso, noi pensiamo che, visto e considerato, è
stato detto bene in queste settimane...le voci non sono omogenee
per quanto riguarda i costi, la preoccupazione è alta per,
eventualmente, far allontanare numerosissime famiglie che oggi
pagano già il massimo delle quote e che andrebbero a pagare
nettamente ed ulteriormente risorse importanti perché, comunque, da
6 e 20 a 7 e 50 sono altri 130 euro per 12 mesi, vuol dire 1.600
euro in più a famiglia per bambino...e il principio, indubbiamente,
dell'universalità, cioè il diritto di tutti i cittadini di fruire
di servizi essenziali, indipendentemente dal luogo di residenza,
per noi , dal nostro punto di vista, come gruppo ALPE, è un
principio che non possiamo non mettere al centro del dibattito, nel
momento in cui si vanno a fare delle modifiche così importanti.
Lunedì scorso, abbiamo audito e ci siamo confrontati con gli enti
gestori...un'altra parte importante è stata fatta da loro stessi.
Dato che oggi la coperta è diventata comunque corta e viene anche
un po' contesa, per il discorso tra Regione, Comune e utenti,
forse, si potrebbe anche fare ricorso a dei fondi strutturali, a
dei fondi europei, che consentirebbero di allungare, diciamo,
questa minor entrata, queste minori risorse. Sembra che questa
strada, per ora, non sia stata ancora approfondita, per via, da una
parte, dei tempi lunghi, dall'altra, probabilmente, bisognerebbe
farlo da subito, consentirebbe di evitare l'introduzione di misure
che in ogni caso penalizzano l'intera comunità.
Quindi, l'auspicio è proprio quello, cioè - vista la situazione,
un po' il discorso, il confronto che abbiamo avuto ieri sulla
delibera che andava a modificare
l'asset
degli anziani - non
è il momento, non può essere il momento, che da una parte si
abbassano i servizi e si vanno a chiedere dei soldi in più alle
famiglie. Non è credibile, non sta in piedi, non è possibile. E
facciamo attenzione anche al discorso di chi ha fatto, per scelta,
di mantenere il proprio posto di lavoro, garantendo, comunque, ai
propri bimbi, bambini, di poter utilizzare gli asili nido, pagando
il massimo. Facciamo attenzione che questo non sia un disegno,
invece, per, non smantellare, ma far chiudere definitivamente
quelli che sono, ad oggi, comunque, i servizi che per noi sono
essenziali. Grazie.
Presidente
- Grazie. Ricordo solo che, chiusa la
discussione generale, si procederà alla votazione della risoluzione
e successivamente alle dichiarazioni di voto e alla votazione della
mozione. Discussione generale, la parola al collega Farcoz.
Farcoz (UV)
- Grazie Presidente. Semplicemente per
chiedere una sospensione per analizzare la risoluzione presentata e
successivamente, come concordato ieri, la Conferenza dei
Capigruppo.
Presidente
- D'accordo con le due questioni come avevano
deciso ieri. Quella di rivederci, come capi gruppo, per
l'organizzazione dei lavori e la seconda motivazione è quella
successiva, la richiesta del collega Farcoz, per verificare la
risoluzione da parte della maggioranza.
Si dà atto che la seduta è sospesa dalle ore 11,54 alle ore
12,41.
Viérin M. (Presidente) -
Riprendiamo i lavori, dopo la
sospensione della Conferenza dei Capigruppo. C'è stata una proposta
della maggioranza al Presidente della Regione, in merito alla
risoluzione, che è stata illustrata ai Capigruppo. Chi intende
prendere la parola? La parola al collega Bertschy.
Bertschy (UVP) -
Per mozione d'ordine, Presidente - solo
perché credo che sia anche interesse di chi ci sta seguendo -,
l'illustrazione della risoluzione è stata fatta nel dibattito però
la nostra risoluzione non ha avuto un'illustrazione. Abbiamo
sospeso...
Presidente
- Siamo ancora in discussione generale, la può
illustrare.
Bertschy (UVP) -
...sì, solo per capire come procediamo
Presidente. C'è un'illustrazione della risoluzione o interveniamo
già sulla proposta che ci avete fatto di là? Voglio solo capire
come lavoriamo, ecco.
Presidente -
Allora, siamo in discussione generale, è
stata illustrata da un collega la vostra proposta, nulla vieta che
la possiate illustrare ancora, dopo di che, in merito a quelle che
sono state le proposte formulate da parte della maggioranza in sede
di Conferenza dei Capigruppo, ci sarà...se qualcuno della
maggioranza vorrà illustrarla la illustra, sennò ci sarà il
dibattito sulla risoluzione. Noi siamo in discussione generale,
quando si chiude la discussione generale c'è l'esame e la votazione
della risoluzione, è chiaro che quando è chiusa la discussione
generale non si può più modificare la vostra proposta di
risoluzione. Quindi, se c'è una modifica al testo presentato, va
fatta prima che la Presidenza chiuda la discussione generale. Ed è
per quello che bisognerebbe discutere anche delle proposte.
La parola al collega Bertschy.
Bertschy (UVP) -
Grazie Presidente.
Niente, così completo. A questo punto, la nostra risoluzione è
abbastanza conosciuta, anche se magari poi avremo modo di entrare
nei dettagli. Fate voi la proposta di modifica alla nostra
risoluzione in modo che sia comprensibile a tutti, perché l'abbiamo
fatta solo in Conferenza dei Capigruppo...
Presidente -
Forse doveva rivolgerla ai Capigruppo della
maggioranza...
Bertschy (UVP) -
...sì, ma io lo dico con la massima
tranquillità.
Presidente -
Allora la parola all'Assessore Fosson, per
l'illustrazione delle proposte di modifica.
Fosson (UV) -
Sì, grazie Presidente.
Intanto voglio solo ringraziare per i toni usati e per le
proposte fatte. La Giunta e la maggioranza si impegna, punto primo:
"ad adottare le delibere, con decorrenza dal 1° gennaio 2016"; al
punto due: "prevedere che il periodo di apertura massima sia di 48
settimane, stabilendo che il costo ottimale sia quantificato in
euro 900 per gli asili nidi e 450 per le
garderie
"
,
così come era stato concordato con l'assemblea dei Sindaci; inoltre
"stabilire in euro 170 la tariffa minima ed in euro 750 la tariffa
massima", calcolando quindi una variazione da 200 a 170. Rispetto a
tutto questo paragrafo, propongono di togliere "sempre" e di
lasciare "stabilire": "stabilire che a titolo sperimentale per il
2016" eccetera. Anche l'ultimo punto è accolto: "rendere omogenei i
dati, introducendo un nuovo modello di rendicontazione degli
stessi", di cui già abbiamo un programma arrivato negli ultimi mesi
da INVA. Grazie.
Presidente -
Chi intende prendere la parola? Ricordo che
siamo in discussione generale, la parola al collega Laurent
Viérin.
Viérin L. (UVP) -
Merci Monsieur le Président.
Alcune considerazioni politiche, prima ancora che di merito,
altri interverranno e potremo anche confrontarci sulle modifiche,
anzi sulle contro-modifiche che l'Assessore, a nome della
maggioranza, ha proposto. Considerazioni di metodo e poi anche di
merito. Vorremmo capire intanto a che gioco sta giocando
l'Assessore e lo diciamo perché questa vicenda degli asili nido
inizia veramente a diventare imbarazzante e sicuramente non per
noi. Perché c'è stata una proposta di delibera, che è stata
approvata dai Sindaci al CELVA, c'è stata un'iniziativa qui in
Consiglio, dopo di che l'Assessore ha preso l'impegno di verificare
la possibilità di modificare la delibera, c'è stata l'audizione in
Commissione con l'Assessore, prima ancora che con gli operatori e
in quell'occasione, Assessore Fosson, lei ha detto altre cose;
altri colleghi torneranno sul merito di ciò che è stato detto, poi
ci sono le registrazioni.
Ma al di là di qualche leggera modifica sulla quale voi fate
parzialmente retromarcia e che lei ha illustrato oggi, noi non
rileviamo alcuna modifica nell'ottica di ciò che si era iniziato a
fare in Commissione. Avevamo detto: "facciamo una disamina, vediamo
come questa disamina si evolve, anche a seguito delle proposte
degli operatori, che sono state codificate, che in Commissione
abbiamo affrontato", e oggi noi semplicemente cerchiamo di fare
delle proposte che, da un lato riprendono quello che gli operatori
hanno avanzato ma, in parte...anche modificandole, cercando di
tenere in conto anche le considerazioni che sono state fatte, e non
capiamo che cosa è successo nel mentre, se di nuovo viene cambiata
la versione. Se c'era una disponibilità per certe cose, vorremmo
solo capire se l'Assessore era in una posizione personale in
Commissione e di disponibilità in questo periodo, perché avevamo
capito che c'era una disponibilità, mentre probabilmente ci sono
altre tendenze all'interno della maggioranza. Solo per fare
chiarezza, perché veramente su questa questione altrimenti non ci
capiamo. Al di là ancora poi di discutere il merito, noi vorremmo
semplicemente capire su questa questione degli asili nido qual è la
volontà politica, perché, se si traduce semplicemente in una
ripetizione della delibera con leggerissime modifiche, facevate
prima a dire qui in Consiglio che quella delibera era quella
approvata dai Sindaci e si chiudeva la vicenda, senza andare di
nuovo a creare, magari, delle false illusioni,
in primis
in
noi e poi negli operatori per dire che c'è una disponibilità a
rivedere il tutto.
Quindi noi gradiremmo, come questione, veramente anche di merito
politico, capire quale è la volontà. È chiaro che sappiamo che poi
ci sono i tavoli tecnici, che di là in Commissione potremo ancora
limare o modificare, però il documento, che è stato presentato da
noi, è un documento che è abbastanza chiaro, ci sono delle proposte
di buon senso, ci sono delle proposte che comunque vanno ad operare
una razionalizzazione, senza far mancare il servizio, che vanno
comunque nell'ottica anche di buon senso degli operatori del
settore, che si sono detti disponibili in un momento di difficoltà
a rivedere qualcosa, ma non è la stessa cosa di espressione
politica che abbiamo sentito in questo periodo. Quindi vorremmo
solo capire se è di nuovo cambiato qualcosa, anche perché -, com'è
stato detto oggi in mattinata, e siamo stati quasi ripresi dicendo
che fin che sono documenti non ufficiali, tutto è possibile -qui
abbiamo delle delibere approvate dal Governo, sono andate al CELVA,
sono state approvate, poi abbiamo detto che le modificavamo. Oggi
non si capisce bene qual è la tendenza, vorremmo semplicemente
avere lumi in merito.
Presidente -
Altri? Non ci sono altre richieste?
Concludiamo la discussione generale? La parola al collega
Bertschy.
Bertschy (UVP) -
Ma decidiamo se vogliamo continuare a
parlarci addosso o se riusciamo almeno a chiarirci! Perché le
audizioni sono state fatte nell'intenzione di andare a modificare
la delibera. La discussione in Consiglio aveva creato questi
presupposti, l'Assessore ci ha detto in Commissione - non c'eravamo
solo noi dell'opposizione e quindi l'hanno sentito tutti -che la
Commissione è sovrana nell'apportare le sue modifiche. Avevamo
capito tutti che non erano orientati...nella Giunta, che non
potevamo deliberare, ma che potevamo fare delle proposte. A questo
punto, voglio dire, se la sovranità è limitata a quello che ci
dite, veramente abbiamo solo perso del tempo. Quindi chiederei al
capogruppo della Stella Alpina, se è possibile, al Capogruppo - con
la massima cortesia -, del PD...che se l'intenzione politica era
questa all'origine, abbiamo fatto perdere tempo alla Giunta.
Potevate chiudere dove dovevate chiudere, perché questi trenta euro
l'Assessore - sicuramente, anche con la sensibilità che ha verso
certi mondi - li avrebbe individuati come possibilità, quindi
diteci dove è il punto di equilibrio politico tra di voi, perché
quello che vi stiamo dicendo, ve lo abbiamo detto in maniera
chiara, questo provvedimento si è mosso senza una base economica,
la difficoltà ce l'hanno rappresentata i Sindaci, e io credo che
anche per voi sarà molto difficile andare dai Sindaci d'ora in
avanti a chiedere sacrifici senza portargli dei documenti.
E senza dirgli cosa si risparmia e cosa si individua. Questo
mondo viene portato da un 9 milioni di euro complessivo a 5 milioni
di euro e l'Assessore ci dice, in Commissione, toglieremo un
milione e 300 mila euro. Ma poi per fare che cosa? Noi abbiamo
fatto delle proposte che andavano nella direzione di trovare una
soluzione quanto meno di compromesso. Invece non c'è niente di
compromesso qua, rimane la delibera che avete emendato voi con 30
euro in meno. C'è poi la parte normativa, credo sia stato gentile
da parte nostra aiutarvi a pensare di costruire dei dati più
omogenei, un modello nuovo che vada più vicino al sistema degli
anziani per garantire l'universalità dei servizi, ma sulla
sostanza, quella che incide sulle famiglie, non cambia niente.
Quindi va bene così...lo capisco, Presidente, però noi abbiamo
lavorato perché eravamo convinti che una certa direzione...sennò è
meglio il suo metodo. No, no, io dico sempre ci sono due metodi, il
suo, che dice: "è così, si fa così, si va avanti, si ascolta
tutti", però si fa la scelta politica, è corretto, perché poi uno
sulla scelta politica mette la faccia, dice le cose che pensa; o
fare quei giri strani che fanno perdere venti giorni per...a voi li
hanno fatti perdere, perché tanto valeva fare tutto questo cinema
qua. Oggi si modifica niente di tutto questo, si modifica
niente...ma, più coraggiosi! Ma, lo dico, prendete esempio dal
Presidente, vi prendete le vostre responsabilità e andate avanti
diretti su una linea, tanto non è che poi bisogna girarci intorno,
i soldi sono questi, probabilmente investirete in altre cose,
manderemo 40 disoccupati a casa, gli daremo per 5 mesi il reddito
di cittadinanza, poi faremo altre cose, ma va tutto bene, però non
prendiamoci in giro, lavoriamo sui
dossier
che si possono
cambiare, questo non è un dossier che cambia, niente cambia. Trenta
euro in meno, trenta euro in meno per la tariffa minima. Questo è
il grande parto che ha fatto il Consiglio regionale su questo
argomento. Allora spieghiamoci, ecco, ma...
Presidente -
La parola al Consigliere Chatrian.
Chatrian (ALPE) -
Sì, grazie Presidente.
Ma lei, Assessore Fosson, ha una formazione scientifica, da una
parte, però dall'altra in questa aula abbiamo tutti dei ruoli
diversi, abbiamo un ruolo di natura politica. Noi abbiamo valutato
positivamente nell'ultima audizione la sua apertura politica,
perché è stato sollecitato indubbiamente da noi Consiglieri di
opposizione - soprattutto, ma non solo da noi di opposizione - a
capire se c'erano dei margini per poter migliorare questo atto. E
noi avevamo capito che c'era la volontà politica. Il collega
Follien era presente, ci siamo scambiati anche qualche
informazione, mi sembrava di aver capito che c'era una volontà
politica di intervenire, perché...come dire? noi conosciamo il
metodo del Presidente Rollandin: la scelta calata dall'alto, avanti
tutta, e lì non si cambia. Mi sembrava invece di aver capito che su
questo dossier, viste le 3.000 firme, visto i potenziali 40 addetti
che potranno perdere il lavoro - parliamo di occupazione, numeri
alla mano anche scientificamente messi sul tavolo - visto che
stiamo parlando di prima infanzia e di servizi essenziali,
immaginavamo non il compitino del ragioniere: ragioniere uno più
uno deve fare due, la riduzione deve essere di un milione, punto. O
di due milioni, punto, da lì non si scappa.
Ma, dato che stiamo parlando di prima infanzia, bambini, e
welfare del nostro modello, noi eravamo convinti di aver capito
completamente un'altra cosa in Commissione...ma che non era solo
dell'Assessore Fosson eh, il Presidente di commissione, è il
collega Restano, in Commissione penso che abbia capito, come noi,
che la partita era aperta. Era talmente aperta che c'era persino,
senza indubbiamente prendere il ruolo del Governo e dell'Esecutivo,
forse c'era la voglia, la volontà di natura politica di proporre
all'Assessore Fosson delle modifiche sostanziali, per dare delle
risposte ad un modello che tutti abbiamo detto che era ed è da
rivedere, nessuno di noi vuole fare macelleria sociale. Questo è
quanto abbiamo fatto in queste settimane, in questi giorni, in
Commissione e lunedì sera, mi sembra abbiamo terminato alle 20 e
30, alle 20 e 15, dopo l'audizione degli enti gestori, c'è stato un
rilassamento interno alla Commissione, anche dei colleghi di
maggioranza presenti, perché finalmente avevamo qualche dato in
più. Qualche informazione in più, che derivava non da dati
farlocchi, o da voci non omogenee, ma da voci finalmente
omogenee.
E così è stato detto, tra i vari colleghi, finalmente,
"
commensen a avei le countcho arei"
, iniziamo ad avere i
conti veramente sul tavolo, dato che ad oggi non abbiamo potuto
avere contezza e correttezza. Ma sapendo che stiamo parlando di
welfare...noi non vogliamo fare i ragionieri, non vogliamo fare gli
scientifici o pianificatori tirando solo una linea, volevamo
cercare di modificare questo atto. Dal punto di vista politico,
avevamo capito che c'era invece la volontà della maggioranza di
metterci mano, come Commissione, tant'è vero che domani mattina
abbiamo un'altra audizione e il percorso non è chiuso, ma non
capiamo questa posizione, Assessore Fosson...sì, ma non capiamo la
posizione, ma qui lei...poi se vuole intervenire, nessun problema.
Io ero presente, in qualità di Capogruppo di ALPE, a questa
conferenza, mi sembrava di essere al mercato, non so io, alla fiera
di "
Valpeleunna
"
(traduzione letterale dal patois:
"Valpelline"
).
Meno 30 e basta. Il Presidente ci ha detto:
"no, su questo no, su questo uguale, su questo l'hanno detto i
Sindaci, su questo c'è il POR...su quello no, su quello no". No ma
noi abbiamo fatto delle diverse audizioni in questi untimi dieci
giorni, ma abbiamo scomodato persone che si sono preparate, che
hanno fatto non delle tabelle
excel
, hanno documentato
quello che è stato fatto negli ultimi anni, negli ultimi mesi e noi
abbiamo cercato insieme ai colleghi, collega Follien era presente
ma oltre ad essere presente ci siamo confrontati serenamente.
Questa cosa è macelleria sociale! Macelleria sociale, e la proposta
che ci viene fatta dal Presidente, in Conferenza dei Capigruppo, è:
"...i 900 li hanno decisi, va bene, con i Sindaci. Se è 1020 poi il
gap
, la differenza fra 650 e 1020...il contributo pubblico
sarebbe troppo alto, quindi non possiamo farlo", quindi è sempre
solo ragionieristico il ragionamento? Assessore Fosson, è sempre
solo di natura esclusivamente economica su questo settore?
Questo è il punto di domanda, la questione che...vorremo avere
delle risposte senza...come dire? nel momento in cui, come
Commissione, non abbiamo ancora terminato il percorso che stiamo
facendo e che, oltre tutto, abbiamo cercato di approfondire per
avere dei dati certi e dei dettagli certi.
Non so, io chiedo ancora ai colleghi che fanno parte della V
Commissione, al collega Restano, che coordina, presiede, la V
Commissione, che aveva un mandato, un mandato oltretutto dove ci
volevamo prendere anche noi la responsabilità. Perché conosciamo il
modello e volevamo mettere in campo delle proposte, ma volevamo
trovare delle soluzioni a
step
, per gradi, per non andare ad
azzerare quello che è il percorso o, comunque, far cadere dall'alto
una scelta che ormai è partita, il treno è partito, ma ci sembrava
di aver capito dal punto di vista politico che il treno si era
fermato. Eravamo alla stazione, si è deciso di fare un
approfondimento nel merito del dossier, invece oggi, in Conferenza
Capigruppo, mi è sembrato che non solo il treno è ripartito, ma non
si è mai fermato, probabilmente, per qualcuno.
L'apertura che lei ci ha fatto in Commissione, Assessore, è una
sua apertura personale? L'apertura dei colleghi che erano presenti
in V Commissione...è una vostra apertura solo esclusivamente
personale? Perché
des deux l'une
, o la vostra è un'apertura
personale e che alla fine,
de pair avec
, non avete né la
volontà né la voglia di mettere, rivedere questo atto, o altrimenti
il Presidente Rollandin decide per tutti.
Ecco, gradiremmo sinceramente, dato che le audizioni non sono
ancora concluse, avere da parte vostra qualche chiarimento in più,
ma dal punto di vista politico, non personale, dal punto di vista
politico, se possibile, senza scomodare nessuno.
Dato che abbiamo ancora un'audizione importante e che mi sembra
lunedì sera ci abbiano fornito dei documenti altamente interessanti
per andare a modificare profondamente questo atto...apro ancora una
parentesi: noi stiamo ancora aspettando, presidente Restano, ad
oggi stiamo ancora aspettando il famoso
report
-che è la
base di ogni singola discussione, il conticino del ragionier
Fantozzi, che ci dice: "prima proposta, seconda proposta..." - in
modo da tranquillamente e serenamente posizionarsi e decidere
comunque le cose,. Report chiesto, oltretutto, dieci giorni fa in
Commissione e, a oggi, i Commissari presenti, non solo della V
Commissione, non hanno nessuna informazione in più su quanto
richiesto a livello di V Commissione. Grazie.
Presidente -
Sul discorso dei lavori, io credo che
potremmo riuscire almeno a esprimere il voto sulla risoluzione e
poi proseguire nel pomeriggio. Forse ce la facciamo, vediamo quando
chiudiamo la votazione sulla risoluzione. La parola al collega
Cognetta, grazie.
Cognetta (M5S) -
Sì, grazie. Non ho capito se vogliamo
interromperci adesso o se posso continuare, scusi Presidente...
Presidente
- Può continuare...
Cognetta (M5S) -
...posso continuare, bene. Assessore
Fosson, forse lei non ricorda, ma nelle Commissioni le audizioni
sono registrate, come lei sa, o se non lo sa glielo ricordo, quindi
ciò che ha detto è agli atti. Ieri ho ascoltato il suo intervento
sulle micro, che è stato un intervento molto accurato, molto,
direi, voglio dire diverso dal solito, diverso da quello che lei fa
normalmente. Allora, sinceramente oggi non capisco, o meglio non
capisco come era ieri e com'è oggi, perché, se lei continua a
difendere ciò che ha sostenuto sin dall'inizio rispetto a questo
problema, cioè quella delibera che ha portato, allora tutta la
manfrina che ci ha proposto - io le Commissioni le ho fatte tutte,
lo sa - era assolutamente inutile e superflua, ma del tutto, eh.
Perché vede, io chiaramente non sono d'accordo con quanto fa il
Presidente, quanto fa e decide, perché non è un metodo che
condivido. Io preferisco, come persona, quando prendo una
decisione, prima confrontarmi, parlare, discutere, fare, valutare e
così via; e ogni tanto mi rendo conto magari che una decisione che
ho preso è sbagliata e torno sui miei passi. Ma se uno prende
questo tipo di decisione e gestisce le cose in questo modo, poi non
può, quando si sveglia la mattina, fare in un'altra maniera. Questo
non vale soltanto per lei, ma vale anche chiaramente per i suoi
colleghi di maggioranza, perché credo che anche il Presidente della
Commissione, che imposta un certo tipo di lavoro, poi se lo trova
smontato, come se niente fosse, e allora anche qui tutti dovrebbero
fare dei ragionamenti.
Siamo sempre allo stesso discorso, questo Consiglio serve o non
serve? Funziona o non funziona? Ha un'utilità o non ce l'ha? Le
vorrei ricordare, anche, che questa qui non è una trattativa
commerciale, dove uno fa lo sconto, mette 50 euro in più e 30 euro
in meno, oppure come i Sindaci: si sono preoccupati che bisognava
tagliare, non hanno visto nulla, sono arrivati lì hanno segato,
hanno votato a favore, va tutto bene. Ma qui non stiamo comprando,
che so, un pezzo, un chilo di pane, va beh non si tratta sul pane,
ma, non so, un computer per esempio o un'automobile. Qui parliamo
di quello che è una cosa che noi, voi vi siete vantati per decenni,
il nostro welfare, ce l'avete menata con questo welfare, che
eravamo i migliori della terra e più andiamo avanti e più scopriamo
che questo welfare invece fa acqua da tutte le parti!
Adesso dovete tagliare e non avete la forza politica, lei
Assessore non ha la forza politica di portare avanti una decisione.
E mi chiedo: ha senso fare l'Assessore in queste condizioni? Senso?
In Commissione, nell'ultima, quella che citava il collega Chatrian,
quella che è finita molto tardi, chi ha continuato a difendere e a
cercare spiegazioni e motivazioni è stato il collega Guichardaz,
che giustamente, avendo un'esperienza di tipo sindacale, riportava
tutta una serie di elementi rispetto a quanto veniva detto dalle
aziende. D'accordo, collega? Non sto dicendo nulla di strano.
Quindi, anche da un punto di vista tecnico, ancora una volta era
sul pezzo, se mi permette.
Però allora dobbiamo chiarirci qui, davvero, perché altrimenti,
non so, siamo proprio di fronte a delle marionette, noi lo diciamo
per battuta, ma è quello che constatiamo, è quello che constatiamo
tutti. Per favore, prenda una decisione, decida una volta per tutte
e andiamo avanti, tanto ormai fuori si è capito, come ragionate.
Quindi fare finta non serve a nulla. Lo stesso vale per i miei
colleghi di Stella Alpina che spesso magari non si trovano in
accordo, ma che al momento giusto votano. Oppure per molti colleghi
dell'Union lo stesso discorso, per non parlare di quelli del PD.
Comunque alla fine questo è ciò che appare: siete solo dei
burattini, per favore però smettiamola, perché adesso è tardi.
Presidente -
Colleghi, solo per informazioni, si può
azzardare quante richieste di intervento possono essere...perché
altrimenti...e allora chiedo scusa, e allora su richiesta di alcuni
consiglieri di sospendere e di riprendere alle 15 e 30...No, questo
è il ragionamento, dopo di che... Allora chiudiamo i lavori e
riprendiamo alle 15.30. La parola alla collega Morelli.
Morelli (ALPE) -
Grazie Presidente. Mi sembra che si stia
perdendo un po' il lume della ragione...
Presidente
- Dopo l'intervento della collega Morelli si
sospende la seduta e si continua alle 15 e 30. Prego collega
Morelli.
Morelli (ALPE) -
...ma nessuno di noi qui si vanta di
essere un grande statista, credo che siamo degli Amministratori
pubblici, che cercano di fare il loro lavoro dignitosamente e
veramente ci chiediamo, come ci si accinge a varare una riforma di
questo tipo. Allora, credo che prima di tutto ci si debba fissare
gli obiettivi, e l'obiettivo che credo tutti condividiamo è
razionalizzare la spesa, senza andare a distruggere il sistema,
senza andare a far sì che il sistema venga abbandonato dalle
famiglie e senza fare sì che la riorganizzazione del sistema vada a
causare un numero esoso di licenziamenti. E quindi un metodo di
buon senso e ragionevole prevede che si parta da costi reali. E qui
già non è stato possibile, perché i costi su cui si è ragionato non
sono costi reali. Non ci sono parametri che sono validi per tutte
le strutture, i dati farlocchi, di cui parla sempre il Consigliere
Chatrian, su questo dossier assolutamente sono effettivamente
farlocchi, non sono comparabili gli uni con gli altri e stupisce
che un'amministrazione pubblica non ragioni su dati che siano
effettivamente comparabili e reali. Ma questo è, questo è.
Seconda considerazione: il buon senso dice, direbbe: consultiamo
gli operatori del settore, vediamo con loro quali sono le
caratteristiche, quali sono i punti irrinunciabili, quali sono le
economie che si possono fare. Gli operatori del settore per questa
riforma non sono stati consultati, ce lo hanno detto in
Commissione.
Terzo punto, bisogna cercare di ragionare sull'equilibrio, sulla
sostenibilità, stesso discorso che abbiamo fatto per le
microcomunità: sostenibilità del sistema, ma anche sostenibilità
dei costi da parte delle famiglie, per evitare che poi vi siano
troppi abbandoni e il sistema cada per mancanza di risorse. Stiamo
ancora aspettando i dati che abbiamo chiesto in Commissione,
l'altra settimana.
Altro punto, ci sembra che vadano coinvolti tutti gli attori che
hanno voce in capitolo e quindi: l'assemblea dei Sindaci, la V
Commissione. I due passaggi sono previsti dalla legge. L'assemblea
dei Sindaci ha ragionato su dati, su cifre di cui non conosce
l'origine. A precisa domanda fatta al Sindaco Anglesio: "ma da dove
viene fuori questa cifra dei 750 euro?", la risposta è stata "un
atto di fede", veramente, perché non c'è stato un calcolo
effettivo. La V Commissione su questo dossier non è più stata
consultata. Quindi, veramente, ci chiediamo come si pensi di
arrivare a portare a termine delle riforme con questo metodo. Forse
il metodo adottato è quello di chi è più forte in Giunta, di chi la
spara più grossa, ma non possiamo, non si può agire in questo modo!
Io non so se non ve ne rendete conto, non è il mercato delle
vacche, diciamo pure la parola, non si può andare a negoziare, a
mercanteggiare a colpi di 50 euro in più, 50 euro in meno. Non è
così, non è così. Quindi tutti i nostri dubbi continuano a
permanere e veramente vi chiediamo di fare una riflessione seria su
questo dossier. Che ogni Consigliere di maggioranza si faccia un
autoesame di coscienza e si chieda se, veramente pensa, di
affrontare le razionalizzazioni che il bilancio ci impone con
questo metodo. Grazie.
Presidente -
Grazie collega Morelli. La seduta è sospesa,
si ritorna alle 15 e 30. Grazie.
---
La seduta termina alle ore 13,15.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK