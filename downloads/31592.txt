Consiglio Regionale della Valle d'Aosta - Oggetto del Consiglio n. 610 del 11 giugno 2009 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSETTO DEL TERRITORIO
Urbanistica e pianificazione territoriale
TURISMO E INDUSTRIA ALBERGHIERA
Ricettività turistica
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 610 del 11 giugno 2009 - Resoconto
OGGETTO N. 610/XIII - Disegno di legge: "Disposizioni urgenti
in materia di aree boscate e di ampliamento di esercizi di
somministrazione di alimenti e bevande e di strutture alberghiere e
di realizzazione di centri benessere in alcune tipologie di
strutture ricettive. modificazioni alla legge regionale 6 aprile
1998, n. 11 (Normativa urbanistica e di pianificazione territoriale
della Valle d'Aosta)". (Approvazione di un ordine del
giorno)
Articolo 1
(Sostituzione dell'articolo 33 della legge regionale 6 aprile
1998, n. 11)
1. L'articolo 33 della legge regionale 6 aprile 1998 n. 11
(Normativa urbanistica e di pianificazione territoriale della Valle
d'Aosta) è sostituito dal seguente:
"Art. 33
(Aree boscate)
1. É vietata l'edificazione nelle aree boscate, nonché nelle
aree nelle quali il patrimonio boschivo è andato distrutto per
cause dolose, colpose o accidentali, salve restando le disposizioni
di cui al presente articolo.
2. Ai fini della presente legge, per aree boscate si
intendono i terreni sui quali si sono costituiti, per via naturale
o artificiale, popolamenti di specie legnose forestali a portamento
arboreo costituenti un soprassuolo continuo, di almeno dieci anni
di età, anche se sviluppatisi su suoli destinati ad altra coltura,
aventi superficie non inferiore a metri quadrati cinquemila e
larghezza minima non inferiore a metri trenta, indipendentemente
dalla loro designazione catastale, con esclusione degli impianti
artificiali per l'arboricoltura da legno, dei castagneti da frutto,
dei parchi urbani e delle aree boscate marginali destinate dai
piani regolatori vigenti all'espansione di insediamenti
preesistenti.
3. Fatto salvo il rispetto di eventuali determinazioni più
restrittive della pianificazione regionale o locale, nelle aree
boscate, previo parere vincolante della struttura regionale
competente in materia di foreste, sono ammessi i seguenti
interventi:
a) l'esecuzione di opere direttamente attinenti al
soddisfacimento di interessi generali;
b) la ristrutturazione edilizia che comporti ampliamenti sino
ad un massimo del 20 per cento del volume esistente;
c) il ripristino dei fabbricati diroccati, purché risultino
accatastati o la cui esistenza sia provata da documentazione
fotografica o scritta. Gli interventi di ripristino eseguibili sui
fabbricati diroccati consistono in un insieme sistematico di opere,
nel rispetto dei relativi elementi tipologici, formali e
strutturali, desumibili dallo stato dei fabbricati medesimi o dalla
documentazione fotografica o scritta attestante la loro
preesistenza;
d) gli interventi infrastrutturali, anche di natura
temporanea, per la costruzione di accessi alle strutture intercluse
nei boschi e la costruzione di altre infrastrutture primarie
necessarie;
e) gli interventi di miglioramento fondiario, di recupero
produttivo e di riordino fondiario che comportano opere di
edificazione, su terreni un tempo coltivati e divenuti boscati per
effetto dell'abbandono, indipendentemente dalla loro attuale
designazione catastale, purché la loro passata coltivazione sia
comprovata da documentazione fotografica o scritta;
f) le attività estrattive inserite nel Piano regionale delle
attività estrattive (PRAE) di cui all'articolo 3 della legge
regionale 13 marzo 2008, n. 5 (Disciplina delle cave, delle miniere
e delle acque minerali naturali, di sorgente e termali), e le
relative opere infrastrutturali.
4. I Comuni individuano e delimitano in apposita cartografia
gli ambiti di cui al comma 1. Le cartografie delle aree boscate e
le eventuali successive revisioni e varianti sono approvate dal
Comune, previo parere vincolante della struttura regionale
competente in materia di foreste che vi provvede entro novanta
giorni dalla ricezione degli atti relativi. L'individuazione e la
delimitazione delle aree boscate costituiscono parte integrante del
PRG.
5. La Giunta regionale, sentito il Consiglio permanente degli
enti locali, provvede, con propria deliberazione, alla definizione
dei criteri e delle modalità procedimentali per l'espressione del
parere di cui al comma 3 e per l'approvazione, da parte del Comune,
delle cartografie di cui al comma 4.
6. Nella delimitazione degli ambiti di cui al comma 1, i
Comuni possono prevedere una fascia di salvaguardia inedificabile
circostante le aree boscate. Tale fascia è fissata in metri trenta
ed esclude le zone destinate all'edificazione dai PRG vigenti. Il
vincolo di inedificabilità, fatte salve le eventuali determinazioni
più restrittive della pianificazione regionale o locale, non si
applica alle costruzioni e alle infrastrutture agricole senza
possibilità di mutamento della destinazione d'uso né alle opere di
cui al comma 3, lettere d) ed e).
7. I Comuni definiscono, di concerto con la struttura
regionale competente in materia di tutela del paesaggio, i
territori coperti da foreste e da boschi ai fini dell'applicazione
del decreto legislativo 22 gennaio 2004, n. 42 (Codice dei beni
culturali e del paesaggio, ai sensi dell'articolo 10 della l. 6
luglio 2002, n. 137).".
2. La deliberazione della Giunta regionale di cui
all'articolo 33, comma 5, della legge regionale 11/1998, come
sostituito dal comma 1, è adottata entro sei mesi dalla data di
entrata in vigore della presente legge.
3. Sono fatte salve le individuazioni e le delimitazioni
delle aree boscate effettuate e approvate prima della data di
entrata in vigore della presente legge.
Articolo 2
(Inserimento dell'articolo 90bis)
1. Dopo l'articolo 90 della legge regionale 11/1998 è
inserito il seguente:
"Articolo 90bis
(Ampliamento di esercizi di ristorazione e di strutture
alberghiere nelle more dell'adeguamento dei PRG)
1. Nelle more dell'adeguamento dei PRG ai sensi e secondo le
modalità stabilite dagli articoli 13 e 15 e, comunque, sino
all'effettuazione degli adempimenti di cui all'articolo 15, comma
10, gli esercizi di somministrazione di alimenti e bevande di cui
all'articolo 2, comma 1, lettera d), del regolamento regionale 11
ottobre 2007, n. 2 (Definizione dei requisiti igienico-sanitari per
l'esercizio delle attività di somministrazione di alimenti e di
bevande, ai sensi dell'articolo 20, comma 5, della legge regionale
3 gennaio 2006, n. 1), e quelli di cui alla lettera c) del medesimo
comma che intendano acquisire i requisiti previsti per la tipologia
di cui alla lettera d) possono formare oggetto di ampliamento
mediante il mutamento di destinazione d'uso di volumi preesistenti
o interventi che comportino incremento volumetrico, purché in
misura non superiore al 40 per cento del volume esistente alla data
del 31 marzo 2009, nel rispetto dei requisiti di salubrità e
igienico-sanitari, ai sensi della normativa vigente in
materia.
2. Nelle more dell'adeguamento dei PRG ai sensi e secondo le
modalità stabilite dagli articoli 13 e 15 e, comunque, sino
all'effettuazione degli adempimenti di cui all'articolo 15, comma
10, gli alberghi esistenti, come definiti dall'articolo 2, comma 3,
della legge regionale 6 luglio 1984, n. 33 (Disciplina della
classificazione delle aziende alberghiere), ivi compresi quelli
ricadenti all'interno delle zone territoriali di tipo A, possono
essere ampliati, purché in misura non superiore al 40 per cento del
volume esistente alla data del 31 marzo 2009, per soddisfare
esigenze connesse al miglioramento e al potenziamento dei servizi
offerti, all'adeguamento delle condizioni igienico-sanitarie e
funzionali all'efficienza energetica, anche con aumento della
capacità ricettiva. Tale disposizione si applica anche:
a) agli alberghi, come definiti dall'articolo 2, comma 3,
della legge regionale 33/1984, che, pur avendo ottenuto la
classificazione regionale ai sensi della legge regionale 33/1984
medesima e l'autorizzazione comunale all'esercizio, non siano in
attività o la cui attività sia temporaneamente cessata, purché non
ne sia mutata la destinazione d'uso;
b) alle strutture in fase di realizzazione alla data del 31
marzo 2009, assentite da concessione edilizia con espressa
destinazione alberghiera, ancorché eventualmente non
ultimate.
3. Agli incrementi volumetrici realizzati ai sensi del
presente articolo si applicano gli eventuali vincoli di
destinazione di natura urbanistica già gravanti sull'immobile
oggetto d'intervento purché di durata residua non inferiore a 5
anni. Qualora sull'immobile oggetto d'intervento non vi sia alcun
vincolo di destinazione o vi sia, alla data di dichiarazione di
abitabilità delle opere relative all'incremento volumetrico, un
vincolo la cui durata residua è inferiore a 5 anni, al medesimo si
applica comunque un vincolo di durata pari a 5 anni a decorrere
dalla predetta data. Il vincolo di destinazione è trascritto nei
registri immobiliari a cura e spese del beneficiario.
4. Gli interventi di cui al presente articolo, realizzabili
in deroga a quanto disposto dall'articolo 99, sono assentiti dai
comuni nelle forme previste dall'articolo 59, comma 1, lettere a) e
bbis), fatti salvi i diritti di terzi ed il rispetto delle
disposizioni di cui al titolo V, eccettuate quelle di cui al capo
II del medesimo titolo, previo parere favorevole della struttura
regionale competente in materia di turismo relativamente al
rispetto della disciplina sulla classificazione alberghiera di cui
alla legge regionale 33/1984, quando si tratti degli interventi di
cui al comma 2, e delle strutture regionali competenti in materia
di beni culturali e di tutela del paesaggio, quando si tratti di
interventi ricadenti su beni tutelati ai sensi del d.lgs. 42/2004 o
nelle zone territoriali di tipo A, in deroga, in tale ultimo caso,
alle condizioni e ai vincoli ulteriori di cui all'articolo 52,
comma 4, lettera i).
5. Fatta salva la dotazione di parcheggi esistenti nel limite
fissato dai parametri urbanistici inerenti alla quantità minima
stabilita dal PRG o dal regolamento edilizio, gli interventi di cui
al presente articolo che comportino incremento di capienza o di
capacità ricettiva, ad eccezione di quelli ricadenti nelle zone
territoriali di tipo A, devono assicurare la creazione di posti
auto aggiuntivi rapportati esclusivamente alla maggiore capienza o
capacità ricettiva, anche al di fuori del lotto oggetto
d'intervento purché a distanza non superiore a 300 metri, in misura
pari ad almeno il 50 percento dei parametri urbanistici
medesimi.
6. Le volumetrie assentite ai sensi del presente articolo,
che eccedono quelle assentibili nel rispetto delle norme di piano,
non concorrono alla verifica degli equilibri funzionali stabiliti
dal PRG.
7. Le disposizioni di cui al presente articolo prevalgono
sulle norme dei piani e dei regolamenti e le
sostituiscono.".
2. I comuni, entro 6 mesi dalla data di entrata in vigore
della presente legge, stabiliscono con deliberazione del Consiglio
comunale i criteri, le modalità, le condizioni ed i parametri
necessari per l'individuazione degli esercizi di somministrazione
di alimenti e bevande che possono beneficiare degli incrementi
volumetrici di cui all'articolo 90bis della legge regionale
11/1998, come inserito dal comma 1. Nelle more dell'approvazione
degli atti comunali, gli esercizi di somministrazione di alimenti e
bevande che intendano realizzare incrementi volumetrici ai sensi
del predetto articolo possono formulare apposita istanza al Comune
interessato corredata da un elaborato planimetrico e da una
relazione che illustri l'intervento e ne motivi la valenza
turistica. Il Comune, entro 60 giorni dalla data di presentazione
dell'istanza, decide in merito al suo accoglimento. Il silenzio del
Comune, decorso il predetto termine, equivale a provvedimento di
accoglimento dell'istanza.
Articolo 3
(Inserimento dell'articolo 90ter)
1. Dopo l'articolo 90bis della legge regionale 11/1998, come
introdotto dall'articolo 4, è inserito il seguente:
"Articolo 90ter
(Volumi destinati a centro benessere in alcune tipologie di
strutture ricettive)
1. Nelle aziende alberghiere di cui all'articolo 2, commi 3 e
4, della legge regionale 33/1984, e nei complessi ricettivi
all'aperto di cui alla legge regionale 24 giugno 2002, n. 8
(Disciplina dei complessi ricettivi all'aperto e norme in materia
di turismo itinerante. Abrogazione della legge regionale 22 luglio
1980, n. 34), ivi compresi quelli ricadenti nelle zone territoriali
di tipo A, le superfici e i relativi volumi da destinare a centro
benessere, realizzati al fine di soddisfare esigenze connesse al
miglioramento e al potenziamento dei servizi offerti, non sono
assoggettati alla verifica degli indici urbanistici. Per le
finalità di cui al presente comma, la Giunta regionale definisce,
con propria deliberazione, le attività consentite nei centri
benessere e le relative modalità di esercizio.
2. Alle residenze turistico-alberghiere di cui all'articolo
2, comma 4, della legge regionale 33/1984, oggetto di intervento ai
sensi del comma 1, si applicano le disposizioni di cui all'articolo
7bis della medesima legge.
3. Gli interventi di cui al presente articolo, realizzabili
in deroga a quanto disposto dall'articolo 99, sono assentiti dai
comuni nelle forme previste dall'articolo 59, comma 1, lettere a) e
bbis), fatti salvi i diritti di terzi ed il rispetto delle
disposizioni di cui al titolo V, eccettuate quelle di cui al capo
II del medesimo titolo, previo parere favorevole della struttura
regionale competente in materia di turismo, relativamente al
rispetto della disciplina sulla classificazione alberghiera di cui
alla legge regionale 33/1984 e della disciplina dei complessi
ricettivi all'aperto di cui alla legge regionale 8/2002, e delle
strutture regionali competenti in materia di beni culturali e di
tutela del paesaggio, quando si tratti di interventi ricadenti su
beni tutelati ai sensi del d.lgs. 42/2004 o nelle zone territoriali
di tipo A, in deroga, in tale ultimo caso, alle condizioni e ai
vincoli ulteriori di cui all'articolo 52, comma 4, lettera i). Per
gli interventi da realizzare nei complessi ricettivi all'aperto, la
verifica della compatibilità della localizzazione dei medesimi
rispetto agli ambiti inedificabili deve essere estesa all'intero
complesso ricettivo.
4. Le disposizioni di cui al presente articolo prevalgono
sulle norme dei piani e dei regolamenti e le
sostituiscono.".
Articolo 4
(Abrogazione e disposizione transitoria)
1. L'articolo 27 della legge regionale 24 dicembre 2007, n.
34 (Manutenzione del sistema normativo regionale. Modificazioni di
leggi regionali e altre disposizioni), è abrogato.
2. L'articolo 27 della legge regionale 34/2007, abrogato dal
comma 1, continua a trovare applicazione per gli interventi di
ampliamento ivi previsti, compresi quelli riferiti ad immobili
ricadenti nelle zone territoriali di tipo A, per i quali il
procedimento volto all'ottenimento del relativo titolo abilitativo
risulti già avviato alla data di entrata in vigore della presente
legge e non ancora concluso alla medesima data.
Articolo 5
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président
- Nous discutons maintenant sur le nouveau
texte approuvé à l'unanimité en III
e
Commission. Ont été
déposés trois amendements de la part de l'Assesseur Pastoret et un
amendement de la part du Parti Démocratique.
La parole au rapporteur, le Conseiller Prola.
Prola (UV)
- Merci, M. le Président. Il disegno di legge
che viene presentato è frutto di un ampio confronto scaturito a
livello di commissione consiliare con tutte le parti interessate:
gli assessorati competenti in materia di turismo e urbanistica, le
associazioni di rappresentanza e gli enti locali.
In sede di commissione consiliare, dopo aver sentito tutti gli
attori coinvolti, si è provveduto a modificare il testo licenziato
dalla Giunta regionale in seguito a 14 emendamenti presentati
dall'Assessore al Turismo, Sport, Commercio e Trasporti, in
relazione ad alcune problematiche connesse con gli ampliamenti
degli esercizi di ristorazione e delle strutture alberghiere. Nel
contempo, si è provveduto a modificare la formulazione
dell'articolo 33 della legge regionale 11/1998 concernente le aree
boscate con l'introduzione di una serie di modifiche sostanziali
alla luce dei dati delle superfici boscate presenti nel nostro
territorio e nell'ottica della semplificazione amministrativa delle
procedure.
Le motivazioni che stanno alla base di tale modifica possono
essere ricondotte ad alcuni elementi che vengono di seguito
descritti. In primo luogo, negli ultimi trent'anni, in Valle
d'Aosta le foreste sono aumentate progressivamente passando dai
75.000 ettari del 1974 (dati ISTAT) agli 86.550 ettari (dati 1996
dell'inventario forestale regionale), ovvero il 26,5 percento della
superficie regionale. Gli ultimi dati dell'Inventario Forestale
Nazionale (anno 2005) indicano una superficie boscata pari a
105.928 ettari; seppure questo dato non sia confrontabile con il
precedente, in quanto presenta una significatività statistica
valida a livello nazionale, denota comunque un ulteriore incremento
della superficie forestale, essenzialmente a scapito delle
superfici agricole, tenuto peraltro conto che nell'ultimo decennio
i rimboschimenti effettuati sono stati pressoché pari a zero. La
proposta di modifica della definizione di area boscata di elevare
l'età dei popolamenti a dieci anni (rispetto ai cinque precedenti)
è conseguente al ritmo di espansione nella colonizzazione degli
incolti e delle aree marginali.
Nelle ristrutturazioni edilizie si è previsto un ampliamento
sino ad un massimo del 20 percento del volume esistente (prima era
consentito solo l'aumento del volume in elevazione) per consentire
adeguate razionalizzazioni dei fabbricati (civili e rurali).
L'approvazione delle cartografie delle aree boscate dei comuni
non viene più ratificata con deliberazione della Giunta regionale
ma viene approvata dal Consiglio comunale previo parere vincolante
della struttura competente. Questo consente di semplificare
notevolmente le procedure. Si tenga conto che, ad oggi, tutti i
comuni regionali possiedono la cartografia degli ambiti
inedificabili relativa alla delimitazione delle aree boscate: 29
hanno una revisione alla cartografia precedentemente approvata e
sei una variante. Attualmente sono in corso di approvazione una
richiesta di variante e due di revisione.
Sempre nell'ottica di semplificazione delle procedure è stata
proposta un'ulteriore modifica per quanto concerne le deroghe per
la realizzazione di interventi in area boscata di cui ai commi 5 e
6 dell'articolo 33. Attualmente la deroga ad alcuni tipi di
intervento viene concessa dalla Giunta regionale previa Conferenza
di pianificazione indetta dalla direzione competente in materia di
foreste, ai sensi dell'articolo 15 della 11/1998. Si tratta di
circa 300 procedimenti all'anno che comportano l'istituzione di
circa 15 Conferenze di pianificazione a cui sono invitati a
partecipare sei strutture dirigenziali della Regione, che producono
30 deliberazioni all'anno. La proposta consisterebbe nell'affidare
direttamente alla Direzione foreste e infrastrutture la concessione
delle deroghe con atto del dirigente, con conseguente sgravio dei
procedimenti a carico della Giunta regionale.
Per quanto riguarda il settore turistico, riteniamo che questo
disegno di legge possa rappresentare un'iniziativa significativa
volta al mantenimento e miglioramento della competitività del
settore in un momento in cui la crisi economica affligge tutti gli
ambiti del tessuto produttivo. Alberghi e servizi della
ristorazione sono per la Valle d'Aosta un settore economico
importante e strategico, per il quale dobbiamo assolutamente
prestare un'attenzione particolare.
Per capire le ragioni di questo intervento legislativo dobbiamo
fare una premessa di tipo normativo. Fino alla data del 29 dicembre
2006, gli alberghi erano considerati beni ai quali era riconosciuto
un interesse pubblico con possibilità di beneficiare delle deroghe
ai piani regolatori. Con deliberazione della Giunta regionale n.
4243 concernente disposizioni attuative della legge 11/1998,
relative all'applicazione dell'articolo 88 della medesima legge, ai
fini del rilascio delle deroghe ai piani regolatori si è stabilito
che: "Il concetto di interesse pubblico va inteso non nel senso
lato di interesse collettivo o generale, bensì in quello specifico
di interesse qualificato dalla sua rispondenza a fini perseguiti
dalla pubblica amministrazione". Tale nuova formale interpretazione
del concetto d'interesse pubblico ha comportato l'esclusione degli
alberghi dai beni ai quali è riconosciuto un interesse pubblico e
pertanto l'impossibilità per i medesimi di beneficiare delle
deroghe ai piani regolatori.
Considerato che l'interpretazione di cui sopra ha comportato un
forte limite alle possibilità di riqualificazione ed al
potenziamento delle strutture alberghiere esistenti e, nell'attesa
che i Comuni potessero dare una risposta definitiva al problema con
l'adeguamento dei piani regolatori previsto dalla legge 11/1998 ed
in corso di perfezionamento da parte di tutti i Comuni, è stata
adottata una soluzione temporanea attraverso l'approvazione
dell'articolo 27 della legge 24 dicembre 2007, n. 34 (Omnibus), che
ha recato disciplina transitoria anche in merito agli esercizi di
ristorazione.
Dopo un certo periodo di applicazione dell'articolo 27 della
legge 34/2007, si sono evidenziate criticità interpretative ed
alcune difficoltà applicative. In particolare, è emerso il problema
delle strutture alberghiere che, avendo ottenuto la concessione
edilizia antecedentemente alla data del 29 dicembre 2006, ed
essendo ancora in fase di realizzazione alla data di entrata in
vigore della legge 34/2007, avevano l'aspettativa, in virtù del
riconoscimento della pubblica utilità e ricorrendo tutte le
condizioni di legge, di poter in seguito beneficiare della deroga
al piano regolatore di cui all'articolo 88 della 11/1998 per
realizzare ampliamenti volumetrici necessari ad una maggiore e più
completa qualificazione dell'offerta. Tale aspettativa veniva di
fatto vanificata per effetto della delibera di giunta regionale
4243/2006 e per la contestuale insussistenza dei requisiti per
ricadere nell'ambito di applicazione dell'articolo 27 della legge
regionale 34/2007, in quanto il problema concerne aziende
alberghiere non classificate e non autorizzate alla data di entrata
in vigore della legge medesima.
In un contesto di mercato estremamente competitivo, quale quello
dell'ospitalità turistico-ricettiva alberghiera, la cui domanda
richiede sempre più strutture con standard qualitativi elevati e
un'offerta sempre più differenziata, gli operatori valdostani del
settore hanno rappresentato l'esigenza di un quadro normativo
urbanistico connotato da minori vincoli e in grado di assicurare
maggiore impulso alle operazioni di investimento necessarie ad una
vera riqualificazione e potenziamento delle strutture alberghiere
esistenti. L'opinione è stata ribadita con forza in sede di
commissione consiliare con l'intervento del presidente dell'ADAVA,
dove sono state evidenziate le attuali esigenze di spazi da adibire
ad attività diverse per ampliare, diversificare e qualificare
l'offerta nel tentativo di intercettare nuovi flussi di mercato
(turismo congressuale, delle famiglie, della terza età). Quindi
servono spazi per ampliare le camere, spazi comuni per i servizi di
ristorazione, locali per aprire centri benessere o baby club.
Analoga esigenza di riqualificazione e potenziamento è stata
rappresentata per tutti gli esercizi di ristorazione e non solo per
quelli ubicati lungo le piste da sci o a servizio di infrastrutture
sportive.
Il disegno di legge che si sottopone all'attenzione del
Consiglio regionale rappresenta una risposta significativa a tali
criticità ed istanze. É stata ravvisata l'opportunità,
innanzitutto, di abrogare l'articolo 27 della legge 34/2007 e di
trasferire il suo corpus modificato ed integrato all'interno della
legge regionale 11/1998, in quanto sede naturale per accogliere
disposizioni che hanno natura prevalentemente urbanistica ancorché
destinate ad esercizi di ristorazione o a strutture ricettive
alberghiere.
In secondo luogo, è stata individuata la possibilità di
ampliamento di una struttura, mediante il mutamento di destinazione
d'uso di volumi preesistenti o interventi che comportino un
incremento volumetrico fino ad un limite massimo del 40 percento
del volume esistente alla data del 31 marzo 2009, introducendo
altresì un vincolo di destinazione di natura urbanistica
sull'immobile oggetto di intervento di durata pari a cinque anni
per le strutture che non abbiano alcun vincolo di destinazione o
che l'abbiano di durata residua inferiore a cinque anni.
Vengono superati i parametri di natura urbanistica, ivi compresi
quelli previsti per le strutture ubicate in zone territoriali di
tipo A, sottratti alla verifica degli equilibri funzionali
stabiliti dal PRG e viene stabilita la prevalenza e sostituzione di
dette disposizioni sulle norme dei piani e dei regolamenti. Ad
eccezione delle strutture ubicate nelle zone territoriali di tipo
A, rimane la richiesta di una dotazione di posti auto in misura
pari ad almeno il 50 percento dei parametri urbanistici stabiliti
dal piano regolatore o dal regolamento edilizio in relazione agli
incrementi di capienza o capacità ricettiva conseguenti
all'ampliamento.
I centri benessere sono da considerarsi quale
atout
competitivo imprescindibile per un'offerta con standard
qualitativamente elevati e connotata da servizi differenziati. Al
fine di incentivare gli investimenti per la realizzazione di centri
benessere in alcune tipologie di strutture ricettive viene prevista
la non assoggettabilità alla verifica degli indici urbanistici
delle superfici e dei volumi a ciò destinati. Tale disposizione si
applica anche per le strutture ricettive ricadenti nelle zone
territoriali di tipo A.
Passando ad un esame più puntuale del disegno di legge, che si
compone di cinque articoli, l'articolo 1 sostituisce integralmente
l'articolo 33 della legge 11/1998 che disciplina la materia delle
aree boscate. Vengono previsti l'aumento dell'età dei popolamenti a
dieci anni, un aumento del 20 percento del volume esistente nelle
ristrutturazioni edilizie; si evita la ratificazione da paste della
Giunta regionale dell'approvazione delle aree boscate dei comuni e,
per quanto riguarda le deroghe per la realizzazione in area
boscata, vengono direttamente affidate alla direzione competente in
materia di foreste evitando il passaggio alla conferenza di
pianificazione e alla Giunta regionale.
L'articolo 2, comma 1, inserisce l'articolo 90bis alla legge
regionale 11/1998 e disciplina l'ampliamento degli esercizi di
ristorazione e degli alberghi. Si può rilevare, innanzitutto, come
la natura temporanea della norma sia esplicitata in maniera molto
più chiara rispetto alla configurazione precedente, attraverso
l'individuazione di un temine oggettivo del periodo che identifica
"le more di adeguamento dei piani regolatori" (data di
pubblicazione nel bollettino ufficiale regionale e della delibera
di Giunta regionale di approvazione della variante o data di
dichiarazione del segretario del Comune interessato che attesta
l'accoglimento, da parte del consiglio comunale, delle proposte di
modificazioni della Giunta stessa). Quindi, si tratta di una norma
che possiamo definire "ponte" nell'attesa che i Comuni, con
l'adeguamento dei piani regolatori, definiscano i propri obiettivi
di sviluppo turistico del territorio. Le disposizioni contenute in
questo articolo, in attesa dell'approvazione delle varianti dei
piani regolatosi, prevalgono sulle norme dei piani e dei
regolamenti e le sostituiscono.
Queste disposizioni consentono agli esercizi di somministrazione
di alimenti e bevande, come definiti dal regolamento regionale n. 2
dell'11 ottobre 2007, l'ampliamento mediante il mutamento di
destinazione d'uso di volumi preesistenti o interventi che
comportino incremento volumetrico. Tale ampliamento è limitato e
non può essere superiore al 40 percento del volume esistente alla
data del 31 marzo 2009. Al comma 2, viene delegato ai Comuni,
attraverso un atto di programmazione da approvare entro sei mesi
dalla data di entrata in vigore della legge, il compito di
individuare gli esercizi che potranno beneficiare degli
ampliamenti. Nelle more di approvazione di tali atti, gli esercenti
potranno formulare apposita istanza al Comune il quale dovrà
esprimersi entro il termine di sessanta giorni, decorso il quale,
attraverso il meccanismo del silenzio-assenso, l'istanza sarà
considerata come accolta. Inoltre, per soddisfare esigenze connesse
al miglioramento e al potenziamento dei servizi offerti e
all'adeguamento delle condizioni igienico-sanitarie e funzionali
all'efficienza energetica, il comma 1 dell'articolo 2 prevede anche
l'ampliamento degli alberghi esistenti fino al misura massima del
40 percento del volume esistente alla data del 31 marzo 2009. La
disposizione esplica i suoi effetti anche nei confronti degli
esercizi ricadenti in zona A e delle strutture che, pur avendo
ottenuto la classificazione regionale ai sensi della legge
regionale 33/1984 e l'autorizzazione comunale all'esercizio, non
siano in attività o la cui attività sia temporaneamente cessata,
purché non ne sia mutata la destinazione d'uso, nonché delle
strutture alberghiere che erano ancora in fase di realizzazione
alla data del 31 marzo 2009 e in possesso di concessione edilizia a
destinazione alberghiera, ancorché eventualmente non ultimate.
Come già accennato, agli incrementi volumetrici si applicano gli
eventuali vincoli di destinazione di natura urbanistica già
gravanti sulla "struttura madre" purché di durata residua non
inferiore a cinque anni. Qualora sulla "struttura madre" non vi sia
alcun vincolo di destinazione o vi sia, alla data di dichiarazione
di abitabilità delle opere relative all'incremento volumetrico, un
vincolo la cui durata residua è inferiore a cinque anni, al
medesimo si applica comunque un vincolo di durata pari a cinque
anni a decorrere dalla predetta data.
Al di fuori delle zone territoriali di tipo A, qualora gli
incrementi volumetrici comportino aumento di capienza nei
ristoranti o di capacità ricettiva negli alberghi, dovrà essere
assicurata la creazione di posti auto aggiuntivi, anche al di fuori
del lotto oggetto d'intervento, purché a distanza non superiore a
300 metri, in misura pari ad almeno il 50 percento dei parametri
urbanistici inerenti alla quantità minima di parcheggi stabilita
dal piano regolatore. Mi pare importante evidenziare che gli
incrementi volumetrici, che eccedono quelli assentibili nel
rispetto delle norme di piano, non concorrono alla verifica degli
equilibri funzionali stabiliti dal piano regolatore e sono
assentiti dai Comuni, nelle forme diverse dalla DIA, previo parere
favorevole, a seconda dei casi, delle strutture regionali
competenti in materia di turismo e di beni culturali e di tutela
del paesaggio.
L'articolo 3 inserisce l'articolo 90ter e le relative
disposizioni, anche in questo caso, prevalgono sulle norme dei
piani e dei regolamenti e le sostituiscono. In alcune tipologie di
strutture ricettive ivi compresi quelli ricadenti nelle zone
territoriali di tipo A, al fine di soddisfare esigenze connesse al
miglioramento e al potenziamento dei servizi offerti, le superfici
e i relativi volumi destinati a "centro benessere", le cui attività
e modalità d'esercizio sono definite con apposita deliberazione
della Giunta regionale, non sono assoggettati alla verifica degli
indici urbanistici.
Nel caso delle RTA, permane il vincolo di non frazionabilità
della proprietà di cui all'articolo 7bis della legge 33/1984. Anche
gli interventi di cui al presente articolo sono assentiti dai
Comuni, nelle forme diverse dalla DIA, previo parere favorevole, a
seconda dei casi, delle strutture regionali competenti in materia
di turismo e di beni culturali e di tutela del paesaggio.
L'articolo 4 reca l'abrogazione dell'articolo 27 della 34/2007 e
una norma di salvaguardia con cui sono fatti salvi gli interventi
di ampliamento previsti dall'articolo 27 medesimo, compresi quelli
riferiti ad immobili ricadenti nelle zone territoriali di tipo A,
per i quali il procedimento volto all'ottenimento del titolo
abilitativo già avviato non si sia ancora concluso alla data di
entrata in vigore della presente legge.
La legge si conclude con l'articolo 5 che reca la dichiarazione
d'urgenza.
Concludendo, con questo disegno di legge si ritiene di
intervenire in un momento estremamente delicato, in settori, quelli
della ristorazione ed alberghiero, che risentono fortemente della
crisi economica in atto con alcune modifiche di una normativa che
presentava di fatto una forte limitazione alla possibilità di
effettuare investimenti che, al contrario, sono estremamente
necessari per ridare competitività al sistema che riteniamo per il
nostro territorio strategico ed essenziale. Nel contempo, si
effettuano una serie di modifiche sostanziali per la definizione di
area boscata e alcune modifiche alle procedure e alle deroghe che
permettono di dare risposte in tempi brevi, diminuendo inoltre i
costi di istruttoria a carico dell'amministrazione.
Si ringrazia per la collaborazione e la disponibilità dimostrata
per arrivare ad avere un testo condiviso tutti i membri della
commissione, gli Assessori competenti e il Consiglio permanente
degli enti locali.
Président
- A été déposé à la présidence une proposition
d'un ordre du jour qui sera discutée avant d'examiner article par
article le dessein de loi.
La discussion générale est ouverte. La parole au Conseiller
Louvin.
Louvin (VdAV-R)
- Grazie, Presidente. Siamo di fronte a
un disegno di legge che è soggetto a continue evoluzioni, è un
testo vivo, è un testo in continua trasformazione, un testo
preceduto da una tentata spallata al momento della discussione
della finanziaria del 2009, che aveva già introdotto questi
argomenti in modo alquanto disarmonico rispetto a quel
provvedimento legislativo, che ha fatto oggetto di un apposito (di
questo ci rallegriamo) disegno di legge regionale, che ha perfino
dovuto cambiare il nome tanto è evoluta la stessa materia che viene
affrontata; evoluzione che è ancora in corso. È magmatico questo
disegno di legge 28, perché lo stesso emendamento, che è stato
presentato ieri mattina dalla Giunta regionale, introduce ancora
una nuova problematica, pur sempre connessa alla normativa
urbanistica di pianificazione territoriale, ma vi innesta la
questione degli impianti di energia eolica.
Direi che dal punto di vista del metodo di lavoro siamo
esattamente agli antipodi di quello che consideriamo un modo di
procedere fruttuoso anche rispetto alla possibilità delle
commissioni e dello stesso consorzio degli enti locali, anzi, dello
stesso
Conseil permanent des collectivités locales
, di poter
interloquire correttamente con noi su queste problematiche. Per
inciso, sarei a richiedere la precisazione circa il fatto se sia
stata sottoposta questa ultima problematica degli impianti di
energia eolica all'opinione del
Conseil permanent
: non ho
colto nell'introduzione del presidente riferimento ad un eventuale
parere, ma sarebbe sorprendente, alquanto improprio che si
introducesse una modifica della legislazione urbanistica, che poi
tocca il territorio dei comuni, senza avere acquisito il parere del
consiglio degli enti locali. Forse è in itinere anch'esso, ci dirà
forse gentilmente l'Assessore Pastoret qualcosa a questo
proposito.
Procederemo ad alcune osservazioni di carattere generale, poi
eventualmente i colleghi integreranno meglio il punto di vista
generale del gruppo.
Rispetto alla questione degli impianti di energia eolica -
partirei da qui perché nella denominazione articolo 01 introduciamo
un primo passaggio - credo che sia positiva questa attribuzione di
una competenza ai Comuni di individuare ambiti di realizzazione di
questi impianti. Siamo naturalmente in termini generali favorevoli
allo sfruttamento e alla individuazione di fonti di energia
alternativa, ma sappiamo anche che gli impianti eolici sono
estremamente impattanti e che possono risentire in Valle d'Aosta
anche di condizioni climatiche molto particolari per la non
costanza del vento e quindi il rischio che vengano realizzati
impianti tutto sommato poco produttivi e ad alta incidenza invece
sull'assetto paesaggistico. Quindi ben venga, dal nostro punto di
vista, una regolazione dell'argomento, siamo sicuramente
favorevoli. Mi pare che il fatto di innestare questa definizione
degli ambiti di realizzazione degli impianti di energia eolica
nella procedura di rivisitazione dei piani regolatori, perché così
- pur nella fretta dell'esame dell'articolato - ci pare sia stato
il volere della Giunta regionale e in questo senso vada la
proposta, mi pare giusto che si individuino e si localizzino
puntualmente questi insediamenti, per evitare quello che nella
legislazione urbanistica a volte è consentito a livello nazionale,
e cioè che la decisione di realizzare determinati impianti abbia
possibilità di deroga automatica rispetto ai piani regolatori
generali.
Ben venga anche la sospensione relativa ai procedimenti in
corso, non so quanti siano, ma mi risulta che qualche procedimento
sia stato avviato e sia già all'esame degli organi amministrativi
della Regione, quindi questa normativa dell'emendamento n. 3, che è
una moratoria se non capisco male rispetto ai procedimenti in
corso, mi pare che si innesti correttamente nella logica in cui noi
stessi ci poniamo.
Dicevo, nel susseguirsi un po' caotico e creativo del
provvedimento a cui l'assessore Marguerettaz ha dato un contributo
notevole attraverso 14 emendamenti sulla stessa proposta della
Giunta, è emerso questo nuovo articolo 33 sulle aree boscate, che
ha come principale effetto quello di responsabilizzare in modo
decisivo i Comuni rispetto all'adattamento delle loro cartografie.
Qui è un aspetto sempre molto delicato, questo della delimitazione
delle aree boscate e dell'identificazione degli interventi edilizi
consentiti. Anche qui credo che se procedessimo comunque come ci
invitava a farlo questa mattina il collega Lattanzi, ad un'adozione
di normative armoniche per settore, faceva riferimento il collega a
testi unici, quale che sia la denominazione, comunque questo
sarebbe sicuramente più opportuno che continuare ad intervenire per
tronconi.
La legge urbanistica 11 è una delle leggi più martirizzate di
questa regione: credo che con la 45 sia fra quelle che detengono il
record delle modifiche, in parte omnibus e in parte - come dicevo -
a spot, attraverso interventi legislativi successivi e questo è un
modo di procedere che rende problematica l'adozione di una
normativa coerente.
Abbiamo espresso in sede di commissione una sostanziale adesione
alla riscrittura complessiva di questo disegno di legge, perché ci
pare che abbia nel fondo una validità operativa oggettiva, che è
quella di consentire degli ampliamenti volumetrici ad attività di
natura turistico-ricettiva e collegata, di cui in questo momento
l'economia regionale ha particolarmente bisogno. Saremmo stati
favorevoli a salvaguardie più incisive, soprattutto in ordine alla
durata dei vincoli a cui sottomettere questo tipo di ampliamenti,
ma ci rendiamo conto che in questa fase già il fatto stesso di
operare economicamente, intervenendo su immobili esistenti, con
margini operativi molto ristretti quanto ha oggi il settore
alberghiero, sia oggettivamente problematico, quindi è da prendere
in considerazione il rischio che la pianificazione dell'intervento
sul numero di anni molto, molto elevato possa far desistere da
questi orientamenti. Nondimeno non possiamo non rilevare come
questi interventi non devono avere una natura puramente volumetrica
e di incremento di superficie a scopo speculativo. Si deve trattare
a nostro modo di vedere di interventi qualitativamente adeguati,
idonei, anche pensando che proprio in questi giorni entrano in
vigore normative generali. Mi riferisco in particolare al DPR
192/2005 relativo agli impianti centralizzati di riscaldamento, che
devono far ritenere questi interventi utilmente collocabili in una
ottica di risparmio energetico e di sostenibilità ambientale.
Questo è lo scopo per il quale abbiamo ritenuto giusto
sottoporre al Consiglio regionale un impegno che, a nostro modo di
vedere, va nella direzione di mettere in linea questo provvedimento
con quello che andremo, presumo, ad approvare fra qualche settimana
o qualche mese in relazione all'intesa raggiunta fra lo Stato e le
Regioni in materia di piano casa. É a questo che ci riferiamo
indicando genericamente il prossimo provvedimento, relativo
all'edilizia residenziale; credo che i colleghi abbiano colto
perfettamente a cosa ci riferiamo.
Noi andiamo ad ampliare il nostro patrimonio edilizio: chi lo
potrà e chi sarà in condizioni di farlo, chi lo potrà fare, chi ne
avrà i requisiti a livello residenziale, a livello di prima o
seconda abitazione. Nel momento in cui consentiamo degli
ampliamenti ad altre strutture che siano alberghiere o di
somministrazione di alimenti, bevande, eccetera, crediamo che a
tutti questi interventi debbano essere richiesti dei canoni di
sostenibilità ambientale, dei canoni di qualità anche in termini di
efficienza energetica, eventualmente di utilizzo delle fonti di
energia alternative e rinnovabili, che siano omogenei, altrimenti
corriamo il rischio che ci siano degli interventi posticci, che
vengono fatti soltanto per acquisire un tot di volumetria in più da
utilizzare successivamente anche per altre destinazioni, ma
soprattutto da continuare ad utilizzare come colabrodi ambientali,
come colabrodi nel risparmio energetico. Questa nostra indicazione
di principio credo che possa avere una qualche utilità di
permetterci di raccordare questo provvedimento con quello che
successivamente verrà adottato e permettere che tutti questi
miglioramenti che danno una grossa mano a chi intende oggi ampliare
la propria attività, inserirvi centri di benessere e quant'altro,
possano essere fatti ma lo siano alle condizioni opportune. Siccome
in questa parte del nostro intervento legislativo, con questo
disegno di legge 28 non demandiamo alla Giunta regionale delle
specifiche tecniche particolari, credo che a breve questo
collegamento potrà essere fatto e l'impegno che chiederemmo ai
colleghi di assumere va esattamente in questa direzione
prospettica, cioè di avere poi una normativa omogenea, altrimenti
diamo agli albergatori o ad alcune categorie commerciali delle
condizioni di qualità energetica, di sostenibilità decisamente
inferiori a quello che chiederemo a tutti i proprietari di
un'abitazione nel prosieguo. Quindi mi pare che sia un impegno
assolutamente normale, in linea, ragionevole con quello che è
l'orientamento che dobbiamo oggi assumere, altrimenti forse a
questo risultato si arriverebbe attraverso la normativa nazionale,
ma è un peccato che non sia la Regione stessa a darsi questo
obiettivo e ad essere sufficientemente precisa in questa
direzione.
Ci sono naturalmente, in un provvedimento che ha avuto questa
genesi un po' alluvionale, alcune altre osservazioni che dovrebbero
essere fatte e che ci dovrebbero portare a considerare delle
piccole discrasie e delle piccole anomalie. Crediamo che in questo
momento faccia premio la necessità di aprire questa porta e di
rimettere a un momento successivo, che auspichiamo abbastanza
ravvicinato, un momento di normalizzazione, di rivisitazione di
tutta la legislazione. Qui ci sono alcuni paradossi che dovrebbero
essere individuati ed essere opportunamente colti. Ci sono ad
esempio delle differenze per quanto riguarda gli ampliamenti fra la
ristorazione e la struttura ricettiva, alcuni dei quali sono
subordinati al parere del consiglio comunale, altri invece ne
vengono esonerati rimettendoli semplicemente alla commissione
edilizia. Credo che vada in prospettiva e molto rapidamente trovata
una uniformità di legislazione su questo.
Noi ci fermiamo qui, sostenendo questo provvedimento
prevalentemente per la necessità economica di questo momento, ma
con un impegno per parte nostra e ci auguriamo anche per parte dei
colleghi di questo Consiglio, a rimettere mano alla materia in modo
più armonico in occasione di un prossimo intervento legislativo.
Grazie.
Président
- La parole au Conseiller Donzel.
Donzel (PD)
- Egregio Presidente, care colleghe e cari
colleghi. Il giudizio che noi diamo su questo provvedimento è
certamente legato alla condizione che stiamo vivendo, quindi in
parte legato anche al dibattito che è stato tenuto in questo
Consiglio in questa seduta, nel senso che l'economia, le difficoltà
che viviamo necessitano di provvedimenti che rilancino le attività
che sono per noi quelle trainanti, come quella turistica. Quindi,
dare un segnale di attenzione al settore del turismo è
assolutamente fondamentale, soprattutto quando ci riferiamo alla
ricettività alberghiera e a quello che ne consegue in termini di
reddito che riesce a portare all'intero tessuto regionale.
Le statistiche, almeno quelle di cui dispongo io, ci dicono che
la Valle d'Aosta è in testa a livello regionale e nei confronti
anche con le province per la costruzione di seconde case; paga poi
a caro prezzo questo tipo di sua caratterizzazione in termini di
capacità di acquisire visitatori e persone che vengono negli
esercizi alberghieri. É quindi necessario che si ponga fine a un
certo tipo di percorso e se ne immagini un altro. Penso che questo
provvedimento, anche se arriva forse in maniera non così organica,
come hanno detto alcuni, potrebbe segnare l'inizio di una svolta,
l'inizio di un'attenzione di tipo diverso al modo di affrontare il
tema del turismo in Valle d'Aosta. É in questo senso che guardiamo
con attenzione a questo provvedimento, non nascondendo che esistono
delle preoccupazioni che questi interventi siano il più qualificati
possibile, che questi interventi tengano conto non solo del
rispetto di norme di carattere tecnico, che siano adeguati alle
normative, ma che siano anche apprezzabili dal punto di vista
estetico. Questo è assolutamente indispensabile: che non siano la
generazione di brutture. Dobbiamo essere coscienti da questo punto
di vista che se facciamo un intervento di questo tipo, lo facciamo
perché vogliamo qualificare meglio la Valle d'Aosta e quindi non
vedere funghi che spuntano dappertutto, ma vedere strutture che
siano anche belle, moderne, adeguate ai tempi, oltre che rispettose
di norme, perché si possono rispettare le norme sanitarie e tutte
le norme e i vincoli che ci sono, e creare delle brutture. Quindi
da questo punto di vista serve che ci sia un segnale anche in
quella direzione, che ci sia attenzione da quel punto di vista.
Noi abbiamo voluto segnalare con un emendamento il fatto che
riteniamo che questo tipo di provvedimento vada nella direzione di
puntare sull'imprenditoria vera, l'impresa vera, quindi abbiamo
proposto che all'articolo 90bis della legge regionale 11/1998
introdotto dall'articolo 2 del disegno di legge n. 28, alla lettera
a) del comma 2, siano aggiunte queste parole, alla fine: "purché
sia presentato un piano di ripresa dell'attività entro un anno
dalla conclusione dei lavori". Cosa significa? Che esistono
strutture che non sono in questo momento attive. Certamente ci sono
i vincoli di destinazione, però: io ho una struttura inattiva,
decido di fare un ampliamento; ma ha senso, se decido di fare un
ampliamento, perché voglio rimettere in moto quella attività, non
per lasciarla lì di nuovo ferma cinque anni in attesa che decorrano
i vincoli di destinazione. Questo sta a significare quello che
abbiamo tentato di scrivere, cioè vogliamo dire: promuoviamo
l'impresa vera, chi vuole fare attività turistica vera, non
promuoviamo chi ha del denaro, lo vuole investire, meglio un
mattone che lasciarli in banca, e lascerà poi per cinque anni ferma
una struttura; non avrebbe alcun senso.
Ecco perché diciamo che là dove non esiste una attività che è
già in essere, perché se l'attività è in essere è evidente che
l'ampliamento sarà seguito da uno sviluppo dell'attività, ma là
dove l'attività non è in essere, è importante che ci sia un
segnale, un impegno da parte di chi decide di fare l'ampliamento di
rimettere in moto l'attività, perché se questo non è, vuol dire che
costruisce, cioè ingrandisce un edificio e aspetta cinque anni che
finisca il vincolo di destinazione, che pure è importante che sia
stato inserito e condivido al fare troppo alta l'asticella del
vincolo di destinazione avrebbe forse frenato in questo momento una
voglia di impresa che già di per sé non cresce spontanea in modo
naturale.
Una battuta rispetto alle norme, alla nota in emendamento
fornita rispetto alla questione dell'eolico. Noi non possiamo che
rallegrarci dopo tante sollecitazioni che si prenda in
considerazione la questione dell'energia eolica e apprezziamo
anche, vediamo con favore che sia stato dato un ruolo ai Comuni in
questo percorso. La Regione aveva tutta la potestà di individuare e
di decidere i siti dove localizzare lo sfruttamento della energia
eolica, ma il riconoscere un ruolo ai Comuni è una cosa che
giudichiamo positivamente.
In questo senso esprimeremo un parere favorevole a questo tipo
di provvedimento.
Président
- Pas d'autres? Je ferme la discussion
générale. La parole à l'Assesseur au tourisme, aux sports, au
commerce et aux transports, Marguerettaz.
Marguerettaz (UV)
- Merci, M. le Président. Innanzitutto
vorrei ringraziare la commissione e il presidente, il relatore,
tutti i commissari, quelli che compongono la commissione e quelli
che hanno voluto partecipare, perché ritengo che questo tema sia
stato trasversalmente un tema che ha visto un atteggiamento
positivo, nel senso che il confronto è stato in un dibattito che
non aveva dei pregiudizi, ma aveva come finalità quella di
predisporre un testo che era funzionale a dare delle risposte a un
settore assolutamente importante.
É chiaro che tutto questo percorso ha portato a delle modifiche
e a delle integrazioni, quindi sicuramente gli emendamenti sono
stati il frutto di un lavoro corale, collegiale. Fa quasi specie
dire che questo è un testo confuso, nel senso che se la
maggioranza, il governo accettano gli emendamenti e i suggerimenti,
è pasticcione, se non li accetta è troppo rigido, quindi delle due
l'una. Personalmente, al di là delle dichiarazioni mi ritengo
soddisfatto per il dibattito e per il clima e alla fine ritengo che
il risultato finale sia di grande equilibrio. Un confronto
importante è stato fatto con tutti i nostri interlocutori, in
primis il consorzio permanente degli enti locali, poi con tutti i
rappresentanti economici delle varie categorie, per cui oggi come
oggi credo che questo provvedimento possa dare il là a un rilancio
delle nostre strutture. Da questo punto di vista abbiamo la
necessità in alcune zone, soprattutto nei centri storici e là dove
i vincoli sono stati più pesanti, di dare una accelerazione
all'ammodernamento e alla qualificazione delle strutture.
Quando abbiamo avuto modo di confrontarci con il settore, con
Buy Valle d'Aosta, abbiamo trovato tutta una serie di
tour
operator
che hanno mosso alcuni rilievi alle strutture che
potevano essere messe a disposizione. Rispetto a questo credo che
il Consiglio regionale e i vari interlocutori abbiano fatto il loro
lavoro. Io non la farò più lunga, perché ringrazio Prola: ha fatto
una relazione molto importante. Avremo modo di vedere nel corso del
dibattito anche l'emendamento presentato riguardo a quanto
descritto dal collega Donzel, credo che possa essere anche questo
accolto, perché non abbiamo nessuna preclusione nell'immaginare dei
piani di impresa, dei piani di azienda, perché è anche verosimile
che di fronte a una struttura chiusa, al di là dell'aspetto
strutturale, dell'aspetto degli investimenti, ci sia anche un
progetto imprenditoriale, un progetto industriale. Quindi da questo
punto di vista ritengo che non leda la finalità del nostro
provvedimento.
Pertanto ringrazio e credo che anche i vari suggerimenti che
vengono dati in corso d'opera, si possa in futuro vedere le
modifiche, i raccordi che possono esserci per creare un'armonia e
un'omogeneità, quindi sotto questo aspetto in futuro si potrà
ritornare, ma adesso è importante dare un segnale e darlo subito,
in modo tempestivo.
Président
- Avant de passer à l'examen article par
article de la proposition de loi, nous devons discuter la
proposition d'ordre du jour, présentée par le groupe du Partito
Democratico et le groupe de Vallée d'Aoste Vive-Renouveau, qui
récite:
Ordine del giorno
Considerata l'importanza economica degli interventi edilizi
assentiti con la presente legge;
Ritenuto indispensabile che gli ampliamenti di superfici e
volumi siano attuati garantendo il miglioramento delle prestazioni
energetiche, igienico-sanitarie e la compatibilità ambientale delle
unità immobiliari oggetto dell'intervento e assicurando l'utilizzo
delle fonti di energia alternative e rinnovabili;
Il Consiglio regionale
Si impegna
ad armonizzare, in occasione del prossimo provvedimento
relativo all'edilizia residenziale, i criteri di intervento per
tutte le opere ampliative, comprese quelle oggetto della presente
legge, definendo criteri uniformi e vincolanti, parametri e
condizioni che determinino il miglioramento della qualità
dell'edificio, l'efficienza energetica, la sostenibilità ambientale
e l'utilizzo delle fonti di energia alternative e
rinnovabili.
La parole à l'Assesseur au tourisme, aux sports, au commerce et
aux transports, Marguerettaz sur l'ordre du jour.
Marguerettaz (UV)
- Adesso non vorrei intervenire in un
dominio non espressamente di competenza dell'assessorato, ma
nell'ordine del giorno si vuole impegnare il Consiglio regionale ad
armonizzare i criteri in occasione del prossimo provvedimento
relativo all'edilizia residenziale.
Noi abbiamo, nella legge che abbiamo approvato l'8 aprile 2008,
l'articolo 3 primo comma lettera b), dove diciamo che l'ampliamento
superiore al 20 percento del volume preesistente fa ricadere quegli
interventi negli interventi che sono quelli delle disposizioni in
materia di rendimento energetico nell'edilizia. Quindi abbiamo
approvato l'8 aprile una legge che dà delle norme in materia di
rendimento energetico dell'edilizia. In quella norma abbiamo
scritto in modo indistinto che tutti gli ampliamenti superiori al
20 percento del volume preesistente ricadono in questa normativa.
Quindi se facciamo degli interventi con degli ampliamenti fino al
40 percento (dal 20 al 40), di fatto dobbiamo sottostare a questo
provvedimento. É la legge 21, quella approvata l'8 aprile 2008, la
certificazione...
(interruzione del Consigliere Louvin, fuori
microfono)
...da zero a 20 non c'è nessun vincolo, ma capite... era questo
che volevo dire, quindi vi chiederemmo di soprassedere, perché
abbiamo già un riferimento normativo dove per degli ampliamenti
significativi che giustificano un irrobustimento della
progettazione degli interventi per il risparmio energetico, abbiamo
una norma che è vigente perché indistinta, dice: gli ampliamenti
... del 20 percento.
Président
- La parole au Conseiller Louvin.
Louvin (VdAV-R)
- Fatto salvo l'esame un po' più
dettagliato di questa norma, Assessore, se il principio è
condiviso, non vedo la difficoltà. Qui si tratta di coprire un arco
che è da zero a 40 percento, cioè di andare a coprire l'insieme di
questi interventi ampliativi; credo che nessuno si metta a fare un
intervento ampliativo del 2, del 3 percento. Ci sono interventi già
significativi a partire dal 5, dal 10, al 15 percento trattandosi
di immobili non di piccolo momento, stiamo parlando di alberghi,
stiamo parlando di realtà che possono avere migliaia e migliaia di
metri quadrati, quindi chiedere, anzi per il momento semplicemente
impegnarsi, a fare il raccordo con la normativa che adotteremmo, mi
pare di assoluta tranquillità. Si tratta di un problema di armonia
di legislazione: tanto facciamo per il privato e faremo per il
privato, anche se fa un 1 percento di incremento volumetrico, tanto
facciamo anche per l'albeghiero e per il ristorativo e
l'accessorio.
Credo che questa sia una indicazione di principio, che sia una
linea tracciata che non possiamo che condividere. Mi parrebbe un
gesto di buona volontà e di serietà da parte di questo Consiglio:
credo che ce ne siano tutti i presupposti. Mi auguro di aver
interpretato correttamente anche l'opinione dei colleghi del
Partito Democratico che hanno sottoscritto con noi questo
intendimento. Quindi manteniamo questa richiesta e chiediamo alla
Giunta, alla maggioranza, di valutare l'opportunità di aderire a
questo impegno, che sottolineo è di semplice armonizzazione di
legislazione.
Président
- La parole à l'Assesseur aux activités
productives, Pastoret.
Pastoret (UV)
- Grazie, Presidente. Grazie anche
all'Assessore Marguerettaz, che si è occupato di rispondere a
quella questione alla quale forse avrei dovuto porre parola io.
In effetti, quanto è richiesto in questo ordine del giorno è già
stato previsto nella legge 21, che questo Consiglio approvò alla
fine della scorsa legislatura. Una legge che fu proposta
dall'assessore, ma condivisa, discussa e firmata anche da un
nutrito gruppo di consiglieri, per cui ci fu - come chi era
presente in quella assemblea allora ricorderà - un'ampia
convergenza su questa legge.
Non siamo pregiudizialmente contrari alla richiesta che è stata
avanzata, chiederei però la cortesia ai proponenti di poter
valutare quanto segue. Ho in atto in questo momento una modifica
della legge 21, sono quelle modifiche che si fanno sulle leggi per
rimetterle in sesto, per aggiornarne alcuni aspetti. Una di queste
modifiche prevede l'eliminazione di questa quota del 20 percento.
Chiederei pertanto ai proponenti la disponibilità ad accettare che
la modifica che essi hanno presentato venga messa nella 21 e non
faccia oggetto di una modifica da inserire nella prossima legge
sulla casa che verrà presentata, come era già stato annunciato
dalla Giunta, perché ci troveremmo ad avere una disposizione
inserita in un provvedimento e che invece dovrebbe omogeneamente
far parte dell'altra.
Per correttezza devo anche dire che queste modifiche prevediamo
di presentarle all'inizio dell'autunno, pertanto non saranno così
immediate. Però chiederei la cortesia di venire incontro a questa
richiesta, nel qual caso noi accetteremmo volentieri l'approvazione
di questo ordine del giorno.
Président
- La parole au Conseiller Louvin.
Louvin (VdAV-R)
- Grazie, Presidente. Non so se
l'elasticità del Presidente e della procedura consiliare lo
consente: un piccolo ritocco al testo anche con la soppressione
dell'inciso "in occasione del prossimo provvedimento relativo alla
edilizia residenziale" in modo da consentire la dovuta elasticità.
Qui c'è un impegno serio, preso dal governo di fronte
all'assemblea, di fronte alla cittadinanza, quindi crediamo che
questo possa essere più che sufficiente. Con l'interpretazione
autentica dell'Assessore Pastoret siamo dell'opinione che questo
possa avere il suo valore, per quanto ci interessa, che è quello di
fare una rete complessiva di normativa che sia adeguata e che
garantisca prestazioni energetiche oltre che igienico sanitarie e
di compatibilità ambientale adeguate per tutti gli immobili,
compresi quelli oggetto di questo provvedimento legislativo.
Se il Presidente è d'accordo, con l'eliminazione dell'inciso
alla prima riga dell'impegnativa, "in occasione del prossimo
provvedimento relativo all'edilizia residenziale", il resto del
testo rimarrebbe immutato. Grazie.
Presidente
- Rimarrebbe: "ad armonizzare i criteri di
intervento per tutte le opere ampliative...". Va bene? Tout le
monde est d'accord? Je soumets au vote la proposition d'ordre du
jour dans le texte ainsi amendée:
Ordine del giorno
Considerata l'importanza economica degli interventi edilizi
assentiti con la presente legge;
Ritenuto indispensabile che gli ampliamenti di superfici e
volumi siano attuati garantendo il miglioramento delle prestazioni
energetiche, igienico-sanitarie e la compatibilità ambientale delle
unità immobiliari oggetto dell'intervento e assicurando l'utilizzo
delle fonti di energia alternative e rinnovabili;
Il Consiglio regionale
Si impegna
ad armonizzare i criteri di intervento per tutte le opere
ampliative, comprese quelle oggetto della presente legge, definendo
criteri uniformi e vincolanti, parametri e condizioni che
determinino il miglioramento della qualità dell'edificio,
l'efficienza energetica, la sostenibilità ambientale e l'utilizzo
delle fonti di energia alternative e rinnovabili.
Conseillers présents et votants: 29
Pour: 29
Le Conseil approuve à l'unanimité.
Président
- Nous passons maintenant à l'examen article
par article du projet de loi.
Sur l'article 1
er
nous avons l'amendement n° 1 de
l'Assesseur Pastoret qui introduit un nouveau article et
l'amendement n° 2 de l'Assesseur Pastoret.
Emendamento
Prima dell'articolo 1 del disegno di legge 28, è inserito il
seguente:
Art. 01
(Modificazioni al titolo IV della legge regionale 6 aprile
1998, n. 11)
1. Al titolo IV della legge regionale 6 aprile 1998, n. 11
(Normativa urbanistica e di pianificazione territoriale della Valle
d'Aosta), sono aggiunte, in fine, le seguenti parole: " - IMPIANTI
DI ENERGIA EOLICA".
Emendamento
Dopo l'articolo 01 del disegno di legge n. 28, è inserito il
seguente:
"Art. 02
(Modificazioni alla legge regionale 6 aprile 1998, n. 11.
Inserimento dell'articolo 32bis)
1. Dopo l'articolo 32 della 1.r. 11/1998, è inserito il
seguente:
"Art. 32bis
(Disposizioni relative agli impianti di energia
eolica)
1. I Comuni individuano, in sede di adeguamento del PRG ai
sensi dell'articolo 13, gli ambiti territoriali sui quali possono
essere realizzati gli impianti di energia eolica, sulla base delle
linee-guida approvate dalla Giunta regionale con propria
deliberazione.
2. I Comuni che hanno già provveduto all'adeguamento del PRG
ai sensi dell'articolo 13 individuano gli ambiti territoriali di
cui al comma 1 con variante da adottarsi con le modalità e le
procedure di cui all'articolo 16, entro dodici mesi
dall'approvazione delle linee-guida da parte della Giunta
regionale.".
La parole à l'Assesseur aux activités productives, Pastoret.
Pastoret (UV)
- Grazie, Presidente. Sì, vorrei
illustrarli tutti insieme.
Gli emendamenti presentati concernono lo stesso tema, gli
impianti eolici. Abbiamo ritenuto importante con l'occasione di
questa modifica della legge 11 introdurre alcune disposizioni utili
a consentire ai Comuni di potersi dotare degli strumenti necessari
per poter avere un opportuno governo del territorio, in relazione
alla realizzazione di questi impianti.
Vorrei dire in premessa che riteniamo sia assolutamente
importante sviluppare quanto più possibile la produzione di energia
anche attraverso le fonti rinnovabili; sosteniamo questa intenzione
peraltro con strumenti legislativi, la legge 3/2006 di questa
Regione che è in vigore, e finanziari. Riteniamo anche, però, che
tutto ciò vada fatto nell'ottica di avere il massimo rendimento
degli interventi attraverso una razionalizzazione degli stessi,
perché spesso ci è già accaduto di assistere al fatto che
entusiasmi momentanei conducessero all'assunzione di decisioni e di
scelte, che poi hanno prestato il fianco a molte contraddizioni e a
volte a conseguenze negative.
Ad oggi sulle fonti rinnovabili, che ci vedono fortemente
favorevoli al loro sviluppo, è però necessario intervenire per
regolamentare - per l'eolico in particolare - alcuni processi. Ad
oggi le procedure di installazione di impianti eolici sono
sottratte di fatto ai soggetti che abitudinariamente sono deputati
in tutti gli altri casi a governare il territorio, cioè gli enti
locali, i Comuni. Vorrei ricordare brevissimamente che il decreto
legislativo dello Stato del 2003, il 387, prevede che per quanto
riguarda la realizzazione di impianti eolici sotto i 60
chilowattora di potenza si applichi la disciplina di denuncia di
inizio attività; al di sopra di questa dimensione sono le Regioni
che decidono, rilasciando una autorizzazione, che costituisce ove
occorra addirittura variante allo strumento urbanistico con una
procedura di carattere unilaterale.
Ci sembrava quindi opportuno, per tutto quello che abbiamo
sempre detto in quest'aula e non solo, per il dovuto rispetto che
abbiamo dei Comuni e della loro capacità e della loro prerogativa
di governare il territorio, che senza cedere nei tempi necessari,
rapidi da assolvere per andare verso le fasi autorizzative, ad essi
fosse riportata la potestà di governare il loro territorio con
delle indicazioni da fare proprie sia nei piani regolatori, sia
nelle norme tecniche di attuazione.
Peraltro abbiamo già cercato quando abbiamo discusso della legge
VIA/VAS in questo Consiglio di introdurre qualche disposizione, là
dove abbiamo detto che per gli impianti dai 100 chilowattora in su,
questi dovevano essere sottoposti a procedura di impatto ambientale
e dove abbiamo anche detto che quelli per una potenza compresa fra
20 a 100 chilowattora dovevano essere sottoposti a una verifica di
assoggettabilità.
Tutto questo quindi lo abbiamo proposto perché le attuali
procedure sfuggono e si sottraggono a quei principi fondamentali
che sono alla base del nostro sistema amministrativo, il governo
del territorio. Approfittiamo quindi di questa occasione della
modifica della legge 11 e del fatto che i Comuni siano anche in
fase di modifica dei loro piani regolatori: per presentare questi
emendamenti, affinché vengano individuati e regolati nei piani
regolatori gli ambiti di insediamento degli impianti eolici.
Prevediamo poi al comma 2 che, per i Comuni che già hanno
superato la fase di approvazione del piano regolatore vigente, si
possa porre rimedio a questo, mettendo in funzione le procedure che
prevediamo con gli emendamenti attraverso una variante non
sostanziale, quindi in tempi molto rapidi, integrando in tal modo
il loro piano regolatore.
Ovviamente su questa fase e proprio per evitare fughe in avanti,
con l'emendamento 3 sospendiamo le richieste di installazione e
stabiliamo una moratoria che però vogliamo anche rendere breve. É
questa la ragione per cui fissiamo dei tempi di un anno per la
modifica di quei piani regolatori attraverso una procedura di
revisione non sostanziale del piano.
Ovviamente non possiamo pensare che i Comuni da soli, senza
avere le competenze del caso su una materia così intricata e
complessa, debbano affrontare questi temi in solitudine, ed è
perciò che sono previste delle linee guida, al fine di poter
fornire ai Comuni chiare e precise indicazioni in merito, sulla
base delle esigenze che avranno di sviluppare non tanto la
individuazione delle zonizzazioni, perché questa è una competenza
che sta a loro, ma gli elementi tecnici da poter inserire nelle
norme di piano che sono un elemento che dobbiamo essere in grado di
fornire loro.
Per questo sono previste delle linee guida: su queste ho già
avuto modo in passato, soprattutto discutendone con il Consigliere
Donzel già in questo Consiglio, di dire qual è il nostro
orientamento. Ovviamente dei tecnici, dei professionisti hanno
lavorato su queste linee guida, esse sono sostanzialmente pronte;
questo è un elemento importante per poi dare seguito a quello che
prevediamo con gli emendamenti. Tutto ciò senza favorire delle
inerzie che poi non consentono alle cose di muoversi, perché poi le
risposte bisogna darle ai cittadini, e a coloro che hanno già
investito denaro per progettare e immaginare di poter realizzare
impianti eolici. Ho preso un impegno qui già con il Consigliere
Donzel e non ho difficoltà a ribadirlo: queste linee guida verranno
presentate alla competente commissione anche se saranno approvate
dalla Giunta, ma desidero che questo percorso, questi temi e queste
conoscenze siano condivise quanto più possibile.
Per quanto riguarda alcuni altri aspetti che riguardano i
Comuni, voglio dare risposta a quanto ha richiesto nel suo
intervento il Consigliere Louvin. Sul parere degli enti locali, gli
emendamenti per la loro natura non sono sottoposti né sottoponibili
a parere preventivo, quindi dal punto di vista formale non è
partita una richiesta in questo senso presso gli enti locali. Ma
siccome già di linee guida si parlava e già si era affrontato
questo argomento sul come e in quale modo governare questi processi
legati all'eolico sul territorio, questa questione non è nuova. Già
eravamo rimasti intesi che avremmo fatto alcuni passaggi presso il
consorzio degli enti locali, per presentare l'eolico e presentare
le linee guida. Ciò nonostante, siccome la decisione di presentare
questi emendamenti è stata subitanea, visto che facendo il conto di
cosa succedeva è cresciuto il miraggio dell'eolico e molti, alcuni
a ragione, crediamo molti altri sulle ali di un entusiasmo un po'
esagerato, tendono a voler cercare di inseguire questa nuova
chimera, abbiamo ritenuto che non si dovessero frapporre troppi
indugi e fermare questa cosa prima che partisse con effetti
negativi. Per cui ho informato verbalmente il presidente del CELVA
di questa nostra intenzione, garantendo e confermando l'impegno a
presentarci con loro per presentare le linee guida e individuare
anche gli strumenti di sostegno ai Comuni, soprattutto per gli
aspetti tecnici delle norme di attuazione, per fare in modo che
possano con il minor disagio possibile procedere a dotarsi, anche
dal punto di vista normativo e non solo delle zonizzazioni, degli
strumenti idonei per poter poi governare la questione
dell'eolico.
Mi rendo conto che questo tema avrebbe dovuto avere un
approfondimento più ampio e preliminare, mi si potrà dire che non
era il caso di giungere qui con questo strumento; lo capisco però
c'era da un lato la necessità di intervenire per fare il punto
della situazione, e questo andava fatto in tempi rapidi perché le
situazioni stanno precipitando. Non sottrarrò ai consiglieri la
possibilità di dibattere e di approfondire questo tema e per questo
verrò volentieri in commissione con i tecnici ad illustrare l'iter
successivo del tutto, nonché gli indirizzi contenuti nelle linee
guida.
Sottolineo in chiusura che non siamo i soli che hanno scelto
questa strada, perlomeno noi abbiamo scelto questa strada che è
stata quella di rapportarci al territorio, ai Comuni, agli
strumenti urbanistici. Altre Regioni dopo gli eccessi di entusiasmo
e di zelo iniziali, sono intervenute con dei provvedimenti tampone,
proprio per bloccare l'installazione e la realizzazione di parchi
eolici in modo un po' disordinato ed esagerato ed è il caso della
regione Puglia e della regione Basilicata.
Président
- Je soumets au vote l'amendement n° 1 de
l'Assesseur Pastoret:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'amendement n° 2 de
l'Assesseur Pastoret:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 1
er
dans son ensemble:
Conseillers présents et votants: 29
Pour: 29
Le Conseil approuve à l'unanimité.
Président
- A l'article 2 il y a l'amendement du Partito
Democratico qui récite:
Emendamento
Al disegno di legge regionale n. 28 l'articolo 90bis della
legge regionale 11/98, introdotto dall'articolo 2 del disegno di
legge regionale n. 28, alla lettera a) del comma 2 sono aggiunte in
fine le seguenti parole: "e purché sia presentato un piano di
ripresa dell'attività entro un anno dalla conclusione dei
lavori"
La parole au Conseiller Louvin.
Louvin (VdAV-R)
- Grazie. Gradiremmo soltanto capire
meglio, collega Donzel, la natura di questo piano di ripresa
dell'attività, perché piano di ripresa non è uno strumento
codificato in nessun modo. Solo capire se c'è una idea che debba
essere un piano finanziario, presentato da chi, con dei requisiti o
se è una semplice dichiarazione che si considera utile, perché
condividiamo sicuramente la necessità che si tratti di
riattivazioni reali e non fittizie ed effettivamente l'articolo in
sé e per sé è debole nelle prescrizioni, ma volevo solo capire
meglio cosa si intende per piano di ripresa dell'attività entro un
anno dalla conclusione dei lavori e quale efficacia ritiene che
debba avere questo atto.
Président
- La parole au Conseiller Donzel.
Donzel (PD)
- Se andiamo a guardare l'efficacia del
provvedimento del vincolo quinquennale - lo spiegavo prima -
effettivamente il vincolo quinquennale ha quella efficacia zero,
nel senso che la persona in questione si mette a costruire, aspetta
cinque anni, dopo di che decade il vincolo.
L'idea di presentare un piano significa presentare
all'assessorato una idea con cui si vuole rilanciare e riaprire
l'attività, quindi a conclusione dei lavori ci si prende un impegno
pubblico di rimettere in piedi l'attività imprenditoriale,
qualificando che tipo di attività imprenditoriale, quindi definendo
in modo ancora più dettagliato, e non solo nella pianificazione di
tipo urbanistico, il tipo di attività che si intende riprendere
collegato con l'attività preesistente che era stata abbandonata o
lasciata in sospeso già da diversi anni, in alcuni casi.
Quindi non è semplicemente un vincolo, è un impegno a un vero e
proprio piano di attività imprenditoriale che segnala l'esigenza di
questa volontà di rifare impresa in quel settore. Io lo giudico una
cosa...
Louvin
(fuori microfono) ...del proprietario?
Donzel (PD)
- ...si, del proprietario. Lo ritengo una
cosa estremamente importante.
Président
- La parole au Vice-président Chatrian.
Chatrian (VdAV-R)
- Per comunicare la nostra astensione
su questo emendamento, in quanto è un impegno e
"ça suffit"
.
I vincoli e gli inserimenti legislativi sono legati da un lato alla
parte urbanistica e dall'altro alla parte di concessione. E quindi
è un impegno che vorremmo non andasse a creare ulteriore
documentazione e ulteriori piani finanziari che a monte
probabilmente ci sono nel momento in cui uno inizia l'iter vero e
proprio di un ampliamento. Dato l'argomento così importante,
delicato e - ahimé impegnativo - in questo periodo, andiamo pure a
premiare chi ha voglia di mettersi in discussione fino in fondo
senza gravare con ulteriori richieste!
Président
- Je soumets au vote l'amendement du Partito
Democratico:
Conseillers présents: 28
Votants: 23
Pour: 23
Abstentions: 5 (Bertin, Cerise Giuseppe, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 2 dans le texte
ainsi amendé:
Articolo2
(Inserimento dell'articolo 90bis)
1. Dopo l'articolo 90 della l.r. 11/1998 è inserito il
seguente:
"Art. 90bis
(Ampliamento di esercizi di ristorazione e di strutture
alberghiere nelle more dell'adeguamento dei PRG)
1. Nelle more dell'adeguamento dei PRG ai sensi e secondo le
modalità stabilite dagli articoli 13 e 15 e, comunque, sino
all'effettuazione degli adempimenti di cui all'articolo 15, comma
10, gli esercizi di somministrazione di alimenti e bevande di cui
all'articolo 2, comma 1, lettera d), del regolamento regionale 11
ottobre 2007, n. 2 (Definizione dei requisiti igienico-sanitari per
l'esercizio delle attività di somministrazione di alimenti e di
bevande, ai sensi dell'articolo 20, comma 5, della legge regionale
3 gennaio 2006, n. 1), e quelli di cui alla lettera c) del medesimo
comma che intendano acquisire i requisiti previsti per la tipologia
di cui alla lettera d) possono formare oggetto di ampliamento
mediante il mutamento di destinazione d'uso di volumi preesistenti
o interventi che comportino incremento volumetrico, purché in
misura non superiore al 40 per cento del volume esistente alla data
del 31 marzo 2009, nel rispetto dei requisiti di salubrità e
igienico-sanitari, ai sensi della normativa vigente in
materia.
2. Nelle more dell'adeguamento dei PRG ai sensi e secondo le
modalità stabilite dagli articoli 13 e 15 e, comunque, sino
all'effettuazione degli adempimenti di cui all'articolo 15, comma
10, gli alberghi esistenti, come definiti dall'articolo 2, comma 3,
della legge regionale 6 luglio 1984, n. 33 (Disciplina della
classificazione delle aziende alberghiere), ivi compresi quelli
ricadenti all'interno delle zone territoriali di tipo A, possono
essere ampliati, purchè in misura non superiore al 40 per cento del
volume esistente alla data del 31 marzo 2009, per soddisfare
esigenze connesse al miglioramento e al potenziamento dei servizi
offerti, all'adeguamento delle condizioni igienico-sanitarie e
funzionali all'efficienza energetica, anche con aumento della
capacità ricettiva. Tale disposizione si applica anche:
a) agli alberghi, come definiti dall'articolo 2, comma 3,
della l.r. 33/1984, che, pur avendo ottenuto la classificazione
regionale ai sensi della l.r. 33/1984 medesima e l'autorizzazione
comunale all'esercizio, non siano in attività o la cui attività sia
temporaneamente cessata, purché non ne sia mutata la destinazione
d'uso e purché sia presentato un piano di ripresa dell'attività
entro un anno dalla conclusione dei lavori;
b) alle strutture in fase di realizzazione alla data del 31
marzo 2009, assentite da concessione edilizia con espressa
destinazione alberghiera, ancorché eventualmente non
ultimate.
3. Agli incrementi volumetrici realizzati ai sensi del
presente articolo si applicano gli eventuali vincoli di
destinazione di natura urbanistica già gravanti sull'immobile
oggetto d'intervento purché di durata residua non inferiore a 5
anni. Qualora sull'immobile oggetto d'intervento non vi sia alcun
vincolo di destinazione o vi sia, alla data di dichiarazione di
abitabilità delle opere relative all'incremento volumetrico, un
vincolo la cui durata residua è inferiore a 5 anni, al medesimo si
applica comunque un vincolo di durata pari a 5 anni a decorrere
dalla predetta data. Il vincolo di destinazione è trascritto nei
registri immobiliari a cura e spese del beneficiario.
4. Gli interventi di cui al presente articolo, realizzabili
in deroga a quanto disposto dall'articolo 99, sono assentiti dai
Comuni nelle forme previste dall'articolo 59, comma 1, lettere a) e
bbis), fatti salvi i diritti di terzi ed il rispetto delle
disposizioni di cui al titolo V, eccettuate quelle di cui al capo
II del medesimo titolo, previo parere favorevole della struttura
regionale competente in materia di turismo relativamente al
rispetto della disciplina sulla classificazione alberghiera di cui
alla l.r. 33/1984, quando si tratti degli interventi di cui al
comma 2, e delle strutture regionali competenti in materia di beni
culturali e di tutela del paesaggio, quando si tratti di interventi
ricadenti su beni tutelati ai sensi del d.lgs. 42/2004 o nelle zone
territoriali di tipo A, in deroga, in tale ultimo caso, alle
condizioni e ai vincoli ulteriori di cui all'articolo 52, comma 4,
lettera i).
5. Fatta salva la dotazione di parcheggi esistenti nel limite
fissato dai parametri urbanistici inerenti alla quantità minima
stabilita dal PRG o dal regolamento edilizio, gli interventi di cui
al presente articolo che comportino incremento di capienza o di
capacità ricettiva, ad eccezione di quelli ricadenti nelle zone
territoriali di tipo A, devono assicurare la creazione di posti
auto aggiuntivi rapportati esclusivamente alla maggiore capienza o
capacità ricettiva, anche al di fuori del lotto oggetto
d'intervento purché a distanza non superiore a 300 metri, in misura
pari ad almeno il 50% dei parametri urbanistici medesimi.
6. Le volumetrie assentite ai sensi del presente articolo,
che eccedono quelle assentibili nel rispetto delle norme di piano,
non concorrono alla verifica degli equilibri funzionali stabiliti
dal PRG.
7. Le disposizioni di cui al presente articolo prevalgono
sulle norme dei piani e dei regolamenti e le
sostituiscono.".
2. I Comuni, entro 6 mesi dalla data di entrata in vigore
della presente legge, stabiliscono con deliberazione del Consiglio
comunale i criteri, le modalità, le condizioni ed i parametri
necessari per l'individuazione degli esercizi di somministrazione
di alimenti e bevande che possono beneficiare degli incrementi
volumetrici di cui all'articolo 90bis della l.r. 11/1998, come
inserito dal comma 1. Nelle more dell'approvazione degli atti
comunali, gli esercizi di somministrazione di alimenti e bevande
che intendano realizzare incrementi volumetrici ai sensi del
predetto articolo possono formulare apposita istanza al Comune
interessato corredata da un elaborato planimetrico e da una
relazione che illustri l'intervento e ne motivi la valenza
turistica. Il Comune, entro 60 giorni dalla data di presentazione
dell'istanza, decide in merito al suo accoglimento. Il silenzio del
Comune, decorso il predetto termine, equivale a provvedimento di
accoglimento dell'istanza.
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 3:
Conseillers présents et votants: 30
Pour: 30
Le Conseil approuve à l'unanimité.
Président
- A l'article 4 il y a l'amendement n° 3 de
l'Assesseur Pastoret, qui récite:
Emendamento
Dopo il comma 2 dell'articolo 4 del disegno di legge n. 28, è
inserito il seguente:
"2bis. I procedimenti relativi alla realizzazione di impianti
di energia eolica, in corso alla data di entrata in vigore della
presente legge, sono sospesi sino all'individuazione da parte dei
comuni degli ambiti territoriali di cui all'articolo 32bis della
1.r. 11/1998. come introdotto dall'articolo 02".
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 4 dans le texte
ainsi amendé:
Articolo 4
(Abrogazione e disposizione transitoria)
1. L'articolo 27 della legge regionale 24 dicembre 2007, n.
34 (Manutenzione del sistema normativo regionale. Modificazioni di
leggi regionali e altre disposizioni), è abrogato.
2. L'articolo 27 della l.r. 34/2007, abrogato dal comma 1,
continua a trovare applicazione per gli interventi di ampliamento
ivi previsti, compresi quelli riferiti ad immobili ricadenti nelle
zone territoriali di tipo A, per i quali il procedimento volto
all'ottenimento del relativo titolo abilitativo risulti già avviato
alla data di entrata in vigore della presente legge e non ancora
concluso alla medesima data.
2bis. I procedimenti relativi alla realizzazione di impianti
di energia eolica, in corso alla data di entrata in vigore della
presente legge, sono sospesi sino all'individuazione da parte dei
Comuni degli ambiti territoriali di cui all'articolo 32bis della
1.r. 11/1998, come introdotto dall'articolo 2.
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 5:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote la loi dans son
ensemble:
Conseillers présents et votants: 30
Pour: 30
Le Conseil approuve à l'unanimité.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK