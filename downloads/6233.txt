Consiglio Regionale della Valle d'Aosta - Oggetto del Consiglio n. 696 del 11 luglio 1984 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 696 del 11 luglio 1984 - Resoconto
OGGETTO N. 696/VIII - RATIFICA DI DELIBERAZIONI ADOTTATE
DALLA GIUNTA REGIONALE IN VIA D'URGENZA.
Oggetto n. 3496 in data 8 giugno 1984:
Lavori
di risagomatura del piano viabile e stesa del manto di usura in
conglomerato bituminoso su alcuni tratti delle strade regionali di
Champorcher, Antagnod e del Colle di Joux - Appalto dei lavori a
licitazione privata - Approvazione ed impegno di spesa.
PRESIDENTE:
Ha chiesto di parlare il Consigliere Millet,
ne ha facoltà.
MILLET - (P.C.I.):
Vorrei chiedere se questo lavoro è già
stato assegnato, a chi, e quale ribasso d'asta - o aumento - c'è
stato.
PRESIDENTE
: Ha chiesto di parlare l'Assessore ai Lavori
Pubblici Chabod, ne ha facoltà.
CHABOD - (D.C.):
E' stato assegnato, però devo telefonare
per sapere a chi, e poi ne informerò il Consigliere Millet.
E' un ribasso del 4,50%.
PRESIDENTE
: Metto in approvazione la ratifica della
deliberazione in oggetto. Essendo risultate nulle le prime due
votazioni, si procede alla votazione per schede:
VOTAZIONE PER SCHEDE SEGRETE
ESITO DELLA VOTAZIONE
Presenti: 31
Votanti: 30
Astenuti: 1 (Pedrini)
Favorevoli: 24
Contrari: 4
Schede nulle: 2
Il Consiglio approva
Oggetto n. 3497 in data 8 giugno 1984
: Lavori
di risagomatura del piano viabile e stesa del manto di usura in
conglomerato bituminoso su alcuni tratti delle strade regionali di
Saint-Marcel, Saint-Barthélemy e Torgnon - Appalto dei lavori a
licitazione privata - Approvazione ed impegno di spesa.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.):
Vorrei chiedere all'Assessore
Chabod dei chiarimenti per quanto riguarda il deliberato. Al punto
2, dove parla di opere accessorie per 5 milioni 300 mila è
importante conoscere di cosa si tratta.
Prego l'Assessore di darmi una risposta precisa al riguardo.
PRESIDENTE
: Ha chiesto di parlare il Consigliere Millet,
ne ha facoltà.
MILLET - (P.C.I.):
Anche qui vorremmo sapere la ditta che
ha vinto il ribasso d'asta, ed inoltre il nome delle ditte invitate
a questa gara di appalto.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Volevo sapere dall'Assessore se tutte
queste ditte che vincono gli appalti sono sempre le stesse oppure
cambiano, cioè se una ditta vince l'appalto di una strada, potrebbe
anche vincere l'appalto di un'altra strada oppure no?
PRESIDENTE:
Ha chiesto di parlare l'Assessore ai Lavori
Pubblici Chabod, ne ha facoltà.
CHABOD - (D.C.):
Sono dolente di dover rispondere al
Consigliere Baldassarre che non so cosa sono le opere accessorie
per le bitumature, mi informo e glielo farò sapere.
Al Consigliere Aloisi: gli appalti sono appalti, invitiamo
sempre tutti; poi chi li vince li vince.
Rispondendo al Consigliere Millet dico che ha vinto la CO.GE.CO.
con il 4,05%.
PRESIDENTE:
Si passa alla votazione per scrutinio segreto
della ratifica della deliberazione in oggetto. Essendo risultate
nulle le prime due votazioni, si procede alla votazione per schede
segrete.
VOTAZIONE PER SCHEDE SEGRETE
ESITO DELLA VOTAZIONE
Presenti: 33
Votanti: 33
Favorevoli: 24
Contrari: 6
Schede nulle: 3
Il Consiglio approva
Oggetto n. 3498 in data 8 giugno 1984:
Lavori
di risagomatura del piano viabile e stesa del manto di usura in
conglomerato bituminoso su alcuni tratti delle strade regionali di
Pontey, Grand Pollein e Pila - Appalto dei lavori a licitazione
privata - Approvazione ed impegno di spesa.
PRESIDENTE:
Ha chiesto di parlare il Consigliere Millet,
ne ha facoltà.
MILLET - (P.C.I.):
Anche su questa delibera vorremmo
sapere la ditta che ha vinto la gara ed il ribasso d'asta.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Su questa delibera vorrei
sapere il numero di ditte che sono state invitate e possibilmente
l'elenco che l'Assessore Chabod aveva promesso di darci stamani in
proposito ad un'altra delibera, ma che non vedo ancora
arrivare.
PRESIDENTE
: Ha chiesto di parlare l'Assessore ai Lavori
Pubblici Chabod, ne ha facoltà.
CHABOD - (D.C.):
L'ha vinta la ditta Montrosset con 3,40%
di ribasso.
Volevo rispondere al Consigliere Baldassarre per quanto riguarda
le opere accessorie nella precedente deliberazione: queste sono gli
attraversamenti, i tombini che devono essere messi.
Le ditte iscritte in Valle d'Aosta e che hanno gli impianti sono
sei.
PRESIDENTE
: Metto in approvazione la votazione della
ratifica della deliberazione in oggetto per scrutinio segreto. La
prima votazione è risultata nulla pertanto si procede alla seconda
votazione:
VOTAZIONE A SCRUTINIO SEGRETO
ESITO DELLA VOTAZIONE
Presenti: 29
Votanti: 29
Favorevoli: 20
Contrari: 9
Il Consiglio approva
Si dà atto che dalle ore 17,21 assume la Presidenza il Vice
Presidente Franco De Grandis.
Oggetto n. 3499 in data 8 giugno 1984:
Lavori
di costruzione di un viadotto in fregio alla sponda destra della
Dora Baltea tra le località Chavonne ed il capoluogo di Villeneuve
- Approvazione di perizia suppletiva - Approvazione ed impegno di
spesa.
PRESIDENTE:
Ha chiesto di parlare il Consigliere
Riccarand, ne ha facoltà.
RICCARAND - (N.S.):
Qui si tratta di una perizia
suppletiva: il viadotto in fregio alla sponda destra della Dora
Baltea fra Chavonne ed il Capoluogo di Villeneuve. C'era stato un
appalto per 1 miliardo 100 milioni, erano stati aggiudicati i
lavori per un importo di 699 milioni, c'è una perizia suppletiva
per 200 milioni.
Quello che sorprende in questa deliberazione è il fatto che la
perizia suppletiva viene giustificata con la necessità di eseguire
contestualmente al viadotto degli interventi di sistemazione
idraulica della Dora. Credo che nel momento in cui è stato
progettato il viadotto, si sapeva fin dall'inizio che, poiché il
viadotto correva in fregio alla Dora, sarebbero stati necessari
questo genere di lavori di sistemazione idraulica; quindi non
capisco per quale motivo non siano stati previsti nel progetto
iniziale.
La deliberazione dice: "L'Assessore riferisce che il competente
ufficio dell'Assessorato ha ritenuto indifferibile oltre alle opere
già previste nel progetto principale, il ripristino di arginature
esistenti e la costruzione di nuove difese spondali a protezione
anche del costruendo viadotto". E poi nella perizia suppletiva
vediamo una serie di lavori sempre inerenti a questi lavori di
arginatura, però ce ne sono anche altri che con questi non hanno
niente a che vedere. Mi riferisco in particolare alla fornitura e
posa di ringhiera; non capisco che rapporto abbia con l'arginatura
e la regimazione idraulica della Dora o con il conglomerato
bituminoso.
Vorrei avere in merito chiarimenti da parte dell'Assessore
competente.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI - (M.S.I.):
In questa delibera si è deciso di
affidare l'esecuzione dei lavori alla CO.GE.CO. di
Pont-Saint-Martin; questa ditta ha fatto un ribasso d'asta del
22,30%. Chiedo all'Assessore: era necessario ridarla a questa
ditta, oppure c'è stata un'altra ditta che ha partecipato con un
ribasso d'asta superiore?
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
In questa delibera, in cui già
erano stati stanziati 1 miliardo 100 milioni, all'improvviso si
scopre che esistono dei lavori suppletivi e quindi si sceglie la
strada più facile che è quella di approvare una perizia suppletiva,
per cui automaticamente l'impresa CO.GE.CO. prende quest'altro
appalto di oltre 236 milioni.
La domanda che vorrei fare all'Assessore è la seguente: quando
si fa un progetto in cui ci sono delle opere, come in questo caso,
ed è stata preventivata una spesa di 1 miliardo e 100 milioni,
lascia delle perplessità una perizia suppletiva di 236 milioni,
anche perchè in questo tipo di lavori non esistono imprevisti, è un
lavoro normale per cui sono già sufficienti 1 miliardo 100
milioni.
La seconda domanda è invece: come mai sempre e poi sempre
interviene la CO.GE.CO.?
PRESIDENTE
: Ha chiesto di parlare l'Assessore ai Lavori
Pubblici Chabod, ne ha facoltà.
CHABOD - (D.C.):
Cominciamo dal Consigliere Aloisi: se ha
fatto il 22%, vuol dire che ha fatto il ribasso più alto, dunque la
ditta è la CO.GE.CO..
Rispondendo ai Consiglieri Baldassarre e Riccarand, ci siamo
trovati qui con un progetto che non aveva tenuto conto del flusso
d'acqua che c'era, perchè quel viadotto aveva intasato una certa
arcata. Di questo ce ne siamo accorti solo dopo aver dato l'appalto
dei lavori. Però il problema è un altro: non era prevista tutta
l'arginatura lungo il viadotto e lì purtroppo abbiamo dovuto farla
per paura della piena.
Poi c'era tutta l'altra sponda, dove c'era una arginatura già
fatta che secondo gli uffici dell'Assessorato non reggeva. Facendo
il viadotto, l'acqua aveva preso una direzione un po' più a
sinistra - anche se non a sinistra come il Consigliere Riccarand -
per cui abbiamo dovuto per forza fare questi lavori, in seguito
anche ad una petizione del Sindaco del Comune di Villeneuve e dei
consorzisti. Abbiamo constatato che avevano ragione, ed abbiamo
dovuto procedere con tutte queste opere, altrimenti vi sarebbe
stato un danno ancora maggiore perchè l'acqua, in caso di piena,
avrebbe portato via addirittura delle case.
Per quanto riguarda il parapetto, non era prevista una ringhiera
così, ma più bassa; siccome il viadotto è abbastanza alto, una
ringhiera più bassa era pericolosa, pertanto abbiamo dovuto
aumentarne l'altezza.
Sulla questione del bitume (di differenza, non c'è neanche un
milione) abbiamo prolungato un po' di più l'asfalto per poter
arrivare ad un certo livello.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Mi spiace dover rifare la
domanda all'Assessore, ma dovrebbe farmi la cortesia di spiegarmi
come mai questa CO.GE.CO. è onnipresente.
PRESIDENTE
: Ha chiesto di parlare l'Assessore ai Lavori
Pubblici Chabod, ne ha facoltà.
CHABOD - (D.C.):
Sono gli appalti: quelli che fanno i
ribassi fanno i ribassi.
PRESIDENTE
: Metto in approvazione la ratifica della
deliberazione in oggetto. Essendo risultate nulle le prime due
votazioni, si procede alla votazione per schede segrete:
VOTAZIONE PER SCHEDE SEGRETE
ESITO DELLA VOTAZIONE
Presenti: 32
Votanti: 31
Astenuti: 1 (Pedrini)
Favorevoli: 22
Contrari: 4
Schede nulle: 4
Schede bianche: 1
Il Consiglio approva
Objet n. 3518 en date du 8 juin 1984
:
Approbation et liquidation d'une subvention de 8.500.000 de lires
en faveur de la bibliothèque du Grand-Séminaire d'Aoste.
PRESIDENTE
: Ha chiesto di parlare il Consigliere Cout, ne
ha facoltà.
COUT - (P.C.I.):
Vorrei avere alcuni chiarimenti. Qui si
dice che si dà un contributo per partecipare alle spese di gestione
della biblioteca per l'anno 1984; intanto vorrei chiedere se negli
anni precedenti si erano già dati di questi contributi, e poi,
siccome si partecipa alle spese per la gestione, qual è in totale
la spesa di gestione, visto che diamo otto milioni e mezzo su una
spesa ben maggiore.
Vorrei chiedere anche come mai diamo questo contributo e qual è
l'accesso di esterni a questa biblioteca, oppure se questa
biblioteca viene usata esclusivamente all'interno del Seminario
maggiore.
PRESIDENTE
: Ha chiesto di parlare il Consigliere
Riccarand, ne ha facoltà.
RICCARAND - (N.S.):
Da quanto è dato di capire dal testo
della deliberazione, sembra che ci sia una richiesta del Canonico
Brunod, Vicario generale della Diocesi, per avere un contributo
regionale per l'acquisto di libri ed enciclopedie per la biblioteca
per un ammontare di lire 8.500.000.
Credo che in analoghe situazioni il comportamento
dell'Amministrazione sia leggermente diverso, cioè si dà un
contributo sulla richiesta che viene presentata, accogliendo in
parte la richiesta, per cui anche in questo caso dovremmo attenerci
a questo criterio.
Per queste ragioni presento un emendamento per sostituire nella
deliberazione alla cifra di 8.500.000 lire, 4.250.000 lire, che
rappresenta il 50% della richiesta.
PRESIDENTE
: Ha chiesto di parlare il Vice Presidente
Dolchi, ne ha facoltà.
DOLCHI - (P.C.I.):
Non entrerò tanto nel merito della
deliberazione 3518, quanto su una serie di deliberazioni che sono
state sottoposte alla ratifica del Consiglio regionale.
Siccome mi sembra che ci sia una certa tensione attorno a questa
serie di votazioni e che si è parlato anche di ostruzionismo, per
la lentezza con cui procedono i lavori di questo Consiglio, mi
permetto di rubarvi alcuni minuti, e non tanto imitando James
Stewart nel famoso film di Frank Capra dal titolo "Mr. Smith va a
Washington", dove per poter continuare a parlare e prolungare la
seduta il protagonista del film, un deputato, leggeva perfino la
Bibbia fino ad esaurimento.
Vorrei invece rimarcare come lo scontro immediato sulle
deliberazioni abbia fatto passare in secondo piano un concetto che
definirei fondamentale, che rientra in quei rapporti fra
maggioranza e Consiglio che l'opposizione ha criticato perchè sono
venuti a mancare, o perchè il metodo usato dall'esecutivo alle
volte esclude la possibilità di intervento da parte del Consiglio
regionale.
L'art. 36 dello Statuto dice esattamente nei primi due comma,
quelli che ci interessano, "La Giunta regionale, in caso di
necessità e urgenza, può prendere deliberazioni di competenza del
Consiglio. I provvedimenti adottati dalla Giunta devono essere
presentati al Consiglio nella sua prima seduta successiva per la
ratifica"
Sappiamo per esperienza che non sempre questo è possibile, ma è
indiscusso - e credo che sia indubbia l'interpretazione - che la
Giunta per adottare un provvedimento che è di competenza del
Consiglio debba ravvisarne la necessità e l'urgenza. Ora, molte
volte nei tempi passati, quando si dava ancora un certo peso anche
all'importanza della procedura e della sostanza che la procedura
implica, si discuteva il più delle volte non tanto nel merito del
provvedimento, quanto piuttosto se la Giunta, regionale o comunale,
qualsiasi Giunta come qualsiasi Governo, avesse o no i motivi
d'urgenza per esautorare, in certo qual modo, il Consiglio dal
prendere un certo provvedimento.
Tra tutte le deliberazioni che abbiamo votato stamani mattina,
le prime due fanno riferimento specifico alla necessità e
all'urgenza. Ero anche intervenuto su quella che concerneva il
primo acconto per i campionati di bob, nella quale c'era una certa
urgenza; si potrebbe addirittura dire, dopo le spiegazioni
dell'Assessore Borbey, che se la sponsorizzazione e la pubblicità
raggiungessero una cifra così consistente, potremmo forse avere di
ritorno i 40 milioni che oggi la Giunta ha anticipato d'urgenza per
le necessità del Comitato!
Ma poi nelle deliberazioni relative ai lavori di risagomatura
non c'è più stato il riferimento all'urgenza; leggiamo
testualmente: "ad unanimità di voti favorevoli, salvo ratifica del
Consiglio, la Giunta delibera". E così per tutte le deliberazioni
provenienti dall'Assessorato ai Lavori Pubblici.
Prendo la parola sulla deliberazione che proviene
dall'Assessorato alla Pubblica Istruzione perchè pensavo che fosse
un modo di agire dell'Assessorato ai Lavori Pubblici, che aveva
adottato quella formula perché tutti i lavori possono essere
urgenti ed in questo caso forse era anche addirittura superfluo
precisarlo nella deliberazione; mentre invece il fatto che anche un
altro Assessorato non porti il riferimento all'urgenza mi fa
prendere la parola e richiamare l'attenzione del Presidente della
Giunta e della Giunta sull'interpretazione dello Statuto. Perchè,
se non è un caso sporadico o una interpretazione formale data da
questo o quel dirigente dell'Assessorato ai Lavori Pubblici, ma è
un comportamento costante della Giunta, ritengo di dover avanzare
alcune riserve su questo tipo di deliberazioni.
En ce qui concerne la délibération n° 3518, "à l'unanimité des
voix favorables, sous condition de ratification de la part du
Conseil" il n'y a pas une référence à l'urgence, l'art. 36 a été
observé, nous l'avons appliqué.
Il Consiglio regionale si trova di fronte ad un provvedimento
che ha la sua validità, perchè anche formalmente esatto, oppure non
c'è, al di là della parola omessa, una tendenza ad istituire la
deliberazione della Giunta, invece che del Consiglio, anche quando
questo provvedimento può essere sottoposto all'esame del Consiglio
ed il Consiglio viene solo chiamato a entrare nel merito?
Credo che non sia una interpretazione corretta perchè rimane
sempre alla base della legislazione che regola le assemblee
elettive, che l'organo esecutivo può sostituirsi in caso di
urgenza, quando la necessità si accoppia all'urgenza. Il Consiglio
deve difendere questa sua prerogativa, di poter entrare nel merito
anche delle ragioni di urgenza che hanno spinto la Giunta a
sostituirsi al Consiglio.
Non è una questione di lana caprina, né un intervento per
dilungare il dibattito: è invece una questione sostanziale che la
Giunta deve prendere in considerazione, perchè non diventi un
organismo che indiscriminatamente, cioè quando non c'è urgenza,
quando non c'è necessità, o comunque quando è più conveniente
prendere un provvedimento immediato interno di Giunta e portarlo
solo alla ratifica del Consiglio, il che il più delle volte avviene
pro bono pacis in modo affrettato, dicevo, non vorrei che con
questo sistema la Giunta esautorasse il Consiglio.
Ecco perchè ho preso la parola su questa deliberazione; sarebbe
ancora più significativo ripetere le stesse cose per la prossima
deliberazione di Giunta, dove, senza far riferimento all'urgenza,
la Giunta addirittura rettifica una deliberazione consiliare. In
generale solo l'organo che prende un determinato provvedimento può
rettificare quel provvedimento, tanto è vero che per l'abrogazione
è lo stesso.
Questo è un metodo che la Giunta deve abbandonare.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Sull'emendamento presentato dal
Consigliere Riccarand il gruppo socialdemocratico voterà a favore,
ritenendo la richiesta equa; per quanto concerne le osservazioni
avanzate poco fa dal Vice Presidente Dolchi, penso che abbia
centrato uno degli argomenti più importanti, in quanto questa
Giunta sta assumendo un atteggiamento di sfida ai regolamenti.
Qui si delibera tutto con urgenza, anche quando l'urgenza non
esiste; torneremo sull'argomento quando discuteremo la delibera
3577, con cui la Regione spende 1 miliardo 800 milioni, dove con
una delibera si modifica una decisione del Consiglio. E' un metodo
questo che deve cambiare; la Giunta non può sostituirsi al
Consiglio regionale.
Mi preoccupano i funzionari che non suggeriscono certe
situazioni a questa Giunta; oppure i funzionari non vengono
ascoltati?
PRESIDENTE
: Ha chiesto di parlare l'Assessore Faval, ne
ha facoltà.
FAVAL - (U.V.):
Avant de proposer cette délibération à la
Junte régionale, je me suis rendu au Grand-Séminaire pour visiter
la bibliothèque.
J'ai pu constater qu'à la bibliothèque du Grand-Séminaire
d'Aoste il y
a un trésor immense de manuscrits; c'est avec
un grand effort qu'on tient ouverte cette bibliothèque, qui est
fréquentée par des étudiants qui viennent - je le souligne - de
toute l'Europe.
Quand j'étais là, il y avait un étudiant de l'Université de
Munich en Bavière, et puis on m'a montré des requêtes qui viennent
un peu de partout parce qu'il paraît que dans un certain domaine il
y a des choses uniques en Europe.
A la suite de cette visite, en tenant compte des exigences que
nous croyons justes et importantes pour la culture en Vallée
d'Aoste, on a cru qu'il était nécessaire d'allouer la somme de
8.500.000 de lires.
Nous ne pouvons pas accepter l'amendement qui a été présenté par
M. Riccarand et soutenu par M. Baldassarre, parce qu'en ce qui nous
concerne la somme ne suffit qu'en partie par rapport soit à
l'entretien de la bibliothèque, soit à la possibilité qu'elle reste
ouverte, soit pour l'achat des livres pour compléter une série de
collections.
En ce qui concerne le discours de principe présenté par le Vice
Président Dolchi, le Président de la Junte répondra sûrement, mais
je voudrais seulement dire à M. Dolchi: vous parlez de point de vue
de la forme et nous savons très bien que vous êtes assez sensible à
ce genre de questions. Je crois qu'il faut un certain respect de la
forme, il faut tout de même chercher à viser aussi à la substance,
donc on peut et l'on doit aussi de la part du Conseil régional
distinguer entre délibération et délibération, à part le fait
d'ajouter la formule concernant l'urgence.
Il faut aussi tenir compte que - et ici plusieurs fois on l'a
dit - la dépense de 1.500.000 lires est trop petite, aujourd'hui
avec cette somme on ne peut rien faire.
On en a parlé, et même l'opposition était d'accord qu'il
faudrait passer au plutôt à une modification de cette situation,
puisque on ne peut rien faire avec un million et demi.
Il y
a aussi ce genre d'exigences, dont le Conseil doit
tenir compte.
PRESIDENTE
: Ha chiesto di parlare il Presidente della
Giunta, ne ha facoltà.
ROLLANDIN - (U.V.):
Seulement pour dire à M. Dolchi qu'il
n'est absolument pas dans l'intention de la Junte de prendre des
décisions sans qu'il y ait la possibilité d'en discuter à niveau de
Conseil.
Au-delà de la question formelle je dois dire de point de vue de
la substance qu'en effet on peut toujours discuter sur l'urgence;
c'est un peu - si on me passe le terme - comme à niveau de certains
sacrements, par exemple la confession. Là, il faudrait avoir d'un
côté la présomption qu'il n'y ait plus la possibilité de refaire la
même action, mais on suppose que l'autre ait cette conviction; ici
c'est aussi un acte de confiance envers l'exécutif qui doit juger
sur l'urgence.
C'est vrai: il arrive que, même d'ici à quelques temps, on
pourrait démontrer que l'urgence n'existait pas, mais au moment où
la Junte adopte une certaine délibération c'est clair qu'elle
l'adopte en sous-entendant qu'il y a les conditions pour porter à
ratifier au Conseil les délibérations.
Donc je pense que du point de vue formel on pourrait sans doute
vérifier et ensuite ajouter l'urgence dans la délibération même;
mais du point de vue substantiel c'est de démontrer qu'il y
a cette urgence. La Junte fera attention de prévoir de
porter à la ratification du Conseil uniquement les délibérations
qui ont cette urgence.
Sur la question de 1,5 millions, on sait très bien qu'en
augmentant ce chiffre, vu qu'il y a un grand nombre de requêtes
pour avoir des contributions, on risque de donner toujours la
contribution au maximum. Alors là il faudra en discuter.
Sur la question substantielle je dois répéter encore une fois
que ce n'est absolument pas dans les intentions de la Junte
d'enlever des possibilités de contrôle de la part du Conseil.
PRESIDENTE
: Signori Consiglieri, è stato presentato un
emendamento dal Consigliere Riccarand riguardante questa
deliberazione, che consiste nella sostituzione della cifra di £
8.500.000 con £ 4.500.000 in ogni punto della deliberazione della
Giunta.
La Presidenza ritiene che si possa votare con votazione palese;
il Consiglio è d'accordo?
Ha chiesto di parlare il Consigliere Riccarand, ne ha
facoltà.
RICCARAND - (N.S.):
A nome anche degli altri gruppi di
minoranza credo che la richiesta fatta stamani fosse molto
esplicita, per cui tutte le votazioni devono avvenire a scrutinio
segreto, incluse quelle sugli emendamenti.
PRESIDENTE
: Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Ribadisco che qui in Consiglio ci
siamo tutti e la richiesta era stata di votazione segreta per tutte
le votazioni. Evidentemente il comportamento della minoranza è
legato a quello della maggioranza.
Avevamo fatto delle richieste che la Giunta stamani ha ritenuto
di non accogliere, quindi fin quando non verrà modificato
l'atteggiamento della Giunta per quello che riguarda il nostro
Gruppo e l'intera minoranza, non si modificherà il comportamento
dell'opposizione.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Volevo solo ribadire la
richiesta fatta dal Consigliere Riccarand di votazione segreta. Mi
sembra che stamani siamo stati abbastanza precisi: l'abbiamo
chiesta per tutti i provvedimenti che riguardano le delibere. Noi
non modificheremo il nostro atteggiamento finché la maggioranza non
darà segni di venire incontro a certe esigenze.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Per dichiarazione di voto in merito
all'emendamento proposto dal Consigliere Riccarand.
Su questa delibera dichiaro di votare a favore e quindi voterò
contro l'emendamento proposto dal Consigliere Riccarand, anche
perchè ritengo che la cifra che viene devoluta al Seminario per
questa biblioteca, che ci è stato detto dall'Assessore avere un
valore inestimabile, sia ridicola se la mettiamo in rapporto al
fatto che vengono devoluti decine di milioni per manifestazioni
folcloristiche o musicali.
Avremo modo di votare poi una delibera per devolvere 10 milioni
al Meeting Club per una manifestazione di jazz!
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE - (P.S.I.):
Non mescolerò il sacro con il
profano, farò un paragone fra il Meeting Club ed il Seminario
Maggiore di Aosta: diamo a Cesare quel che è di Cesare, diamo al
Meeting quel che è del Meeting.
Volevo solo puntualizzare un aspetto e riprendere un concetto
che ha già fatto presente il Consigliere Mafrica. E' chiaro che
oggi qualcuno anche del pubblico si potrà meravigliare di questo
atteggiamento, ma i comportamenti sono conseguenti.
Stamani abbiamo chiesto molto correttamente una apertura ed io
vorrei che il Presidente facesse un momento mente locale e
capovolgesse le situazioni; ho fatto parte anche io, sebbene non in
questo consesso, di maggioranze e di minoranze, l'ottica è
sostanzialmente diversa. Ogni tanto bisogna cercare di capire la
psicologia di chi sta dall'altra parte della barricata. Credo che
stamani, di fronte ad un ventaglio di proposte, qualcuna poteva
anche essere accolta, e se qualcuna fosse stata accolta il
comportamento della minoranza avrebbe assunto di conseguenza un
atteggiamento sostanzialmente diverso.
L'avevo detto: non andiamo al muro contro il muro, se il muro
c'è, al muro si risponde con il muro.
PRESIDENTE
: Si passa alla votazione segreta
sull'emendamento proposto dal Consigliere Riccarand. Essendo
risultate nulle le prime due votazioni, si procede alla votazione
per schede segrete.
VOTAZIONE PER SCHEDE SEGRETE
ESITO DELLA VOTAZIONE
Presenti: 31
Votanti: 11
Astenuti: 20 (Beneforti, Bondaz, Borbey, Chabod, De Grandis,
Faval, Fosson, Lanièce, Lanivi, Maquignaz, Marcoz, Martin, Pedrini,
Pollicini, Ricco, Rolando, Rollandin, Stevenin, Tamone, Voyat)
Favorevoli: 8
Schede nulle: 2
Schede bianche: 1
Il Consiglio non approva
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Per mozione d'ordine.
L'articolo 10 del Regolamento prevede che il Vice Presidente
sostituisca il Presidente in caso di assenza o di impedimento. Qui
abbiamo visto addirittura che il Vice Presidente De Grandis
dirigeva l'assemblea ed il Presidente Bondaz entrava, si asteneva
sulla votazione ed usciva. Prego i funzionari ed il Segretario del
Consiglio di esaminare la possibilità di eventuale annullamento
della votazione.
PRESIDENTE
: Consigliere Baldassarre, ritengo che
l'impedimento del Presidente del Consiglio non possa essere
sottoposto ad un giudizio così semplice.
Evidentemente il Presidente Bondaz è impegnato, mi ha pregato di
sostituirlo ed io lo sostituisco.
Ciò non toglie che possa essersi affacciato un attimo per
astenersi dalla votazione.
PRESIDENTE:
Si procede alla votazione sulla delibera 3518
per scrutinio segreto.
Si dà atto che dalle ore 18,33 riassume la Presidenza il
Presidente Giovanni Bondaz.
PRESIDENTE:
Essendo risultate nulle le prime due
votazioni, si passa alla votazione per schede segrete:
VOTAZIONE
PER SCHEDE SEGRETE
ESITO DELLA VOTAZIONE
Presenti: 29
Votanti: 28
Astenuti: 1 (Pedrini)
Favorevoli: 20
Contrari: 5
Schede nulle: 3
Il Consiglio approva
PRESIDENTE
: Per quanto riguarda l'oggetto 3577, propongo
di discuterlo unitamente all'oggetto n. 15, trattandosi dello
stesso argomento. Il Consiglio è d'accordo?
Oggetto n. 3590 in data 8 giugno 1984:
Concessione di un contributo straordinario di lire 10.000.000
alla S.A.I.T. s.r.l. Meeting Club di Aosta nelle spese a sostenere
per l'organizzazione e lo svolgimento di 10 serate denominate "La
storia del jazz dalle origini ad oggi" - Approvazione e
liquidazione di spesa.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Debbo riconoscere che non so
cosa significa questo contributo al Meeting Club di Aosta, non
capisco quali sono gli spunti culturali di questo Club: ho sentito
dire dal mio cuginetto che si tratta di una discoteca!
Allora, trattandosi di una discoteca, mamma Regione sovvenziona!
E' nelle mie intenzioni aprire una discoteca ad Aosta, vista la
facilità con cui la Regione viene incontro alle spese di gestione
di un locale notturno (perchè ho sentito dire che in questo Club si
fa anche lo spogliarello)..... INTERRUZIONE..... Io probabilmente,
con la Commissione, mi impegnavo per dare una casa agli
sfrattati.... (VOCE FUORI MICROFONO: Senza commissione!).... Senza
Commissione proprio non penso, perchè non si può fare niente!
Siccome il Consigliere Beneforti ha fatto queste affermazioni,
chiedo al Presidente del Consiglio di pregare il Consigliere
Beneforti di riferire quanto ha affermato alla Magistratura.
Presidente Rollandin, probabilmente con la Commissione ci
impegnavamo a dare la casa agli sfrattati, ma senza Commissione non
si può fare niente. Lei, Presidente, gli sfrattati non li riceve
neanche; è impegnato sul come finanziare l'autostrada, come fare la
Convenzione con la SITAV e la SAISET ed è giusto perchè sono
problemi importanti. Però esiste anche il problema degli sfrattati,
della casa.
Ma per tornare alla delibera, ne chiedo il ritiro e formalizzerò
la mia proposta per la quale chiedo la votazione per scrutinio
segreto.
PRESIDENTE
: Ha chiesto di parlare l'Assessore alla
Pubblica Istruzione Faval, ne ha facoltà.
FAVAL - (U.V.):
Je demande au Conseiller Baldassarre, qui
a le droit de demander le renvoi de cette délibération, de nous
dire pourquoi.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Anche se in modo ironico, mi
sembra di aver spiegato i motivi della mia richiesta di ritiro
della delibera.
Assessore Faval, di fronte all'opinione pubblica, di fronte
all'elettorato, la Regione regala 10 milioni ad un locale notturno:
per fare che cosa? E' proprio necessario arrivare alla polemica
dura?
Questi soldi non sono dell'Assessore Faval, ma del lavoratore
della Cogne, del contadino, dell'impiegato. Quindi insisto nella
mia richiesta di ritirare la delibera.
PRESIDENTE
: Consigliere Baldassarre, nel nostro
Regolamento non esiste una norma per cui si possa richiedere il
ritiro di una delibera; è semmai la Giunta che può ritirarla.
Quando si passa alla votazione, se un Consigliere non è favorevole,
non l'approva ed è tutto.
Ha chiesto di parlare il Consigliere Riccarand, ne ha
facoltà.
RICCARAND - (N.S.):
Ritengo che ci possono essere delle
perplessità su questa deliberazione, nel senso che è prevista
l'esibizione di artisti che hanno un loro valore, ma è anche
previsto un impegno di spesa non indifferente da parte della
Regione, per cui una tale iniziativa può suscitare delle
perplessità.
Visto che si tratta anche di una iniziativa che deve svilupparsi
in un arco di tempo abbastanza lungo, presento un emendamento
chiedendo che il finanziamento della Regione sia ridotto a 5
milioni. Questo non vieta che in una fase successiva, se saranno
rispettati determinati impegni che questa associazione si è presa,
la Giunta possa intervenire con un secondo contributo. Ritengo però
sbagliato in una fase iniziale dare un contributo così
consistente.
Per questa ragione presento un emendamento per ridurre da 10 a 5
milioni il contributo previsto dalla deliberazione della Giunta
regionale.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Penso che non sia il caso di scaldare
gli animi. E' un argomento abbastanza delicato, soprattutto perchè
ci troviamo in un momento in cui forse la Giunta si interessa di
più a devolvere del denaro verso degli indirizzi culturali,
sportivi, che preoccuparsi invece del problema della casa.
A questo proposito, sono a conoscenza di un caso pietoso; c'è un
lavoratore della Cogne che abita in una catapecchia: questo è un
dramma a cui dobbiamo provvedere.
Allora il problema non è tanto di non dare questo contributo o
di non darne altri, quanto che la politica di questo Governo
regionale deve indirizzarsi soprattutto nei confronti di quei
problemi sociali; il fatto di devolvere 10 milioni a questa
discoteca, 20 ad un'altra attività e così via, è uno sperpero di
denaro.
Vorrei anche chiedere all'Assessore, in merito al Meeting Club,
se è vera la voce secondo cui all'interno di questa discoteca è
stato captato un giro di droga.
PRESIDENTE
: Ha chiesto di parlare il Consigliere Berti,
ne ha facoltà.
BERTI - (Art. e Comm. vald.):
Voterò contro questa
delibera perchè sono contrario a questo metodo, che sta seguendo la
Giunta, di finanziare addirittura delle discoteche per quei fini
che poi aprono delle valvole per creare nuove richieste.
Voglio anche aggiungere che le delibere che ci vengono portate
sono dequalificanti per la Giunta uscente.
PRESIDENTE
: Ha chiesto di parlare il Consigliere
Segretario Breuvé, ne ha facoltà.
LILLIANA BREUVE' (P.S.I.):
Per una precisazione;
nell'atto e nel momento in cui si fanno di queste manifestazioni,
il locale non è una discoteca ma è tutta un'altra cosa. Discoteca
vuol dire ballo, trattenimenti giovanili, e quindi questa non è una
discoteca.
Pregherei inoltre il Consigliere Aloisi di dirmi quando, come e
perchè la droga circola al Meeting.
Concludo che le discoteche non hanno mai chiesto una lira alla
Regione.
PRESIDENTE
: Ha chiesto di parlare il Consigliere Millet,
ne ha facoltà.
MILLET - (P.C.I.):
Vorrei sapere che tipo di società è
questa S.A.I.T. s.r.l.: chi è il responsabile, qual è il capitale
sociale, al fine di sapere a chi diamo i soldi. Questo rientra fra
le informazioni che devono essere fornite ad un Consigliere che
deve decidere se dare un contributo, al di là della
manifestazione.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Una piccola precisazione. Mi riferivo,
quando ho citato il caso del Meeting, ad un fatto che ho letto su
un giornale, di due ragazzi che erano stati trovati là in possesso
di droga. Con questo non mi riferisco al fatto che nelle discoteche
circoli la droga; ho detto che nel caso specifico, visto che
andiamo a pagare 10 milioni ad una discoteca, avrei voluto avere
dei chiarimenti dall'Assessore circa l'attendibilità di questo
episodio.
PRESIDENTE
: Ha chiesto di parlare l'Assessore Faval, ne
ha facoltà.
FAVAL - (U.V.):
Mi pare di dover constatare che la
capacità da parte dell'opposizione di fare dell'ostruzionismo,
almeno sul piano della qualità, non sia molto gratificante, anche
perchè se è legittimo utilizzare al meglio le armi che ritiene di
dover utilizzare, salvo poi verifica da parte del cittadino di
accogliere positivamente o negativamente questo tipo di
atteggiamento, mi pare che ci debba essere un limite alle
argomentazioni che vengono portate per far perdere del tempo - e
qui mi riferivo a quanto diceva prima il Consigliere Dolchi - in
quanto i lavori del Consiglio non sono certo facilitati
dall'opposizione.
Per fare un minimo di chiarezza - ma non per dare una risposta
ai Consiglieri che sono intervenuti perchè il livello degli
interventi non giustifica delle risposte - nei confronti del
pubblico e della stampa, si sappia innanzitutto che non si finanzia
una discoteca, ma si finanzia un ciclo di concerti-lezione
illustrati da Lino Patruno, e chi non è così alieno da questo tipo
di cultura sa essere il miglior jazz-man italiano. Il ciclo di
dieci concerti-lezione viene ripreso per intero da RAI 3 di Aosta,
che lo ritrasmetterà su tutto il territorio nazionale.
Quindi non si tratta banalmente di finanziare una discoteca, ma
si tratta di finanziare delle operazioni culturali valide; un
impegno che riteniamo doveroso per una Giunta regionale.
Per scrupolo sono andato a vedere come si svolgono questi
concerti e posso dirvi che si svolgono nel migliore dei modi.
A questo punto è d'obbligo ricordare ai Consiglieri regionali
che abbiamo anche votato un bilancio regionale, dove ci sono varie
voci, fra cui quelle di contributi ed interventi nel settore della
cultura. La Valle d'Aosta, per chi non lo sapesse, da sempre è
vissuta di agricoltura e di cultura; da noi da sempre non ci sono
analfabeti, e non vogliamo ci siano neppure nel settore della
musica.
PRESIDENTE
: Ha chiesto di parlare il Consigliere Aloisi,
per fatto personale. Prima di dargli la parola, deve spiegarmi qual
è il fatto personale.
ALOISI - (M.S.I.):
Il fatto personale è che io, come
rappresentante del M.S.I., non accetto il rimbrotto che ci ha fatto
adesso l'Assessore Faval sul metodo di opposizione. Prima di tutto,
e mi rivolgo a coloro che in questo momento ci stanno ascoltando,
noi stiamo facendo questo ostruzionismo per un motivo ben preciso
che abbiamo illustrato stamani in una conferenza stampa: abbiamo
applicato questo metodo di opposizione perchè vogliamo impedire che
passi una delibera, cioè quella riguardante la costruzione
dell'autostrada, che penalizza per dieci-quindici anni l'economia
della nostra Valle. In pratica si vogliono spendere 1000 miliardi a
carico totale della Regione per la costruzione dell'autostrada.
PRESIDENTE
: Consigliere Aloisi, le ho chiesto qual è il
fatto personale, dopodichè io le posso dare o meno la parola, e se
non gliela do può chiedere al Consiglio di dargliela. Mi consenta,
perchè questo non è un fatto personale.
ALOISI - (M.S.I.):
L'ho detto: non accetto il rimbrotto e
ne ho spiegato il perchè.
PRESIDENTE
: Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Il nostro Gruppo non sta facendo
ostruzionismo; il nostro Gruppo interviene quando ha qualcosa da
dire e argomenta quello che ritiene opportuno argomentare ed è il
solo giudice di questa sua scelta.
Per il momento ci siamo limitati all'applicazione del
Regolamento, ribadisco comunque che se anche si dovesse ricorrere
all'ostruzionismo per bloccare una decisione grave, quando ci
arriveremo, argomenteremo fino in fondo perchè siamo contrari a
questa decisione di strangolare il futuro della Valle d'Aosta dal
punto di vista economico; noi riteniamo più che giustificato il
ricorso a tutti i mezzi possibili in presenza di decisioni
irresponsabili e dannose. Siamo disposti quindi a sacrificare il
nostro tempo perchè lo riteniamo ben speso.
La richiesta che abbiamo fatto stamani è sempre valida:
chiediamo al Presidente della Giunta ed alla Giunta di rinviare
quei due punti dell'ordine del giorno, cioè il pagamento delle
opere extra del Casinò, mai autorizzate al Consiglio regionale ed
il finanziamento della parte del progetto autostradale.
Se ci saranno questi due rinvii, il rapporto fra minoranza e
maggioranza potrà migliorare; altrimenti ognuno farà la sua parte e
ognuno sarà giudicato dagli elettori quando sarà il momento. Però
riteniamo di essere, sia dal punto di vista politico che della
convinzione, dalla parte giusta. Questo non per entrare in
polemica, ma per chiarire nei confronti dell'Assessore Faval.
PRESIDENTE
: Ha chiesto di parlare il Consigliere Cout, ne
ha facoltà.
COUT - (P.C.I.):
Vorrei intervenire anche io per chiarire
una questione: diceva già il Consigliere Mafrica che il nostro non
è ostruzionismo, per cui tengo a precisare le riserve che ho su
questa deliberazione di Giunta.
Intanto sono convinto che in questo Consiglio è forse meglio che
si discuta di più fra di noi Consiglieri e fra maggioranza e
minoranza, che non rivolgendoci al pubblico o alla stampa. Se
dovessimo cominciare a comportarci in questo modo, sarebbe tutto a
scapito di una serietà che ci deve essere in Consiglio regionale.
Proprio per questo, le riserve che facciamo sulle delibere tendono
a chiarire quale è la nostra posizione.
Siamo convinti che il jazz, la musica come diceva l'Assessore
Faval, sia importante per la cultura in Valle d'Aosta, così come
pensiamo siano importanti tante altre cose. Su questa deliberazione
abbiamo delle riserve sulla dimensione del finanziamento che viene
dato per la manifestazione, come avevamo avuto a suo tempo dei
dubbi sul finanziamento che era stato dato per l'organizzazione di
un concerto di Branduardi in francese a Saint-Vincent (e poi, in
francese, c'era solo metà canzone!).
In proposito sarebbe più opportuno che, così come c'è una legge
per i contributi per le associazioni culturali, ci sia una legge o
una regolamentazione seria per tutti gli altri interventi che si
fanno per le attività culturali.
Siamo convinti che una certa importanza il jazz possa averla in
Valle d'Aosta, come pure tutta una serie di altre attività che
potrebbero essere intraprese da altre associazioni culturali;
sarebbe però opportuno che si sapesse, a priori, se esiste la
possibilità di un finanziamento regionale, senza dover andare ogni
volta all'Assessorato per sapere se può accedere a questi
contributi.
Siamo convinti che ci sono attività che potrebbero essere svolte
non solo ad Aosta ma su tutto il territorio; quindi la questione
sarebbe proprio quella di incentivare tutte quelle che possono
essere le attività culturali in Valle.
In occasione della discussione sulla legge per le biblioteche e
anche sulla legge proposta dal Consigliere De Grandis per
l'Università della Terza Età, avevamo sottolineato l'esigenza di
trovare un modo per far sì che le attività culturali non venissero
concentrate solo e sempre ad Aosta, ma di favorire le iniziative in
tutta la Valle, in accordo con le strutture della Regione, come ad
esempio le biblioteche comunali e di comprensorio.
Quando ci viene chiesto di ratificare una deliberazione di
questo tipo ci sorgono dei dubbi; non eravamo ancora intervenuti,
ma visto che in qualche modo la discussione degenera, ci teniamo a
precisare qual è la nostra posizione. Ritengo che le nostre
critiche siano fondate e che, se necessario, vadano fatte.
PRESIDENTE
: Ha chiesto di parlare il Consigliere
Torrione, ne ha facoltà.
TORRIONE - (P.S.I.):
Chiedo scusa all'Assessore Faval;
non ho sentito tutta la discussione in aula perchè ero impegnato al
telefono.
Sul discorso della qualità dell'opposizione, non sempre un
Consigliere riesce ad essere brillante su ogni argomento, a volte
l'atteggiamento di un Consigliere è anche condizionato
dall'atteggiamento della parte opposta, quindi ognuno di noi si
regola come può.
Per quanto riguarda l'oggetto specifico, voglio esprimere
l'opinione del gruppo socialista, che è invece favorevole;
condividiamo le motivazioni addotte dall'Assessore Faval. Un fatto
culturale intanto è difficilmente quantificabile sul piano
dell'intervento, poi quando raggiunge degli obiettivi positivi,
come noi riteniamo abbia fatto questo ciclo di manifestazioni sul
jazz, coinvolgendo anche la popolazione, credo sia un dato di fatto
positivo. Inoltre la RAI ha ripreso i concerti e questo costituisce
un ulteriore momento culturale, in quanto la RAI li ripropone ai
propri telespettatori.
Non voglio entrare in polemica con nessuno ma non confonderei un
intervento di tipo culturale con interventi di altra natura, che
hanno e devono avere un taglio sostanzialmente diverso.
Il discorso che "10 milioni sono troppi perchè esistono altri
interventi più urgenti" è sempre opinabile; giudicando questo
intervento per quello che vuole rappresentare direi che è un
intervento opportuno, ha conseguito gli obiettivi che si proponeva,
non si trattava di sovvenzionare una discoteca bensì un'attività di
tipo culturale che si svolgeva all'interno di un locale. Ben
vengano queste iniziative al posto di altre che destano molte più
perplessità.
PRESIDENTE
: Ha chiesto di parlare l'Assessore Faval, ne
ha facoltà.
FAVAL - (U.V.):
Una brevissima replica per chiarire
alcuni concetti che sono stati espressi successivamente al mio
intervento.
Consigliere Cout, condividiamo la necessità di decentrare
l'attività culturale. Sta di fatto che ci sono delle difficoltà
oggettive che derivano dal fatto che sono pochissimi i locali e le
strutture che possono accogliere certe manifestazioni.
Per quanto mi riguarda, ho fatto e sto facendo tutti gli sforzi
per evitare di concentrare in Aosta non solo le attività culturali,
ma anche quelle che dipendono dal mio Assessorato. Faccio un solo
esempio: abbiamo fatto questo inverno un ciclo di concerti-lezione
di musica classica per gli allievi delle medie ed i concerti sono
avvenuti nelle varie sedi delle scuole della Regione. Sono stati
toccati qualcosa come 8000 ragazzi.
Se si chiede questo, non si può d'altra parte rimproverare che
si spendono dei soldi in questo settore, quando invece si
dovrebbero molto più opportunamente - dice qualcuno - utilizzarli
per la casa o altri problemi di grossa portata che nessuno, neanche
chi vi parla, ignora esistere in Valle d'Aosta. Sta di fatto però,
consentitemi di ripetere, che è stato votato un bilancio il quale
ha una sua rigidità, per cui i denari che il Consiglio regionale ha
votato a bilancio per essere spesi in questo settore devono essere
spesi qui e non in altri settori. Quindi mi pare che una polemica
di questo genere sia del tutto strumentale ed ingiustificata.
PRESIDENTE:
Ha chiesto di parlare il Consigliere
Riccarand, ne ha facoltà.
RICCARAND - (N.S.):
Il bilancio - dice l'Assessore Faval
- è stato votato dal Consiglio regionale; il bilancio è stato
votato dalla maggioranza di questo Consiglio e respinto dalla
opposizione e minoranza proprio perchè esprimeva certi
orientamenti.
Credo che il problema di fondo che abbiamo di fronte in questo
momento è un altro: tutta la discussione che stiamo facendo su
queste delibere di Giunta è condizionata dal braccio di ferro che
da stamani stiamo portando avanti fra posizioni della maggioranza e
posizioni della minoranza, che vanno ad incidere anche sul merito
del concerto jazz.
Credo che a questo punto dei lavori del Consiglio sia opportuno
che da parte della maggioranza venga fatto un minimo di riflessione
sul lavoro che stiamo facendo, nel senso che siamo qui da
stamattina, abbiamo fatto dieci votazioni e ne abbiamo ancora 130
da fare. Con questo ritmo non so dove possiamo arrivare, tenendo
presente che l'atteggiamento delle forze di minoranza è stato di
semplice applicazione del Regolamento, senza ricorrere a strumenti
ostruzionistici; nel momento in cui decidessimo di usare degli
strumenti ostruzionistici veri e propri le votazioni da 130
potrebbero diventare 200-250 e 300.
Quindi chiedo alle forze di maggioranza di fare un momento di
riflessione sulla situazione che si è creata all'interno di questo
Consiglio. Stamani erano state fatte richieste che mi sembrano
ragionevoli da parte della minoranza, che riguardavano lo stralcio
dall'ordine del giorno di due oggetti iscritti d'urgenza, di cui
uno di estrema importanza - quello dell'autostrada - su cui il
Consiglio, gli organi di Consiglio e le varie Commissioni non hanno
neppure avuto tutti gli strumenti che erano stati promessi per
poter esprimere il proprio parere.
Vorrei ricordare che, nella Commissione Affari Generali, quando
abbiamo discusso il Disegno di Legge di finanziamento
dell'autostrada, avevamo chiesto cose ben precise al Presidente
Rollandin: avevamo chiesto che fosse messo a disposizione della
Commissione il parere formale dei Comuni interessati, del Comitato
Regionale per la Pianificazione Territoriale; avevamo chiesto di
avere i dati precisi sulla composizione societaria attuale della
RAV: tutti dati che in questo momento non abbiamo ancora.
Oltre questo, la riflessione all'interno della Giunta sarà stata
magari approfondita, visto che la RAV è stata costituita fin dal
marzo 1983, ma il Consiglio regionale ed i suoi organi se la sono
trovata fra capo e collo nelle ultime settimane, senza avere la
possibilità di un adeguato approfondimento.
Mi pare che la richiesta fatta stamattina, se vogliamo fare in
modo che i lavori del Consiglio possano proseguire con un minimo di
efficienza senza risultare viziati da questo braccio di ferro, vada
presa in considerazione; altrimenti può darsi che da parte della
minoranza si debba ricorrere non ad una semplice applicazione del
Regolamento, ma ad una forma più incisiva di ostruzionismo.
PRESIDENTE:
Ha chiesto di parlare il Presidente della
Giunta, ne ha facoltà.
ROLLANDIN - (U.V.):
Au cours de la réunion de la
Commission, on avait demandé les avis des Communes; j'avais dit, à
cette occasion, qu'on avait déjà reçu la plupart des avis des
Communes. J'ai copie de tous les avis qu'on nous a envoyés.
En même temps en ce qui concerne le CRPT, il y avait déjà eu une
réunion, la deuxième a eu lieu vendredi dernier.
Au cours de la séance certaines observations ont été apportées,
en tenant compte du fait que la plus grande partie des observations
avait déjà été faite en 1980, lorsqu'on avait discuté à propos du
projet de l'autoroute.
Sur l'autre problème, j'insiste sur le fait qu'on n'a pas
accepté de renvoyer ces deux arguments pour des raisons assez
spécifiques: on est en devoir de présenter le plan financier pour
donner la possibilité à l'ANAS même d'autoriser à la RAV la
construction de l'autoroute. Les travaux ne pourront commencer qu'à
la fin de l'année 1985, par conséquent on aura tout le temps pour
améliorer le plan même.
Pour ce qui concerne le Casino, les questions sont assez
urgentes, dont je ne pense pas que c'est le cas de reprendre ce
discours.
Ce n'est pas question d'éviter une discussion: on a prévu de
donner assez de justifications pour soutenir cette thèse.
PRESIDENTE:
Ha chiesto di parlare il Consigliere Voyat,
ne ha facoltà.
VOYAT - (U.V.):
Les Conseillers de là majorité
s'abstiendront sur la votation de l'amendement présenté par M.
Riccarand.
PRESIDENTE:
Metto in approvazione l'emendamento proposto
dal Consigliere Riccarand che recita: "sostituire in ogni punto in
cui compare la somma di lire 10.000.000 con quella di lire
5.000.000".
Essendo risultate nulle le prime due votazioni, si procede alla
votazione per schede:
VOTAZIONE PER SCHEDE SEGRETE
ESITO DELLA VOTAZIONE
Presenti: 29
Votanti: 12
Favorevoli: 9
Astenuti: 17 (Beneforti, Bondaz, Borbey, De Grandis, Faval,
Fosson, Lanièce, Lanivi, Martin, Perrin, Pollicini, Ricco, Rolando,
Rollandin, Stévenin, Tamone, Voyat)
Contrari: 1
Schede nulle: 2
Il Consiglio non approva
PRESIDENTE
: Metto in approvazione la ratifica della
deliberazione in oggetto. Essendo risultate nulle le prime due
votazioni, si procede alla votazione per schede. E' risultata nulla
anche la prima votazione per schede, si ripete la votazione:
VOTAZIONE PER SCHEDE SEGRETE
ESITO DELLA VOTAZIONE
Presenti: 33
Votanti: 33
Favorevoli: 27
Contrari: 4
Schede nulle: 2
Il Consiglio approva
Oggetto n. 3611 in data 15 giugno 1984:
Contributi annuali per l'osservatorio di genetica animale e
l'istituto sperimentale per la zootecnia di Torino - Approvazione e
liquidazione di spesa.
PRESIDENTE
: Ha chiesto di parlare il Consigliere Millet,
ne ha facoltà.
MILLET - (P.C.I.):
Anche su questa delibera vorrei
chiedere al Presidente della Giunta qual è il motivo dell'urgenza;
essendo un contributo annuale, anche questo poteva benissimo essere
portato come oggetto in Consiglio, senza bisogno di passare
attraverso la ratifica.
Vorremmo sapere, dal momento che già nel 1983 sono state fatte
1300 analisi da parte dell'osservatorio di genetica animale per
quanto riguarda la selezione della razza, quali sono stati i
risultati. Poiché nel 1984 se ne prevedono solo 800, qual è il
motivo di questa differenza fra 1300 ed 800?
In ultimo, il costo di ogni prova è di £ 10.000 e si prevede una
spesa totale di £ 8 milioni; si propone nella delibera di dare un
contributo di £ 5 milioni: chi paga i 3 milioni restanti?
Se le risposte alle nostre richieste non saranno soddisfacenti,
presenteremo degli emendamenti.
PRESIDENTE
: Ha chiesto di parlare il Presidente della
Giunta, ne ha facoltà.
ROLLANDIN - (U.V.):
Il s'agit d'une question qui avait
déjà été prévue; l'urgence est due aux difficultés économiques de
la part de l'Institut même.
Quant à la diminution des analyses dans l'année 1984 par rapport
à l'année précédente, c'est à cause de l'organisation qu'on a
donnée à travers l'AREV, selon les disponibilités et les exigences
des éleveurs mêmes.
Enfin, la différence de 3 millions est la quote-part qui est à
charge de l'Institut même, selon un accord déjà fait l'année
dernière.
PRESIDENTE
: Si passa alla ratifica della deliberazione
per votazione segreta. Essendo risultate nulle le prime due
votazioni, si procede alla votazione per schede segrete:
VOTAZIONE PER SCHEDE SEGRETE
ESITO DELLA VOTAZIONE
Presenti: 29
Votanti: 29
Favorevoli: 20
Contrari: 6
Schede nulle: 3
Il Consiglio approva
Oggetto n. 3632 in data 15 giugno 1984:
Completamento dell'edificio scolastico in frazione Ruelle del
Comune di Montjovet (2° lotto) - Appalto dei lavori a licitazione
privata - Approvazione ed impegno di spesa.
PRESIDENTE:
Ha chiesto di parlare il Consigliere Berti,
ne ha facoltà.
BERTI - (Art. e Comm. vald.):
Volevo avere una
precisazione. Questa delibera di Giunta è stata fatta il 29.2.1984
con un impegno di spesa di 750 milioni; ora, dopo pochi mesi, ci
sono 300 milioni di differenza, a cosa è dovuta?
Poi alla lettera c), IVA 2% su £ 850: penso si tratti di uno
sbaglio. Sono 850 milioni?
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Ho letto con attenzione questa
delibera: l'Assessore Chabod, in data 29.2.1984, proponeva un
appalto per 750 milioni. Nel mese di giugno, improvvisamente si
accorge che l'appalto non era per 750 milioni, ma all'incirca
superiore al miliardo. Vorrei conoscere il perchè l'Assessore
Chabod si è accorto solo dopo due mesi di questi nuovi lavori, ed
il nome dell'impresa cui questi lavori sono stati affidati.
Sarei grato all'Assessore se riuscisse a spiegarmi anche il tipo
di lavoro che questa impresa sta svolgendo. Mi riservo di
intervenire dopo le risposte dell'Assessore Chabod.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Volevo avere un piccolo chiarimento da
parte dell'Assessore per quanto riguarda il deliberato, al punto
uno, dove si dice che lire 15 milioni restano a disposizione
dell'Amministrazione. Cosa si intende con questo?
Inoltre, per quale motivo si è seguita anche qui la licitazione
privata, quando c'è un importo d'asta di 850 milioni? Mi pare sia
una cifra eccessiva per fare una licitazione privata e non un
appalto.
PRESIDENTE
: Ha chiesto di parlare l'Assessore ai Lavori
Pubblici Chabod, ne ha facoltà.
CHABOD - (D.C.):
In risposta al Consigliere Baldassarre:
si fa una scuola. Sulla questione della maggiorazione dell'importo
dell'appalto, devo dire che quando il Comune di Montjovet ha
mandato il progetto della scuola noi l'abbiamo preso in visione e
abbiamo inserito la cifra proposta sul programma dei lavori.
Poi facendo la revisione dei prezzi, ci siamo accorti che il
Comune aveva mandato in fretta e furia questo progetto e purtroppo
i prezzi sono risultati superiori, 300 milioni in più.
La licitazione privata si fa anche per lavori che superano il
miliardo; l'altro giorno abbiamo fatto proprio questo appalto con
26 domande su 32 lettere di invito, e siamo andati all'appalto con
il 21% circa di ribasso.
I 15 milioni restano a disposizione dell'Amministrazione per le
piccole cose che non sono previste.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
L'Assessore Chabod ha omesso
una risposta: qual è la ditta che ha vinto l'appalto?
L'Habitat 2000? Ha niente a che fare con la CO.GE.CO.? No; siamo
tranquilli su questo?
PRESIDENTE
: Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Dovendo fare una domanda che riguarda
persone, chiedo la seduta segreta.
Si dà atto che, su richiesta del Consigliere Mafrica, il
Consiglio procede in seduta segreta dalle ore 20,44 alle ore
20,45.
PRESIDENTE
: Metto in approvazione la ratifica della
deliberazione in oggetto. Essendo risultata nulla la prima
votazione, si procede a nuova votazione:
VOTAZIONE A SCRUTINIO SEGRETO
ESITO DELLA VOTAZIONE
Presenti: 31
Votanti: 31
Favorevoli: 22
Contrari: 9
Il Consiglio approva
Oggetto n. 3635 in data 15 giugno 1984:
Lavori
di potenziamento dell'acquedotto comunale di Pré-Saint-Didier -
Appalto dei lavori a licitazione privata - Approvazione ed impegno
di spesa.
PRESIDENTE
: Metto in approvazione la ratifica della
deliberazione in oggetto.
Essendo risultate nulle le prime due votazioni, si passa alla
votazione per schede segrete:
VOTAZIONE PER SCHEDE SEGRETE
ESITO DELLA VOTAZIONE
Presenti: 30
Votanti: 30
Favorevoli: 21
Contrari: 7
Schede nulle: 1
Schede bianche: 1
Il Consiglio approva
PRESIDENTE
: Signori Consiglieri, i lavori sono sospesi,
riprenderanno domani mattina alle ore 9,30. La seduta è tolta.
La seduta termina alle ore 21,15.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK