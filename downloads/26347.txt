Consiglio Regionale della Valle d'Aosta - Oggetto del Consiglio n. 81 del 28 febbraio 1973 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 81 del 28 febbraio 1973 - Resoconto
OGGETTO N. 81/73 - Disegno di legge regionale recante: "Norme
riguardanti le Consorterie della Valle d'Aosta".
Montesano (P.S.D.I.)
- La parola all'Assessore
Maquignaz.
Maquignaz (D.P.)
- Il problema della Consorteria in Valle
è un problema che è stato affrontato da molti, da parecchio tempo e
che non era mai stato portato ad una proposta concreta in quanto
che il problema è molto delicato e molto complesso.
La Giunta regionale aveva nominato una Commissione proprio per
affrontare uno studio e un esame di questo problema, una
Commissione composta dai Signori il Consigliere Andrione, il
Consigliere Chabod, Geom. Enrico Cuaz, l'Avv. De Vita, Geom.
Martinet, Geom. Luigi Pernetta e Eugenio Squindo di Gressoney, il
Dr. Raffaele Crétier, Geom. Rollandoz, perito Rollandoz, Geom.
Valleise, Geom. Vesan, Fosson dell'Ufficio Controllo Comuni, il Dr.
Luigi Reggio e il Dr. Lyabel.
Questi erano i membri della Commissione che erano stati
incaricati di esaminare questo complesso problema. Devo qui dare
atto che hanno dato un valido aiuto.
Pedrini (P.L.I.)
- Mai un liberale viene chiamato in
queste Commissioni qui, così "en passant" Lei non centra, pigliamo
atto, ma siccome qua dicono tutti che noi avochiamo, ma come sempre
siamo lasciato nell'angolo e tutte le Commissioni si svolgono
all'insaputa nostra.
Maquignaz (D.P.)
- La scelta era stata fatta...
(voci)
Montesano (P.S.D.I.)
- Lasciate finire la relazione?
Maquignaz (D.P.)
- Le dico questo: che la scelta era
stata fatta tenendo conto di tutte le zone in cui c'era il problema
delle Consorterie ed era più marcato, per avere la rappresentanza
in questa Commissione di tutta la Valle, quindi io non so in questo
momento come rappresentanza politica di questa Commissione, Le
posso dire invece che avevamo scelto in tutte quelle zone un
rappresentante che sapevamo che, o si era dedicato a questi studi,
o che aveva seguito questi problemi e che ci poteva dare un
contributo. E quindi non credo che sia stata fatta in funzione
politica perché qui mi pare che ci sono un po' tutti i nomi e tutte
le varie tendenze.
Devo solo dire che hanno dato veramente un valido contributo per
la loro competenza e per la passione con cui hanno dedicato a
questo problema, e da questo loro lavoro ne è scaturita la proposta
di legge che oggi presentiamo al Consiglio regionale.
Direi che si è cercato innanzitutto di stabilire che cosa sono
le Consorterie e quali Consorterie venivano prese in esame; avevamo
scartato subito le comunioni familiari e i beni indivisi per
occuparci invece delle Consorterie vere e proprie.
Avevamo cercato di stabilire anche chi erano, chi sono i
consortisti, in quanto che anche quello era un discorso molto
delicato; chi è che ha diritto e che può essere considerato
consorzista. La legge appunto stabilisce anche questo concetto.
Si è trattato cioè di esaminare e di creare, dare a queste
Consorterie un'organizzazione che garantisca un funzionamento in
modo da evitare così l'utilizzazione irrazionale e in certi casi la
dilapidazione dei beni silvo-pastorali e il rischio di vendite da
parte di beni consortili.
Queste erano un po' le preoccupazioni della Commissione che,
come ripeto, sono state poi tradotte in articoli della legge.
In particolare direi che la legge fissa determinati principi che
sono contenuti nella relazione, cioè l'inalienabilità e
l'indivisibilità dei beni di uso pubblico di proprietà delle
Consorterie con l'unica eccezione della possibilità della loro
cessione ai Comuni e Regione.
Secondo il riconoscimento legale da parte della Regione delle
Consorterie esistenti, sì da addivenire finalmente all'accertamento
della loro esistenza e successivamente della loro consistenza e
ubicazione.
L'uso esclusivamente collettivo dei beni immobili della
Consorteria, avevamo visto anche l'altro concetto: il funzionamento
delle Consorterie viene regolato dalle norme di uno Statuto, si era
stabilito che ogni Consorteria deve avere un proprio Statuto,
perché era alquanto difficile stabilire delle norme generali che
andassero bene per tutte le Consorterie della Valle dove sappiamo
che ognuna di esse ha delle condizioni particolari, sia
dall'origine storica e sia anche per la situazione attuale, quindi
avevamo lasciato con una regolamentazione singola mediante uno
Statuto.
Quindi direi che questi sono, grosso modo, i principi
fondamentali che sono contenuti in questa legge che per il momento
riguarda solo il problema delle Consorterie, perché riteniamo che
sia la cosa principale da regolamentare, mentre successivamente
potrà essere esaminato il problema degli usi civili. Ci sembrava
impossibile mettere insieme in un'unica legge la regolamentazione
di tutta la materia, si è ritenuto pertanto di esaminare come prima
cosa questo problema rimandando ad un esame poi successivo l'altro
aspetto, cioè quello degli usi civici.
Siggia (P.C.I.)
- Qualche intervento? Consigliere
Manganoni.
Manganoni (P.C.I.)
- Anche se l'elaborazione di questa
legge ha richiesto forse alcuni decenni no? Comunque io capisco che
l'argomento non era semplice ed anche se il parto è stato
lunghissimo c'è da felicitarsi, da compiacersi che almeno oggi ne
discutiamo.
Vi è un altro parto che è più lungo di questo, quello degli usi
civici e comunque quello degli usi civici è un problema urgente ed
importante, beh forse quanto questo.
Comunque non entriamo nella questione degli usi civici, io mi
auguro, va beh, non so se la Giunta attuale avrà ancora il tempo di
portarlo o se penserà bene di scaricarlo sulla Giunta prossima,
comunque sarà un problema da esaminare.
Ora noi non solo siamo d'accordo sul principio particolarmente
che ha ispirato questa legge, anche se molti punti avremo delle
osservazioni da fare e magari qualche modifica da richiedere, ma
come principio, cioè il fatto di salvare, di educare che facciano
una brutta fine, nel senso che sia che si specula, vendendo, ecc. o
altri che vanno in malora dimenticate, perché? Perché purtroppo la
gente scompare, muore e in montagna non c'è più nessuno, quindi
effettivamente era necessario.
Allora noi ci riserviamo nella discussione degli articoli di
proporre o degli emendamenti, delle proposte ecc. non su questioni
di sostanza ma su altre questioni che abbiamo esaminato.
Siggia (P.C.I.)
- Altri interventi?
Consigliere Andrione.
Andrione (U.V.)
- Cette loi était encore remaniée après
les longs travaux auxquels Manganoni a fait allusion, et je me
réserve d'intervenir article par article sur les différentes
questions. Mais il y a une question fondamentale, c'est-à-dire la
diction actuelle de l'article 2 ne correspond pas aux travaux, à
tout ce que nous avons dit dans la Commission, parce que ici on
établit deux catégories d'ayant droit, c'est-à-dire ceux qui
possèdent des fonds rustiques, et autres catégories, ceux qui
résident pendant un certain nombre de mois, qui sera établit par
les différents Statuts, dans la Commune.
Or, par exemple Monsieur Quaizier, pourrait dire que si on
appliquait ce principe à la Consorterie de Ioula et Plan Praz (?) à
Courmayeur, il y aurait comme un millier d'ayant droit, parce que
il y a un millier de résidents stables à Courmayeur, qui vivent
toute l'année, et ce problème de moins il intéresse déjà les
Communes d'Ayas et de Gressoney, mais demain il pourrait intéresser
déjà les Communes qui ont les zones hautes et une population stable
aurait droit à la Consorterie.
Le texte que nous avions proposé, qui était plus sévère, il
disait : "I proprietari di fondi rustici siti nelle frazioni e
nelle località delle Consorterie che vi risiedono" et non pas que,
nous sommes d'accord, nous nous avions mis une période, mais nous
sommes d'accord dans la proposition de laisser que ce soit chaque
Consorterie qui établit une période minimale, mais le principe
établi de cette façon risque de noyauter certaines Consorteries,
surtout celles où des intérêts de nature touristique devaient
demain se déclarer - et je fais un exemple que je crois tout le
monde comprend - si demain le Vallon de St. Marcel celui de la
Clavalité pouvait devenir intéressant touristiquement et que à St.
Marcel et à Fénis s'établisse un certain nombre de personnes qui
résident toute l'année, ces personnes auraient automatiquement
droit à la Consorterie, là non seulement n'est pas juste, mais est
une erreur, parce que la Consorterie à une signification pour un
sens exclusivement agricole et forestier, il n'a pas une
signification d'autre type d'exploitation.
Cela, je le répète, a surtout une signification pour le futur de
certaines zones et moi je propose les paroles: "nonchè coloro"
soient éliminées et que le texte reste "proprietari di fondi
rustici siti nelle frazioni e località delle Consorterie che
risiedono effettivamente per un periodo annuale" qui pourrait être
même 15 jours dans certains cas, "minimo stabilito dalle
Consorterie", de cette façon nous garantissons que les Consorteries
restent et sont destinées à l'intérieur d'un système économique et
social à l'agriculture et à la population valdotaine, sinon il y a
un noyautage surtout des Consorteries les plus intéressantes.
Manganoni (P.C.I.)
- Io farei una proposta, sulle
osservazioni fatte da Andrione ed io, mi ero permesso di
sottolinearlo, anche l'articolo 2 però, io sarei del parere che noi
ne discutiamo, almeno io avevo proposto, altrimenti se facciamo la
discussione generale è un altro problema, cioè di discutere
articolo per articolo, ed allora in ogni articolo solleviamo,
perché io condivido questa preoccupazione di Andrione e lo dimostro
che avevo già sottolineato in rosso prima.
Savioz (P.C.I.)
- Questo disegno di legge è passato nelle
Commissioni competenti in materia?
Siggia (P.C.I.)
- Sì, c'è allegato anche un parere.
Savioz (P.C.I.)
- Ah c'è?
Chantel
(P.S.I.)
- La discussione su certi
articoli si può fare sull'articolo?
Siggia (P.C.I.)
- No, facciamo articolo per articolo.
Chiusa la discussione generale passiamo ad esaminare la legge
articolo per articolo.
Articolo 1 - Ci sono proposte dalla Commissione permanente
all'Agricoltura, delle modifiche.
Dayné
(U.V.)
- L'Agricoltura proporrebbe
all'articolo 1 queste modifiche:
Al primo comma - Soppressione delle parole "dei Comuni" poiché
qua è detto "Consorterie valdostane sono Enti speciali di natura
pubblicista, la cui amministrazione è soggetta al controllo da
parte dei Comuni e della Giunta regionale"; ora troppo sottoporre
questa Commissione al doppio controllo già dal Comune e poi ancora
dalla Giunta regionale sembra un po' forte, e allora la Commissione
proporrebbe di sopprimere le parole "dei Comuni", però aggiungere
un terzo comma così redatto:
"Gli atti deliberativi delle Consorterie devono essere corredati
dal parere consultivo dei Comuni interessati". Così non è più
proprio un controllo vero e proprio, sarebbe solo un parere
consultivo che il Comune abbia visione di quello che la Consorteria
faccia, ma non proprio un controllo effettivo".
Siggia (P.C.I.)
- Consigliere Savioz.
Savioz (P.C.I.)
- Io, per quanto concerne l'articolo 1 e
tenuto conto della conoscenza pratica che ho di determinate
Consorterie, e considerato che quasi sempre, almeno per il 70% dei
casi, le Consorterie sono quasi sempre in lite, se non in lite in
contrasto con le Amministrazioni Comunali perché gli interessi del
Consorzio differiscono spesse volte da quelli che sono gli
interessi collettivi della Comunità.
Allora a mio modesto avviso mi sembrerebbe che sarebbe forse più
logico e più utile anche più efficace il controllo esclusivo della
Regione e non del Comune, perché se no, non riesco a capire come
possa funzionare bene una Consorteria che deve, ad un certo punto,
avere il consenso dell'Amministrazione Comunale. È giusto che gli
Amministratori comunali vedano la questione nell'insieme del loro
Comune, ma non ritengo che sia giusto ceh possano andare a dettare
legge in un Consorzio di proprietari che hanno dei problemi che non
hanno quasi niente a che vedere con l'Amministrazione comunale.
Questo, ripeto, per esperienza personale pratica.
Siggia (P.C.I.)
- Altri interventi? Risponde l'Assessore
Maquignaz.
Maquignaz (D.P.)
- ... della Commissione Agricoltura era
proprio quella di non assoggettare a queste Consorterie, come
diceva il Consigliere Dayné, al duplice controllo e di lasciarlo
invece al controllo della Regione; e la proposta di emendamento
dice appunto di sopprimere le parole "dei Comuni" e lasciare solo
"è soggetta al controllo da parte della Giunta regionale". Però
siccome poi, esaminando il problema, abbiamo visto che è bene che
il Comune sappia però che cosa delibera una Consorteria, perché
rientra sempre nel territorio comunale. Allora per garantire questo
collegamento, questo coordinamento, si era proposto l'ultimo comma
"gli atti deliberativi delle Consorterie devono essere corredati
del parere del Comune, del parere consultivo", quindi non è più un
controllo, semplicemente per avere un documento che ci dimostri che
il Comune ha preso visione di queste intenzioni della
Consorteria.
Savioz (P.C.I.)
- Vede Signor Assessore, io ho letto
attentamente quelle osservazioni e quelle osservazioni collimano
con le mie, quindi io mi permetto di fare le mie osservazioni,
perché se sapessi che il Consiglio è d'accordo di accettare quelle
osservazioni, io mi alzerei più e non direi più niente, ma mi
permetto di aggiungere la mia voce a quella della Commissione, che
io condivido, se voi mi dite che questo è accettato io sono
soddisfatto e non chiedo più niente.
Maquignaz (D.P.)
- Avevo preso la parola appunto per dire
che noi come Giunta concordiamo su questi emendamenti.
Savioz (P.C.I.)
- Allora va bene, allora siamo tutti
d'accordo?
Siggia (P.C.I.)
- Allora il Consiglio approva l'articolo
1 con le due modifiche proposte dalla Commissione consiliare
permanente per l'Agricoltura.
Articolo 2.
Savioz (P.C.I.) -
Ecco, indipendentemente da quanto ha
detto Andrione che condivido senz'altro, io ero perplesso, non sono
perplesso, sono convinto di quello che dico. A mio modesto avviso
devono fare parte della Consorteria tutti i proprietari, e sarei
del parere obbligatoriamente, che siano o non siano residenti in
quella località, devono far parte della Consorteria, perché se no
abbiamo il rischio di avere delle Consorterie che funzionano male.
Funzionano male per questa ragione, che coloro che sono proprietari
di beni immobili nel comprensorio e che non abitano in quel
comprensorio e che oggi si trovano anche in difficoltà di fare
coltivare le loro terre per le ragioni che ben sappiamo, e io sono
uno di quelli, parlo a titolo anche personale; viene voglia ad un
certo momento, siccome i beni posseduti non rendono niente o sono
addirittura di peso, di non occuparsi per dare il nostro contributo
alla Consorteria e quindi portiamo un danno a quelli che sono in
loco che lavorano, che coltivano e che mantengono una certa
ecologia che è oltre modo necessaria.
Allora io sarei del parere di obbligare tutti i proprietari
compresi nel comprensorio, e obbligarli a funzionare, a pagare e a
dare il contributo che deve essere dato per il mantenimento della
Consorteria, perché se no viene troppo comodo allora.
Andrione (U.V.)
- Savioz, scusami, ma credo che tu hai
visto giustamente un lato del problema, ma ce n'è un altro, e
questo articolo è stato composto in questa maniera perché a seguito
di esperienza, - io te ne racconto una che forse anche tu conosci -
hai presente Molère (?) e le Bouc d'Amont (?). Ecco, allora che
cosa è successo? Una causa che io ho fatto quando facevo pratica e
che dura ancora adesso, è successo che qualche speculatore di Aosta
ha comprato tre "tzesaux" (?), dopodiché voleva tagliare le piante,
e questa garanzia noi l'abbiamo messa proprio per il fatto di
essere sicuri, noi crediamo che le Consorterie, secondo la famosa
espressione de la "Royale Commission" del 1770, costituiscano "là
haut du territoire au dessous", vale a dire che ci sia un legame ma
che è un legame agricolo silvo-forestale, pastorale, tra quella che
è la parte alta e il villaggio che è sotto, è per questo che noi
abbiamo parlato di popolazione agricola e di residenza, per il
pericolo che esiste di speculazioni. Oggi come oggi i boschi sono
protetti dalle importazioni di legname dal Canada o dalla Svezia,
ma noi sappiamo benissimo che basta un colpo di vento perché le
asce vengano dissotterrate e allora abbiamo bisogno di garanzie. In
questo senso che è venuto fuori questo articolo.
Naturalmente io sono d'accordo con te che i proprietari di fondi
rustici che effettivamente hanno degli interessi devono poter far
parte, ma noi dobbiamo avere una garanzia per poter intervenire e
dire: "no, caro Signore, Lei adesso non va lì a tagliare perché ha
comprato". In questo senso. Credo che tu quella questione lì la
conosca.
Manganoni (P.C.I.)
- Ma qui è aggiunto "nonché coloro che
vi risiedono effettivamente per un periodo annuale minimo stabilito
dagli Statuti delle Consorterie", per me il pericolo è lì, sì,
perché io cittadino torinese mi faccio la villa, dico a Molère, per
rimanere nel discorso...
(Voce:
non è un fondo rustico
)
...
No, qui dice: "nonché coloro". Eh io mi faccio la villetta,
vi abito ed io di diritto divento membro della Consorteria, cioè io
vedo lì il pericolo.
Pertanto, mentre sulla prima parte sono d'accordo, i proprietari
di fondi rustici, no? Ma poi qui prosegue: "siti nelle frazioni,
nelle località delle Consorterie", ed io fin lì sono pienamente
d'accordo, ma quando dice "nonché coloro che vi risiedono
effettivamente per un periodo annuale minimo stabilito dagli
Statuti delle Consorterie, facciamo molta attenzione perché gli
Statuti delle Consorterie che questo problema, molti Statuti non lo
trattano. Perché qui è una innovazione, potrebbero farlo lo Statuto
e noi purtroppo sappiamo cosa può molte volte il denaro, ecc. che
facciano un Statuto molto elastico ed allora rientrano anche tutti
costoro.
A mio parere la proprietà dei fondi rustici può essere
sufficiente, togliendo la residenza, cioè la seconda parte, in quel
senso, per evitare quanto dicevo, è un pericolo quello,
attenzione.
Chantel
(P.S.I.)
- Perché io posso comprare un
fondo rustico, farci la villetta e rientro perché ho il fondo
rustico, va bene, ma il fondo rustico, su questo fondo rustico
costruisco per una minima parte, 100 mq., quello che mi interessa e
avendo il fondo rustico ho pieno diritto, anzi, peggio il levar via
tutto.
Manganoni (P.C.I.)
- Allora dovremo mettere che alla data
attuale possiedono, va beh neanche questo.
Chantel
(P.S.I.)
- Neanche quello, perché i fondi
si possono vendere.
Manganoni (P.C.I.)
- È un problema questo.
Siggia (P.C.I.)
- Assessore Maquignaz.
Maquignaz (D.P.)
- Ma noi l'avevamo discusso lungamente,
credo che sia proprio uno degli articoli che ci ha occupati di più,
perché è chiaro che è difficile stabilire chi ha diritto. Nessuno
vorrebbe che una persona che ha degli interessi per poco tempo
diventa un consorzista, però nello stesso tempo non vorremmo
nemmeno escludere quelli che hanno dei beni rustici in quella
frazione e che non risiedono in quella frazione. La difficoltà era
un po' lì.
Io personalmente non ho nulla in contrario a togliere le parole
"nonché coloro", però insisto che sia mantenuto "che vi risiedano
effettivamente per un periodo annuale" che verrà stabilito nello
Statuto, quindi sarà stabilito, perché se noi togliamo quello,
chiunque acquista un fondo rustico nella frazione diventa
consorzista, quindi a mio avviso bisogna mantenere il primo punto.
Sarei d'accordo di togliere le parole "nonché coloro", e lasciare
invece anche il concetto della residenza, che sarà stabilito nello
Statuto, a mio avviso.
Manganoni (P.C.I.)
- Perché qui le condizioni sono due:
quella di possedere il fondo rustico e anche abitare ad Aosta per
esempio. Quello ha diritto, e quindi sta bene, e quelli che vi
risiedono, perché non è detto che bisogna possedere il fondo
rustico e risiedere. Perché in questo caso di Consorterie molte
andrebbero in malora, perché noi vediamo, cioè, non rientrerebbero
più qui, perché noi abbiamo delle zone, dei villaggi completamente
abbandonati, dove non c'è più nessuno che abita lì 7-8 mesi
all'anno. Vanno magari su due o tre mesi d'estate.
Andrione (U.V.)
- Il periodo può essere anche molto più
breve.
Manganoni (P.C.I.)
- Sì, non è facile, io ne convengo che
non è facile, ne convengo anch'io.
Maquignaz (D.P.)
- Qual è la preoccupazione nostra? È
questo proprio, che si verifichi quanto è stato detto prima, che
basti, se noi non lasciamo anche il concetto della residenza se uno
acquista una vecchia casa, se non mettiamo anche il concetto di
residenza lui diventa automaticamente consorzista.
Ora, mi pare che da quanto ho sentito qui, questa non è la
volontà del Consiglio, quindi d'accordo il concetto della
residenza, cioè il concetto della proprietà, siccome noi saremmo
disposti a togliere "nonché coloro", perché è anche pericoloso
lasciare "nonché coloro che vi risiedono effettivamente...", quindi
quelli possono essere anche non proprietari, sarei d'accordo di
togliere questo, mettendo che quelli che sono proprietari dei siti
nelle frazioni e località delle Consorterie che vi risiedono
effettivamente per un periodo annuale minimo stabilito negli
Statuti.
Sarà la Consorteria che stabilirà, zona per zona, qual è il
minimo di residenza che deve consentire se, questo è chiaro:
esclude automaticamente quello che non risiede nella frazione,
questo è normale.
Manganoni (P.C.I.)
- Sì, ma oggi molti, io vi cito dei,
abbiate pazienza, Blavy Parléaz, qui, due Consorzi, chi vi abita
più? Minimo, lì per esempio ci sono 30 famiglie che oggi vanno su
un mese con le mucche, non sono più 30 famiglie, no perché non van
più su ogni famiglia con 2 mucche come si usava una volta, oggi che
ci va su, saranno tre famiglie, le quali tre famiglie vanno anche a
pascolare sui beni degli altri proprietari, perché è finito il
tempo in cui ogni proprietario andava con le sue due o tre mucche.
Oggi, anzi, noi siamo orientati in senso inverso: stalle sociali,
ecc... Allora, che va su anche un mese d'estate, su 20 famiglie ce
ne saranno ancora due, allora gli altri che non vanno su, vengono
esclusi? Ecco il problema, facciamo attenzione a questo.
Quindi, non possiamo pretendere che risieda anche solo un mese
all'anno. Perché? Per il fatto che ho detto prima, cioè è una cosa
non facile, io ne convengo che non sia facile, perché, facciamo
attenzione, perché noi in questo modo, per esempio, del Consorzio
di Blave verremmo ad escludere il 70% dei consortisti, i quali oggi
non vanno più su ad abitarvi neanche per un mese. I Consortisti
effettivi, quelli di oggi, non parliamo di quelli, questi risiedono
chi a St. Christophe, ...
Savioz (P.C.I.)
- Il problema sollevato è certamente
molto delicato, questo ce ne rendiamo tutti conto e penso che siamo
tutti qua riuniti, preoccupati di salvaguardare quella che è la
Consorteria e tutto quello che concerne la medesima.
Quindi, preoccupazione per i filibustieri che ad un certo punto
possono entrare nella società, chiamiamola, nella Consorteria, per
dei fini reconditi e non certamente per salvaguardare la
Consorteria. Nello stesso tempo dobbiamo fare anche attenzione a
quanto io denunciavo prima, perché effettivamente ci sono dei
proprietari che non intendono collaborare, non intendono
contribuire, ma nel medesimo tempo, vogliono e continuano ad essere
proprietari di quel determinato terreno. Quindi, d'accordo, la
proprietà è sacra ed inviolabile. Discutiamone o non discutiamone
nemmeno. Però ad un certo punto io dico: vuoi essere proprietario?
E allora contribuisci anche se non usufruisci, perché se no, non ha
più ragione d'essere una Consorteria.
Allora, arrivati a questo punto, siccome abbiamo dei problemi
molto delicati e molto difficili da risolvere, e certamente non
sono, badate bene che non sono poi medesimi per tutte le
Consorterie, perché ogni Consorteria ha i suoi problemi; ogni
Consorteria ha i suoi pericoli che sono nettamente diversi gli uni
dagli altri, a seconda della località.
I Regolamenti, gli Statuti non potranno essere fatti dalla
Consorteria senza essere approvati dalla Regione penso, no?
Dovranno essere approvati dalla Regione, dall'autorità di tutela,
allora io dico: facciamo molta attenzione a come vengono redatti
questi atti per il funzionamento della Consorteria, perché da
quello dipenderà il resto e oggi qui cerchiamo di mettere giù un
articolo che sia possibilista e nello stesso tempo salvaguardi il
più possibile, non ci troverei un'altra soluzione perché è una cosa
assoluta, non è possibile, perché ripeto, gli interessi delle
Consorterie sono troppo diversi gli uni dagli altri e quindi
accontentiamoci di fare un articolo che possa servire un po' a
tutti.
Chabod (D.C.)
- Io mi ricordo che in Commissione abbiamo
discusso molto a lungo questo articolo 2, la questione di chi avrà
diritto o meno a queste Consorterie, certo che non è facile. Anche
Savioz ha ragione, non è facile. Però io penso, visto che le
Consorterie non sono tutte nello stesso, cioè quello che diceva
Manganoni prima, Blave, lì, che hanno una certa esigenza e invece
altre Consorterie ne avranno altre, io penso che ogni Consorteria
daterà un po' nel suo Statuto, nel suo Regolamento quello che le
interesserà di più, salvaguardare i loro diritti, io penso che,
certo che non è facile, non è un problema tanto semplice.
Andrione (U.V.)
- Io concordo pienamente con quanto ha
detto Savioz, perché effettivamente le Consorterie sono il prodotto
di una storia lunghissima e di una marea di leggi eversive che
hanno cercato di negare questo tipo di proprietà, per cui ogni
bosco della Valle d'Aosta ha una storia differente e a St. Pierre,
la Croix Epallette (?), con la Rivoluzione Francese, i proprietari
si sono appropriati puramente e semplicemente della Consorteria. In
altri posti hanno confuso "actes de consentements" con altre cose,
per cui tute le Consorterie, praticamente in questa zona, ogni
Valle e a Gressoney poi ci sono ancora delle tradizioni differenti
- ogni Consorteria ha una sua storia e deve essere lo Statuto della
Consorteria che stabilisce i principi di appartenenza e "les
endroits", come si diceva una volta, addirittura si è creato un
diritto particolare, si è arrivati durante tutto il XIX secolo si
vendeva la casa e ci si riservava il camino per avere diritto al
bosco, diritto che è stato consuetudinario...
(voce:
il
diritto di fuoco) ...Che avevano diritto, ora, secondo me, la
proposta fatta dall'Assessore, quella che avevo fatto anch'io, di
togliere "nonché coloro" viene incontro esattamente a quello che
diceva Savioz - e che è la cosa più giusta - cioè si dà una certa
elasticità, anche gli obblighi di legge non sono mai poi così
rigidi, ma ci permette attraverso il controllo degli Statuti di
avere una possibilità di variazioni abbastanza grande per poter
difendere gli interessi pubblici in tutti i casi.
Perché io insisto sulla questione che per me "nonché coloro" è
preoccupante? Insisto per i Comuni che hanno delle possibilità
turistiche, dove c'è la possibilità di grandi insediamenti duraturi
c'è la possibilità effettiva di una azione della Consorteria, della
sua destinazione, che per noi deve essere soprattutto una
destinazione boschiva, verde e naturale. Capisci Manganoni? È per
questo.
Naturalmente attraverso lo strumento degli Statuti, queste
limitazioni potranno essere dosate in una maniera più elastica di
quanto non appaia nella dizione dell'articolo, però se tu non metti
nessuna regola, rischi di cadere nelle mani degli speculatori, di
coloro che hanno degli interessi contrastanti con quelli che noi
vogliamo intendere.
Manganoni (P.C.I.)
- Esiste il pericolo di cadere nelle
mani di questi, la preoccupazione mia è quella.
Maquignaz (D.P.)
- Mi riallaccio a quanto diceva adesso
il Consigliere Andrione che infatti lo Statuto, al punto 2,
stabilisce le modalità, cioè cosa deve contenere lo Statuto, dice
"Le modalità e i requisiti per l'acquisto, la permuta o il
riacquisto della condizione di consorzista", quindi ogni Statuto
dovrà stabilire queste modalità, Statuto che verrà approvato dalla
Giunta regionale.
Quindi forse conviene accettare l'emendamento e togliere "nonché
coloro" e tutto il resto lasciarlo perché venga esaminato Statuto
per Statuto.
Siggia (P.C.I.)
- Il Consiglio allora approva l'articolo
con l'emendamento consistente nella soppressione delle parole
"nonché coloro".
Articolo 3 - Osservazioni? Consigliere Savioz.
Savioz (P.C.I.)
- Io mi preoccupo di una situazione
particolare che si allaccia anche a questo, anzi, qui c'è il motivo
per poterla sprigionare e chiarire al Consiglio. Il mio pensiero è
questo: l'Ente Comune, territorio comunale, Amministrazione
regionale, da quando fu inserita nei secoli, ha continuato, non c'è
mai stato nessuno che abbia abrogato i Comuni, nessuno pensa di
abrogare le Amministrazioni comunali, mentre invece la Regione - e
non faccio profezie, per carità! Però mi preoccupo - un bel giorno
salta fuori un governo diverso da quello che abbiamo, la
Costituzione va a quel paese che sappiamo, l'Amministrazione
regionale viene abolita, sostituita, cambiata, radicalmente
eliminata, e il demanio della Regione dove va a finire,
Signori?
Mentre invece il demanio del Comune rimarrà sempre ai Comuni;
allora io sono del parere che qui anziché dire come viene detto
all'articolo 3 "passando a far parte rispettivamente del demanio
del Comune", per una certa, - scusatemi -, la storia che è nostra
maestra ma che noi siamo pessimi scolari, questo l'ha detto
qualcuno, non sono io che lo dico, ma io condivido, insegna, noi
avevamo, i nostri avi avevano e noi non abbiamo più avuto, noi oggi
abbiamo, i nostri figli l'avranno? Nessuno di voi, nessuno di noi è
in grado di dare una assicurazione in merito, mentre invece per i
Comuni, per il 99,9 e qualche decimo ancora, possiamo quasi essere
tranquilli.
E allora non cerchiamo di potenziare il demanio della Regione,
potenziamo il demanio del Comune, nel caso in cui dovesse succedere
che le Consorterie per questo caso specifico.
Questa è la mia preoccupazione.
Andrione (U.V.)
- Non sono d'accordo con l'umoristica
battuta di Savioz!
Dunque, i Comuni in Valle d'Aosta sono stati istituiti soltanto
nel 1762 ed erano differenti, che praticamente corrispondono a
quelli di adesso, sono del 1781 con "l'Edit des charges politiques"
di Vittorio Amedeo II. In questo caso, nelle Consorterie proprio, è
constatato il difetto di avere il demanio, specialmente, io parlo
soprattutto dei boschi e non parlo dei pascoli, un demanio piccolo,
perché, che cosa è successo? Che tra Comuni e Consorterie, proprio
per la loro piccolezza, sono nate delle liti infinite, soltanto da
Avise, arrivare fino a Villeneuve, credo che ci siano ancora in
piedi una dozzina di cause, con bisticci che non finiscono più e
per molti anni Valsavarenche è stata dominata dal fatto che se
qualcuno veniva eletto Sindaco, era di Déjoz (?) "coppave le bouc à
Bois de Clin" e se era di Bois de Clin andava a tagliarlo a Créton
no? Questo, credo che ci siano qui dei testimoni che possono dire
quante cause sono nate da cose di questo genere.
Per quanto riguarda i boschi, è importante che i demani, perché
i boschi siano ben coltivati, è importante che i demani siano di
una certa dimensione, se sono piccoli è molto pericolo, è un
disastro, e dovendo accettare la tua ipotesi che la Regione
sparisca e più probabile ancora di quanto dicevi tu, per quanto
riguarda i Comuni, che i boschi debbano essere assunti da un
organismo più ampio, persino di anti-collettivisti, gli
anticomunisti, persino dei Liberali, i libri di scienza delle
finanze hanno sempre sostenuto che era importante che il demanio
boschivo fosse di certe dimensioni affinchè potesse essere
coltivato bene. Se noi spezzettiamo questi demani comunali in tanti
piccoli Comuni, St. Nicolas, Avise, cose del genere, avviene poi il
disastro che noi avevamo constatato, di intere montagne che sono
state pelate completamente perché non c'era la difesa del
suolo.
Quindi io sarei di lasciare l'articolo com'è, nella speranza che
la Regione duri il più a lungo possibile.
Siggia (P.C.I.)
- Consigliere Savioz ritira
quell'emendamento?
Savioz (P.C.I.)
- Sì, io non ne faccio mica una questione
per carità, è soltanto così, però quello che dice Andrione è
giustissimo, i boschi che non hanno una certa consistenza e
coltivazione, io sono perfettamente d'accordo. Sui contrasti poi
non parliamone, perché ne conosco diversi. Tipico poi quello di
Introd tra gli altri, e naturalmente la questione esiste, però
esiste anche l'altro fatto Andrione, che i Comuni, chi più e chi
meno, sono tutti proprietari di boschi, hanno dei boschi comunali e
quindi praticamente quelle proprietà rimarranno. Ora che gli si
aggreghi anche l'eventuale proprietà del Consorzio assieme a
quelle, costituisce comunque una entità, e poi soprattutto c'è poi
sempre la salvaguardia dell'Ente di tutela, qualunque esso sia. Non
è che si possano tagliare i boschi indiscriminatamente come è
avvenuto durante il periodo dell'ultima guerra, che si dava il
premio a chi andava a tagliare, e non faccio nomi e non cito
persone, ma ho assistito io di persona a premi ricevuti da parte
delle guardie forestali perché chiudevano gli occhi, non dicevano
niente, e l'ordine veniva dall'alto e non erano iniziative di
carattere personale delle guardie forestali. Erano ordini che
venivano dall'alto. Quindi la razzia dei boschi è dovuta alla
situazione di guerra, ecc.
Comunque non insisto e non mi dilungo, senz'altro io sono
d'accordo, facciamolo pure lasciare così.
Siggia (P.C.I.)
- Assessore Maquignaz.
Maquignaz (D.P.)
- Io volevo solo far presente qui, per
quanto riguarda il primo comma, qui ci sono due concetti. Il primo
come dice: "I beni immobili di uso collettivo delle Consorterie
sono indivisibili e non possono essere allineati a privati", dopo
diciamo: "previa decisione favorevole di almeno tre quarti". Io
proporrei di mettere il punto lì, e cioè creare un nuovo concetto,
non legarlo col primo, perché qui mi pare che diciamo "previa
decisione favorevole di almeno tre quarti". Mettere un punto,
distaccare i due concetti.
Siggia (P.C.I.)
- Articolo 3 - Il Consiglio approva con
quella modifica proposta dall'Assessore.
Articolo 4 - Il Consiglio approva.
No, Consigliere Manganoni.
Manganoni (P.C.I.)
- L'articolo 4 dice questo: "Entro due
anni dall'entrata in vigore della presente legge, le Consorterie
devono richiedere di essere legalmente ..." ecc. e la Consorteria X
non chiede niente entro due anni e noi che cosa facciamo?
Andrione (U.V.)
- È previsto dopo, l'articolo 5.
Manganoni (P.C.I.)
- Ma non sarebbe il caso, per gli
inadempienti si applica l'articolo 6? O è già implicito?
Siggia (P.C.I.)
- È implicito.
Andrione (U.V.)
- È implicito Manganoni.
Manganoni (P.C.I.)
- Va bene, allora va bene.
Volevo solo aggiungere quest'altra questione che, permettete,
"sentito il Commissariato per la liquidazione degli usi civici" e
le Consorterie che hanno le grane con gli usi civici? Noi abbiamo
molte Consorterie che sono in piedi delle cause che durano da mezzo
secolo, anche, non tutte, per la questione degli usi civici.
Andrione (U.V.)
- Ce n'è una che dura da 800 anni tra
Lignod e Extrapiera.
Manganoni (P.C.I.)
- Allora queste come le mettiamo? Una
Consorteria che sta litigando, io parlo della Consorteria per
esempio di Introd col Comune, bene, qui questa Consorteria che
secondo Lei è proprietaria ecc., secondo il Comune no, e beh, come
si comporta? No, no dica pure.
Maquignaz (D.P.)
- Mi pare che non c'è quella
preoccupazione, perché noi non diciamo che deve essere il
Commissariato a definire la questione. Il riconoscimento spetta con
Decreto del Presidente della Giunta regionale, sentito il
Commissariato. In questi casi, quindi sentito il Commissariato,
naturalmente non lo subordiniamo mica. È un sentito, cioè noi
faremo presente che c'è questo problema, ma comunque è la Regione
che decide, quindi non è che lo subordiniamo naturalmente
all'approvazione del Commissariato. Forse è diverso.
Montesano (P.S.D.I.)
- Chi chiede la parola? Allora
l'articolo 4 viene approvato dal Consiglio. Non ci sono
osservazioni?
Articolo 5.
Manganoni (P.C.I.)
- Consiste solo l'osservazione che io
facevo prima. Dice "La Regione promuove avanti il predetto
Commissariato di Torino, ecc.". beh, se il Commissariato di Torino
funziona come ha funzionato fino adesso, questo giudizio che la
Giunta promuove di fronte al Commissariato può durare mezzo secolo,
come sta già durando adesso. Pericolo, cioè se noi...
Andrione (U.V.)
- No, no, quello che mi permetto di dire,
chiedo scusa, quello che conta nella questione non è il
Commissariato di Torino, è purtroppo che dopo delle sentenze di
Torino che sono anche discutibili, almeno quelle di un certo
periodo erano discutibili, quando era Magistrato un tale che si
chiamava Lagoutaine, ci sono stati dei ricorsi in Cassazione, e
dato che la Cassazione non sa neanche che cosa sia una Consorteria,
i Magistrati si palleggiano queste cause dagli uni agli altri e non
viene fuori la decisione. Se questa legge è bene applicata può
costituire, e anzi direi che solo attraverso questo tipo di legge,
può venire fuori la fine di molte liti, perché la Regione che si
interessa e che ottiene un parere, da una parte e dall'altra può
sbloccare la situazione.
Montesano (P.S.D.I)
- Allora il Consiglio approva.
Articolo 6 - C'è un emendamento. Io prego l'Assessore
all'Agricoltura.
Dayné
(U.V.)
- La Commissione Agricoltura propone
a questo articolo, dunque al terzo rigo, aggiungere dopo la parola
"Consorteria" "oppure per i quali non si sia ottemperato a quanto
previsto dal primo comma dell'articolo 4", sarebbe ancora qua
quelli che passano al demanio comunale quelli che non si fanno
avanti entro tre anni dal richiedere il riconoscimento.
Montesano (P.S.D.I.)
- Osservazioni? Allora il Consiglio
approva l'articolo 6 con l'emendamento proposto dal Presidente
della Commissione Agricoltura.
Articolo 7 - Altro emendamento.
Dayné
(U.V.)
- La Commissione Agricoltura prevede,
propone la soppressione di questo articolo perché è un po' un
pleonasmo, "Le Consorterie continuano ad essere regolate dalle
norme della presente legge anche se il numero dei consortisti fosse
temporaneamente ridotto a uno solo, fermo restando il divieto di
passaggio dei beni stessi in proprietà privata".
Sicché la Consorteria che è composta di un solo membro come può,
dato che la legge prevede un Consiglio di Amministrazione della
Consorteria? Ora un solo membro come può fare il Consiglio di
Amministrazione? Ed è un unico ...
Montesano (P.S.D.I.)
- L'Assessore è d'accordo nella
soppressione dell'articolo?
Maquignaz (D.P.)
- Io sono d'accordo perché mi pare che
quanto diceva il Consigliere Dayné è esatto, difatti l'abbiamo
discusso in Commissione. Prevedere che possa continuare con un
unico consorzista non è più una Consorteria, quindi questo articolo
mi pare che si possa senz'altro abrogare.
Montesano (P.S.D.I.)
- Allora abrogato l'articolo 7.
L'articolo 8 diventa 7.
Il Consiglio approva l'abrogazione dell'articolo 7.
Articolo 8 - che diventa 7. Il Consiglio approva.
Manganoni (P.C.I.)
- "Le Consorterie legalmente
riconosciute dalla Regione devono deliberare" e quelle non
riconosciute? Quali sono?
Maquignaz (D.P.)
- Cadono.
Manganoni (P.C.I.)
- Ah cadono!
Montesano (P.S.D.I)
- Il Consiglio approva.
Articolo 9 che è diventato 8. Il Consiglio approva.
Articolo 10 - Io chiamo gli articoli così come sono elencati. Il
Consiglio approva.
Articolo 11 - Il Consiglio approva.
Articolo 12 - Vi è un emendamento.
Dayné
(U.V.)
- La Commissione Agricoltura prevede
la soppressione del testo attualmente, sostituirlo con un'altra
dizione che sarebbe la seguente:
"Qualora l'utilizzazione dei beni immobili consortili non sia
più economicamente conveniente, il Consiglio regionale, in deroga
all'art. 3 della presente legge, su proposta dell'Assemblea dei
Consortisti, può autorizzare l'alienazione parziale o totale dei
beni consortili. Analogamente il Consiglio regionale, in caso di
mutate condizioni economiche, sociali, locali, può autorizzare una
diversa utilizzazione dei beni consortili".
Montesano (P.S.D.I.)
- La parola all'Assessore
Chantel.
Chantel
(P.S.I.)
- Ma io ritengo che non si possa
accettare la dizione come è stata fatta, perché è contraria alle
norme; qui sono due cose che riguardano il Controllo Comuni e al
Giunta e non vedo che improvvisamente si possa sostituire i diritti
del Controllo Comuni e la Giunta che sono di loro diritto,
sostituendolo col Consiglio.
Montesano (P.S.D.I)
- La parola al Consigliere
Andrione.
Andrione (U.V.)
- L'emendamento è in contrasto con la
legge del '27 che regola questa materia, e una alienazione di
questo genere sarebbe nulla, non si possono vendere i beni
consortili e il Consiglio regionale non può autorizzare alla
vendita di una Consorteria o di una parte di Consorteria. L'unica
possibilità è quella di trasformare questa che è una proprietà
collettiva di un tipo particolare, di trasformarla in demanio
comunale o in demanio regionale come all'articolo 3, il che non
impedisce che le mutate condizioni economiche, sociali, locali
autorizzino una diversa utilizzazione dei beni consortili, cioè per
esempio impianti di risalita, utilizzazioni turistiche di questo
genere, non impedisce, ma la proprietà dei suoli non può essere
alienata, perché diventando proprietà privata viene a mancare
quella che è la base della legge in materia.
Questa è una discussione che avevamo fatto centinaia di volte,
io posso dire ancora questo: che per incarico dell'Assessore sono
sceso a Torino con il Dr. Lyabel e abbiamo proposto questa legge al
Dr. Poddighe, che è l'attuale Commissario per gli usi civici per il
Piemonte, Valle d'Aosta e Liguria, e che su questo punto abbiamo
avuto uno scambio di idee con lui e che lui ha detto che sono
inalienabili e che poteva andare la nostra formula del demanio
comunale o regionale in certi casi, ma che assolutamente il
Commissariato agli usi civili riterrebbe nulla l'alienazione dei
beni consortili.
Chabod (D.C.)
- Io sono perfettamente d'accordo col
Segretario del Consiglio perché se noi approvassimo questo
emendamento, come diceva il Segretario, andremmo contro legge,
perché il Consiglio regionale non può fare questo.
Per me l'articolo 12 va bene così.
Maquignaz (D.P.)
- Il motivo per cui in Commissione
Agricoltura noi abbiamo proposto questo emendamento è per il fatto
che abbiamo detto non è che possiamo fare una legge che rimanga
bloccata, che non tenga conto anche delle possibili modificazioni
che possono avvenire nei problemi di economia qui della
Regione.
Supponiamo che una zona che interessa oggi una Consorteria sia
suscettibile per una utilizzazione di diversa natura, turistica
supponiamo, noi dovremmo poter prevedere una sua modificazione e
qui naturalmente non è più un controllo formale della Giunta, ma
noi ritenevamo che in questi casi fosse il Consiglio regionale,
perché si tratta di cambiare completamente quello che è lo spirito
di tutta la legge.
Però - e lo dicevamo - in deroga all'articolo 3.
Quindi se ci fosse la possibilità, da quanto però ho sentito dal
Consigliere, mi pare che questi contrasti con la legge stessa e
quindi forse non è possibile, ma l'intenzione nostra era quella di
consentire delle modificazioni o delle alienazioni quando ci sono
dei casi particolari, per rendere la legge un po' più adeguata a
quella che è la situazione eventuale e anche futura e non bloccarla
definitivamente a quella utilizzazione che può essere ad un certo
momento antieconomica e non più conveniente.
Quindi io ritengo che se non c'è un particolare motivo per cui
questo articolo contrasta, mi pare che il prevedere questa
possibilità, su deliberazione del Consiglio, non sia da scartare, a
meno che, come ripeto, questo articolo sia in netto contrasto, non
possa essere accettato.
Savioz (P.C.I.)
- Io ritengo che eventualmente una
modifica di utilizzazione debba presentarsi necessaria la cosa
possa essere fattibile, perché in fondo l'articolo 3 stabilisce che
i beni, ecc. ecc. non possono essere alienati e non possono essere
venduti a terzi, non possono diventare proprietà privata; quindi
non è possibile stabilire un articolo del genere e poi pensare di
poter fare una deroga, assolutamente contrario al tipo, alla legge,
tutto, quindi la possibilità della modifica, domani un comprensorio
che ha bisogno di fare non so, c'è la Società che vuole andare a
fare un albergo per un determinato sviluppo turistico, ebbene gli
si concederà per 99 anni la famosa clausola, di cui per 99 anni la
Società alberghiera avrà l'usufrutto di questo albergo, e passati i
99 anni diventerà di proprietà della Consorteria, la quale potrà a
sua volta di nuova affittare questo ad altri e continuare a
sviluppare l'esercizio di questa opera che porterà dei benefici
consortili.
Io ritengo che tutto questo sia possibilissimo pur lasciando
l'articolo 3 come è, senza andare a cercare delle deroghe.
Montesano (P.S.D.I.)
- Altri interventi? Prego.
Manganoni (P.C.I.)
- Sono contrario all'emendamento,
perché l'emendamento prevede l'alienazione parziale o totale dei
beni consortili, mentre invece l'articolo 3 dice che non possono
essere alienati a privati. Quindi non solo siamo in contrasto, ma
secondo loro per me va bene l'articolo 3 e non va bene questo,
perché in casi particolari, ma noi sappiamo i casi particolari come
sono! Noi basta che certa gente, speculatori, denaro, lo sappiamo
tutti, la potenza di tutto questo! Ed allora io sono della tesi:
"affitti" dice Savioz, 90 anni, 20 anni, non importa, ma non
l'alienazione della proprietà.
Pertanto io penso che non dovrebbe essere accolto questo
emendamento, no? Che prevede l'alienazione parziale o totale, è in
contrasto con l'articolo, innanzitutto, e poi come principio noi
non dobbiamo ammettere niente in casi particolari l'alienazione,
perché i casi particolari noi sappiamo come sono, i casi
particolari diventano poi la regola, quando conviene.
Dayné
(U.V.)
- Però bisogna contemplare che questo
dovrebbe sempre avvenire su delibera del Consiglio regionale,
quindi una tutela c'è, non è proprio facoltà dei consortisti di
alienare tutto.
Però se qui ci sono motivi giuridici che vietano l'alienazione,
come dice il Segretario del Consiglio Dr. Andrione, personalmente
ritengo che questo emendamento possa essere ritirato.
Montesano (P.S.D.I)
- Allora viene posto ai voti
l'articolo 12 così com'è, vero? Senza emendamento - Il Consiglio è
d'accordo? Il Consiglio approva.
Articolo 13 - Altro emendamento.
Dayné
(U.V.)
- Per questo articolo la Commissione
prevede questa modifica, aggiunta del seguente nuovo comma finale;
sarebbe di aggiungere un nuovo comma alla fine dell'articolo,
dunque perché alla fine dice: "Il Comune deve provvedere
all'amministrazione dei beni consortili mediante .... Opere di
interesse generale ...".
Montesano (P.S.D.I.)
- Ce l'ha sotto mano
l'emendamento?
Dayné
(U.V.)
- Dunque "l'accertamento
dell'impossibilità di funzionamento di cui al precedente comma è
demandato all'Assessorato regionale all'Agricoltura e Foreste" -
altrimenti chi è che deve accertare questo?
Montesano (P.S.D.I.)
- Questo è un comma aggiuntivo?
Dayné
(U.V.)
- È un comma aggiuntivo.
Montesano (P.S.D.I.)
- Il Consiglio è d'accordo?
Savioz (P.C.I.)
- Mi sembra che così, a lume di naso, vi
chiedo scusa se dirò una cosa non molto corretta, non molto giusta.
Mi sembra che se una Consorteria non può più funzionare ad un certo
momento si convocheranno i consortisti, faranno una deliberazione
in merito, le manderanno all'Ente di Tutela perché venga approvata,
non c'è altra via.
Non può succedere che la Consorteria ad un certo punto non
funziona più, questo non può avvenire, legalmente non è valido,
deve esserci una riunione dei consortisti rimasti gli unici, gli
ultimi che si riuniscono e dicono: siamo rimasti in troppo pochi,
non possiamo più far funzionare la nostra Consorteria, deliberiamo
pertanto di sciogliere il Consiglio di Amministrazione.
E allora l'autorità di Tutela dovrà pur intervenire e vedere fin
dove e come.
Io ritengo che si sia molto più cauto lasciare l'autorità di
Tutela, quindi vedi Giunta, e non solo all'Assessorato
all'Agricoltura, con tutto il rispetto che io ho per tutti gli
Assessori, per carità! Ma è più sicura la Giunta nel suo complesso
che non l'Assessorato singolo.
Montesano (P.S.D.I.)
- Quindi Lei modificherebbe.
Savioz (P.C.I.)
- Io lascerei le cose come devono essere,
vista la legge comunale e provinciale a tutti gli effetti.
Dayné
(U.V.)
- Vorrei precisare, non è che è
l'Assessore all'Agricoltura che deve decidere, l'Assessore, dunque
qui dice "l'accertamento sull'impossibilità di funzionamento di cui
al precedente comma", solo l'accertamento, non la decisione, la
decisione di approvazione della delibera del Consiglio sarà la
Giunta, ma che deve fare gli accertamenti è l'Assessorato
all'Agricoltura, l'Assessorato competente in materia.
Savioz (P.C.I.)
- Ma è automatico, non c'è bisogno di
legiferare per sapere questo, diamine! Scusi, nessuno può fare gli
accertamenti se non l'autorità competente e quindi mi sembra che
sia pleonastico mettere lì l'Assessorato, è logico no, quando
arriverà la delibera, la delibera verrà istruita e verrà istruita
da chi? Dagli Enti competenti in materia, e quindi indubbiamente
l'Assessorato Agricoltura e Foreste, è un pleonasmo per me,
intendiamoci non è che io ...
Montesano (P.S.D.I.)
- Un attimo solo, diamo la parola a
Chabod e parla l'Assessore.
Chabod (D.C.)
- Io volevo chiedere questo, ad esempio ci
sono tante piccole Consorterie, ma tante, non potrebbero fare un
Consorzio di Consorterie? È previsto? Sì? Ah ecco allora va
bene.
Maquignaz (D.P.)
- La preoccupazione era solo quella se
per caso le Consorterie non funzionano, però non chiedono niente,
non deliberano niente, quindi noi volevamo stabilire solo il
concetto che c'è questa possibilità di accertamento, ora che la
Giunta, questo mi pare che l'osservazione è anche giusta, forse qui
bisogna sostituire, non parlare più di accertamento ma che
stabilisce se è in grado o no di funzionare è la Giunta
regionale.
Però il concetto era solo quello di consentire
all'Amministrazione regionale di veramente controllare anche se la
Consorteria non delibera. Quindi mi pare che si potrebbe modificare
questo emendamento dicendo che però la Giunta regionale potrà
accertare se c'è la funzionalità o meno di questa Consorteria, cioè
cambiare anziché Assessorato all'Agricoltura parlare di Giunta
regionale.
Savioz (P.C.I.)
- Io capisco la sua preoccupazione, però
non vorrei che venisse la dicitura "la Giunta regionale potrà" no,
no, la Giunta regionale dovrà, è un dovere, non è una facoltà, è
dovere dell'Amministrazione regionale accertarsi se gli Enti a Lei
sottoposti a tutela funzionano sì o no.
Quindi è doveroso, mi sembra anche qui che non sia il caso di
citare questo perché rientra nei doveri dell'Amministrazione
regionale, se noi codifichiamo un affare del genere allora
automaticamente ci rendiamo conto che l'Amministrazione regionale
non funziona, è implicito.
Montesano (P.S.D.I.)
- È detto: è demandato, quindi è
categorico.
Savioz (P.C.I.)
- È demandato, allora d'accordo, va
bene.
Montesano (P.S.D.I.)
- È demandato alla Giunta
regionale.
Savioz (P.C.I.)
- D'accordo.
Montesano (P.S.D.I.)
- Il Consiglio è d'accordo con
l'emendamento così modificato a sua volta dall'Assessore? Il
Consiglio approva.
Articolo 14 - Il Consiglio approva.
Articolo 15 - Il Consiglio approva.
Articolo 16 -
Manganoni (P.C.I.)
- Sull'articolo 16 io sono d'accordo.
Si parla dell'assegnazione di legna da ardere, legname da opera,
ecc. però si può verificare questo fatto: noi abbiamo delle
Consorterie che destinano i fondi a scopi di utilità pubblica, la
Consorteria del villaggio, ne abbiamo altre che suddividono gli
utili fra i Consortisti, no? In base a questa legge - e io sono
d'accordo - non possono più suddividere, se no quali reazioni
avremo noi da parte di questi? È un interrogativo che mi pongo,
questo per secoli si suddividono gli utili e ad un tratto no, gli
utili non li riceverete più tra voi, in base alle
compartecipazioni, noi sappiamo come è tuto impostato questo
problema. Io dico questo: sono d'accordo con la legge, però sollevo
questo interrogatorio, le reazioni da parte di questi.
Savioz (P.C.I.)
- Io condivido in parte quello che dice
Manganoni, però ritengo che alla nostra epoca non sia più possibile
accettare il principio dell'utile individuale a danno della
collettività.
Io ritengo che così come è, vada molto bene. Grane o non grane,
osservazioni o non osservazioni, contenti o malcontenti, dobbiamo
una volta per sempre stabilire il principio che prima viene la
collettività e poi viene il singolo.
Manganoni (P.C.I.)
- Io ho detto che sono d'accordo, ho
solo posto il problema.
Andrione (U.V.)
- Chiedo scusa, ma soprattutto che la
proposta di Manganoni è teorica perché in realtà credo che non ci
siano praticamente più casi di riscaldamento con legna. Un momento,
un momento, una volta i boschi erano puliti perché "les brandzes"
servivano per fare il fuoco, adesso i boschi sono in uno stato
spaventoso proprio per quella ragione, e questo articolo vuole
impedire la rendita, perché che cosa succede? Che si vendono le
belle piante e quelle marce si lasciano sul posto, tu lo sai
benissimo perché, perché per tradizione sei informato in materia,
quindi lasciamo gli articoli che difendono un pochettino i
boschi.
Bancod (U.V.)
- Va bene non vendere il legname, però se
il legname necessita di tagliare bisogna pur venderlo, perché
altrimenti marcisce. Insomma, il bosco deve essere pulito e le
vendite devono avvenire, naturalmente con l'autorizzazione della
Forestale, normalmente. Ecco!
Montesano (P.S.D.I.)
- Nessun altro interviene? Allora
l'articolo 16. Il Consiglio approva.
Articolo 17 - Il Consiglio approva.
Articolo 18 - Il Consiglio approva.
Articolo 19 - C'è un emendamento.
Dayné
(U.V.)
- La Commissione Agricoltura propone
per questo articolo inizialmente la soppressione "normalmente",
dunque 1° comma, "le cariche elettive delle Consorterie sono
normalmente gratuite " mettere " sono gratuite". Inoltre propone la
soppressione del terzo comma poiché il terzo comma...
Montesano (P.S.D.I.)
- ... del secondo dice qui ...
Dayné
(U.V.)
- Sì, il 2° comma, il 2° comma dice:
"la misura dell'indennità non può comunque superare la misura
dell'indennità prevista dalle cariche elettive del Comune nel cui
territorio è compresa al Consorteria". Questo vorrebbe dire che
allora il Presidente potrebbe anche avere le indennità di carica
del Sindaco, non può superare, ma potrebbe uguagliarla, e allora la
Commissione proporrebbe questa dizione al secondo comma: "Al
Presidente e ai membri del Consiglio Direttivo responsabili in modo
particolare e impegnativo dell'Amministrazione dei beni consortili
sarà concessa una indennità di trasferta e il rimborso delle spese
sostenute", poi soppressione del terzo comma perché è normale che
il Segretario abbia una indennità...
Andrione (U.V.)
- Sì, ma è meglio lasciarlo.
Montesano (P.S.D.I.)
- Allora siete d'accordo sulla
modifica del 2° comma? Così come annunciato dal Presidente della
Commissione Agricoltura?
Andrione (U.V.)
- Chiedo al Presidente della Commissione
Agricoltura se non sia meglio lasciare il terzo comma, perché
dicendo che è stabilita dall'Assemblea dei consortisti, stabiliamo
un controllo diretto da parte dell'Assemblea, mentre non mettendo
niente, rischiamo di avere il Segretario che si autoliquida una
indennità con delle analogie che certe volte potrebbero essere
negative per la Consorteria. Forse è meglio che ci sia questo
rapporto diretto.
Montesano (P.S.D.I.)
- Un attimo, Consigliere Savioz.
Savioz (P.C.I.)
- Io invece sono per la soppressione
dell'indennità di trasferta, questa è una cosa che non ho mai
capito in vita mia. Io non riesco a capire come si possa parlare di
indennità di trasferta quando si dice "rimborso delle spese", se si
dà il rimborso delle spese, qual è l'indennità di trasferta che si
pretende ancora?
A me quello rientra nelle spese, nel rimborso delle spese e il
rimborso delle spese deve essere computato nel senso della giornata
perduta, del trasporto di ferrovia, del trasporto di là e di qua,
perché si presta un po' troppo facilmente questa indennità di
trasferta! È per esperienza che dico queste cose qui, non so se
fosse possibile invece arrivare un po' al dunque, e poi l'altro
problema della convocazione dell'Assemblea per stabilire il quid,
sono d'accordo anch'io, perché succede purtroppo il contrario, che
le cose si fanno in camera caritatis e gli onesti ci rimettono ed i
disonesti ne approfittano. Quindi, assemblea che decide il quantum,
come dice Andrione, e vedere se possibile anche di limitare la cosa
al rimborso delle spese, che per me sono comprensive di tutto.
Dayné
(U.V.)
- Dunque il rimborso delle spese
vanno intese solo le spese vive, viaggio e magari spese di
colazione, invece la trasferta è il tempo perso, per esempio uno
può perdersi la giornata e non è logico che questa giornata la
debba perdere proprio gratuitamente. Allora va intesa la trasferta,
per la giornata persa per conto della Consorteria.
In merito al 3° comma, forse ha ragione il Segretario Dr.
Andrione, che forse conviene di lasciarlo.
Montesano (P.S.D.I.)
- Allora l'articolo 19 va modificato
al 1° comma con la soppressione della parola "normalmente", il 2°
comma viene sostituito dall'emendamento annunciato dal Consigliere
Dayné e la soppressione del 3° comma non viene mantenuta, quindi va
messo ai voti in questo modo, così come annunciato. Il Consiglio è
d'accordo? Il Consiglio approva.
Articolo 20 - Il Consiglio approva.
Il Consigliere Chincheré.
Chincheré
(P.C.I.)
- ... anche perché secondo noi
le due cose sono collegate. All'articolo 15, 1°) comma dice: "I
beni forestali delle Consorterie, qualora la superficie forestale
superi i 200 ettari di bosco di alto fusto, oppure i 300 ettari di
ceduo, sono soggetti ad un piano economico pluriennale di razionale
utilizzazione, da deliberare dall'Assemblea dei Consortisti e da
approvare dalla Giunta regionale".
Noi su questo articolo non avevamo niente da dire e l'abbiamo
votato perché ci sembra estremamente giusto che così sia.
All'articolo 20, quello che dobbiamo votare adesso, dice: "Se le
possibilità finanziarie consortili lo consentono, le Consorterie
debbono assumere in servizio uno o più guardiaboschi - dico
"debbono" non "possono" - con gli obblighi di servizio e il
trattamento economico previsto dal Regolamento per il personale
consortile".
È molto probabile che le Consorterie che abbiano questa
possibilità finanziaria siano quelle previste dall'articolo 15,
perché sono fra le più grandi e probabilmente tra le più ricche.
C'è questo pericolo, due pericoli, che noi creiamo delle
contrapposizioni tra il Corpo Forestale regionale che, secondo noi,
è l'unico che ha l'autorità per conservare, per potenziare il
patrimonio boschivo regionale, e questi guardiaboschi delle varie
Consorterie, non solo, c'è la possibilità che nella realtà questi
guardiaboschi diventino guardiaboschi a part-time, magari con
stipendi da sottoccupazione.
Pertanto noi proponiamo che questo articolo 20 sia stralciato
dalla legge e l'unico Corpo adatto e addetto alla gestione,
evidentemente, del patrimonio boschivo forestale. Forestale resti
quello che già c'è e se necessario potenziamo quello ma non creiamo
dei possibili dualismi tra le Consorterie e il Corpo Forestale
Regionale.
Savioz (P.C.I.)
- La mia preoccupazione invece era di
altro genere. Comunque condivido quanto dice il collega Chincheré e
la mia preoccupazione invece era questa: io penso che, sempre per
quella praticaccia che un po' abbiamo di queste Consorterie, il
fatto che la Consorteria assuma delle guardie per tutelare il suo
patrimonio in fondo è un bene. È un bene e mi spiego. Perché è un
bene? Perché quando voi pensate che il comprensorio
Aymavilles-Villeneuve-St. Pierre-Introd e forse dimentico ancora
qualcuno, ci sono due guardie, di cui una è comandante, che devono
tutelare gli interessi di tutta questa gente, non gliela fanno,
francamente. Onestamente dobbiamo riconoscere che non gliela fanno,
allora, in attesa del potenziamento del Corpo Forestale di cui
abbiamo parlato per molte volte in quest'aula e anche nella vecchia
aula, e che purtroppo non siamo ancora riusciti a mettere assieme
per diversi e vari motivi, che non sto ad elencare. Io penso che se
una Consorteria assume delle persone per osservare e segnalare gli
abusi che eventualmente vengono fatti, non sia un male, sempre che
a queste persone non venga data la possibilità di decidere su
quelle che sono invece le prerogative che vanno al Corpo Forestale
e non a essi stessi. Ecco, io dico, se eventualmente ci fosse una
Consorteria che può temporaneamente assumere qualcuno per salvare
il suo patrimonio, forse non sarebbe male, perché sappiamo che
furti e furterelli di certe entità, in certe zone ancora avvengono,
e soprattutto in molte zone avvengono perché c'è la complicità di
chi le amministra queste Consorterie, sappiamo anche questo, e
sappiamo anche che ci sono troppi amministratori della cosa
pubblica che hanno interessi particolari, vada segherie, vedi
commercianti di boschi, vedi molte cose che conosciamo e sappiamo,
e allora non è male che ci sia un controllo anche da parte delle
Consorterie. Sotto questo aspetto, questo è un po' il mio pensiero,
o Dio, io posso ben anche essere d'accordo di non accettare questo
principio di mettere degli osservatori, però allora vorrei che
fosse stabilito ben chiaramente che viene potenziato il Corpo
Forestale adeguatamente alle necessità della nostra Regione, perché
adesso come adesso, malgrado tutta la buona volontà, questa gente
non riesce e non può fare il controllo che deve essere fatto.
Montesano (P.S.D.I.)
- Altri che chiedono la parola? La
parola all'Assessore Maquignaz.
Maquignaz (D.P.)
- Il Consigliere Savioz ha detto quanto
avevo intenzione di far presente, che non è, che il personale
forestale non è in questo momento, con le 60 unità, compresi quelli
che sono qui negli uffici, compresi quelli che sono sempre in
riposo per i turni, non è assolutamente in grado ad assolvere, a
fare un controllo di tutti i boschi della Regione.
Quindi mi pare che se noi pensiamo di potenziare il Corpo
Forestale, allora è normale che questo si può anche sopprimere,
però teniamo presente che in questo momento non c'è. Vorrei solo
aggiungere questo: che non c'è però il pericolo, perché qui noi
diciamo: "se le possibilità finanziarie consortili lo consentono"
quindi il "debbono" che dicevamo sotto, è solo subordinato se ci
sono queste possibilità finanziarie, quindi il cambiare la parola
con "debbono" in "possono" tanto vale sopprimere l'articolo.
Però, come ripeto, è subordinato al concetto precedente che se
hanno queste possibilità di farlo. Ora non facciamoci delle
illusioni, non sorgerà un altro Corpo dello stile forestale in
contrasto con quello della Regione, perché questo a mio avviso è un
principio che noi dovremmo accettare, che imparino a controllarsi e
non lasciare che venga tutto controllato da parte della
Regione.
Quindi io personalmente, qui parlo, quindi non a nome della
Giunta, personalmente io ritengo che sarebbe bene mantenere questo
articolo, anche se naturalmente sappiamo che il problema di fondo
può essere quello di potenziare il Corpo Forestale, ma in questo
momento noi dovremmo dare questa possibilità alle Consorterie,
quindi io personalmente sarei per mantenere questo articolo.
Manganoni (P.C.I.)
- Noi oggi in Valle abbiamo già un
numero tale di guardie, non abbiamo guardiaparco Gran Paradiso,
guardie delle riserve private, guardiacaccia del Comitato Caccia,
guardiapesca del Comitato Pesca, no? Abbiamo le guardie forestali,
adesso creiamo altre guardie, io sono assolutamente contrario,
primo come principio, perché ognuno poi guarda solo quello che
vuole guardare lui. Tante volte non guardano niente, mentre invece
noi dovremmo avere un Corpo Forestale che guarda tutto e non
solamente una guardia che guarda solo quello che deve guardare in
quel campo.
Ora cosa debbono guardare e sorvegliare? Io vorrei chiedere
all'Assessore questo: se noi proponiamo di nominare cosa devono
sorvegliare; che non vadano a tagliare piante? Oggi? Oggi che
nessuno le raccoglie e che il legname marcisce dappertutto? Queste
non devono certamente sorvegliare perché non c'è più nessuno che va
a rubare le piante.
Andrione dice che forse domani si può dissotterrare le assi, va
beh, aspettiamo no? Comunque quali competenze hanno questi? Vengono
nominati da chi? Con quale selezione? Il primo amico, parente, del
Presidente e che so io, che bisogna sistemarlo.
Maquignaz (D.P.)
- ... il Regolamento della
Consorteria.
Manganoni (P.C.I.)
- Il Regolamento, Maquignaz, Lei che è
qui, che sa, allora si nomina uno tanto per dargli un posto, perché
bisogna darglielo. Allora quindi competenza in campo forestale
zero, cosa deve vigilare questo? Che cosa? È questo che io vorrei
sapere, che cosa? Se ci sono le martellate, ecc. deve intervenire
il Corpo Forestale regionale ed è giusto, che vadano a rubare le
piante oggi non c'è più nessuno che va, anzi bisognerebbe premiare
quelli che vanno a raccogliere tutto quel legname che marcisce,
quello sradicato, ecc. Bisognerebbe premiarli no? Chi li sorveglia,
chi sorveglia queste guardie? Questa guardia se ne parte la mattina
a farsi la passeggiatina e si fa un bel sonno tutto il giorno o va
a zappare il suo campo. Chi lo sorveglia? A chi ne risponde? Perché
allora bisognerebbe pagare il Presidente del Consorzio per andare a
sorvegliare cosa fa il guardiaparco. Rendiamoci conto di queste
incongruenze, di queste assurdità, che possono presentarsi a degli
interessi, parentali, ecc.
Io sono della tesi, bisognerebbe, non è il caso di parlarne oggi
di tutte queste guardie che io vi ho elencato, ecc. ma di
potenziare notevolmente il Corpo delle Guardie Forestali regionali
e questi compiti devono essere demandati a loro ed esclusivamente a
loro, e non creiamone - ne ho già elencate tante altre guardie -
che poi che cosa? Che poi in fondo è sempre denaro pubblico che le
paga, perché il denaro di queste Consorterie in fondo è denaro
pubblico, perché se loro lo destinano per fare delle opere
pubbliche, anche di carattere sociale, nella loro zona e beh è come
se fosse denaro della Regione perché se no deve intervenire la
Regione o il Comune, quindi è sempre denaro pubblico.
Allora io dico: non creiamo questi doppioni, ecc. non sprechiamo
del denaro che non servirebbe assolutamente a niente, ed io sono
del parere di quanto ha detto Chincheré prima di sopprimere tout
court l'articolo e potenziamo le guardie forestali, questo sì.
Chincheré
(P.C.I.)
- ... la nostra tesi di
soppressione di questo articolo, noi pensiamo che il patrimonio
forestale valdostano sia un patrimonio molto ricco e che debba
essere assolutamente potenziato, il che significa che una guardia
forestale non ha soltanto il compito di sorvegliare che qualcuno
non rubi la legna, che poi abbiamo scoperto che nessuno la ruba
più, ma dovrebbe essere, se mi consentite il parallelo, il
paragone, il medico delle piante, cioè deve essere quello che
quando entra in un bosco è in grado di soppesarlo, di capire cosa
bolle in pentola e di prospettare lo sviluppo storico di questo
bosco.
Questo problema è destinato ad essere sempre più importante per
un motivo molto semplice anche, noi parliamo, diciamo, cerchiamo di
contrastare con ogni mezzo lo spopolamento della montagna, secondo
noi a certe condizioni è possibile contrastare lo spopolamento
della montagna, però in alcune forme meno immediate delle attuali,
questo spopolamento è destinato a continuare, noi sappiamo che
l'unico sostituto del contadino di montagna è l'albero, l'unico che
è in grado di impedire quel dissesto idro-geologico che noi tanto
diciamo e al quale il contadino di montagna dà un servizio
notevole, è la pianta, l'abete, il pino. Di conseguenza è probabile
che anche l'area boschiva valdostana è destinata ad ampliarsi,
diventare sempre più grande, e come polmone di verde e come polmone
di ossigeno e per tutte le cose che dicevo prima, cioè direi che il
lavoro di guardare il bosco è un lavoro che richiede una estrema
preparazione che soltanto un Corpo Forestale che prepara i suoi
membri, i suoi componenti, è in grado di fornire al semplice
guardiaboschi, e non vogliamo assolutamente che il guardare i
boschi diventi una parte del tempo, ma diventi una attività a tempo
pieno.
Noi pensiamo che il tempo che le Consorterie ci mettono a
trovare un guardiaboschi per il loro bosco è grosso modo identico a
quello che ci mette la Regione a certe condizioni a potenziare il
suo Corpo Forestale, di conseguenza non accettiamo nemmeno la
possibilità di dire: beh, nel frattempo però approviamo questo
articolo, no, perché le due cose devono andare avanti di pari passo
e secondo noi il problema reale è il potenziamento del Corpo
Forestale Regionale che, secondo noi può anche non richiedere tutto
quel tempo che l'Assessore dice, e che siamo ben disposti a portare
avanti.
Bancod (U.V.)
- Io sono contrario a mettere, ad assumere
personale per vigilanza alle Consorterie perché potrebbe
verificarsi il fatto che il Consiglio di una Consorteria potrebbe
essere d'accordo a dare un posto ad una persona e la Giunta,
l'Organo di tutela, potrebbe approvare, poi le Consorterie si
potrebbe, poi le Consorterie si potrebbero trovare in una
situazione magari di finanziamento un po' di spese che poi non
possono più uscirne.
Quindi il Corpo Forestale è quello che più è competente, è
logico che piuttosto potenziarlo, ma che sia il Corpo Forestale a
vigilare su queste Consorterie.
Andrione (U.V.)
- Io approvo molte delle osservazioni
fatte ma credo che sia soprattutto una questione di buon senso,
perché in molti casi si tratta di beni silvo-pastorali misti e più
che di guardiaboschi, in seno tecnico come è stato interpretato da
Chinchère e da Manganoni, si tratta in realtà di fare rispettare il
Regolamento del pascolo, e nel passato ci sono state delle quantità
di liti enormi.
Ora oggi, io direi semplicemente questo: l'articolo può essere
soppresso, non credo che faccia granché, però è probabile che in
diversi Regolamenti, proprio per delle situazioni particolari, io
penso alla Consorteria di Effraz, per esempio, che è la più grossa
della Valle, in diversi Regolamenti ci sarà questa parte dove si
parlerà di alternanze pastorali e cose di questo genere, per cui
probabilmente un incaricato, qualcuno verrà normalmente scelto tra
i membri della Consorteria e non è che ci siano dei grossi problemi
né di spesa né di possibilità di nipotismi o roba di questo genere.
Penso che qui l'articolo può essere soppresso ma che in pratica un
qualche cosa di questo genere, in certi casi, si potrà verificare.
Vancorêre, del resto conosci tu queste zone.
Montesano (P.S.D.I.)
- Allora Assessore Maquignaz, per
concludere, prego.
Maquignaz (D.P.)
- Io avevo parlato prima di tutto a
titolo personale e avevo espresso il concetto che questo
autocontrollo da parte delle Consorterie, a mio avviso, era una
cosa giusta perché troppo si ha l'abitudine di demandare tutto alla
Regione, cioè mi pare che con questo articolo noi volevamo dire che
le Consorterie che hanno un certo patrimonio boschivo devono pure,
ad un certo momento, anche rendersi un po' responsabili e
controllarsi.
Mi rendo conto che da quanti hanno preso la parola, non si
ritiene forse opportuno di introdurre un articolo di legge per
questo, come ripeto non ci formalizziamo, quindi non è un grosso
problema, lo potremo fare, magari attraverso poi il controllo di
tutela, però il concetto era quello che le Consorterie dovrebbero
imparare ad un autocontrollo e non debba andare il tutto
all'Amministrazione regionale.
Quindi penso che non sia il caso di dilungarsi oltre e
annulliamo l'articolo e naturalmente però si tratta, in sede di
tutela, ove questo controllo venga a mancare, di farlo
presente.
Quando noi avevamo il Corpo Forestale di 40 persone, già in quel
momento si diceva "ce ne vogliono venti in più", oggi ne abbiamo
aggiunti venti in più e mi rendo conto che i compiti sono aumentati
perché c'è tutto il controllo da parte delle opere che si fanno.
Controllo per le pisce di sci, quindi è chiaro che il lavoro in
questo momento, dei Servizi Forestali è notevolmente aumentato.
Però, come ripeto, mi pare che l'abbiamo appena potenziato di
una ventina di unità, quindi che ci sia questo discorso, che si
debba poi riprendere questo discorso, ma non direi che è un
discorso che va preso immediatamente. Teniamo presente che l'anno
scorso abbiamo approvato, cioè nel 1968, noi abbiamo istituito il
Corpo Regionale che prevedeva le sessanta unità, prima erano solo
una quarantina.
Quindi è un problema che dovrà essere visto, non credo che sia
imminente però.
Montesano (P.S.D.I)
- Allora chiudiamo la discussione
sull'articolo 20.
Il Consiglio è d'accordo nella sua soppressione, approva la
soppressione dell'articolo 20.
Articolo 21 - Il Consiglio approva.
Articolo 22 - Il Consiglio approva.
Articolo 23 - Il Consiglio approva.
Articolo 24 - Il Consiglio approva.
Si passa alla votazione a scrutinio segreto.
Risultato della votazione: presenti 28; votanti 28; favorevoli
26; contrari 2.
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK