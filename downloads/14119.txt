Consiglio Regionale della Valle d'Aosta - Oggetto del Consiglio n. 642 del 21 aprile 1994 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
AMBIENTE
CONSIGLIO REGIONALE
Attività consiliare d'aula
ENTI LOCALI
Comuni
Precedente
Successivo
Resoconto integrale del dibattito dell'aula
Oggetto del Consiglio n. 642 del 21 aprile 1994 - Resoconto
OGGETTO N. 642/X - Disegno di legge: "Delega ai comuni della
Valle d'Aosta di funzioni amministrative in materia di tutela del
pae­saggio".
Articolo 1 - (Oggetto della legge)
1. In attuazione della competenza legislativa esclusiva della
Valle d'Aosta in materia di tutela del paesaggio, ai sensi
dell'articolo 2, lett. q), dello Statuto speciale per la Valle
d'Ao­sta, approvato con legge costituzionale 26 febbraio 1948, n.
4, in relazione alle norme di cui all'articolo 16 della legge 16
maggio 1978, n. 196 (Norme di attuazione dello Statuto specia­le
della Valle d'Aosta), che hanno trasferito alla Valle d'Aosta le
funzioni amministrative esercitate dal Ministero per i beni
culturali e ambientali e dagli altri organi centrali e periferici
dello Stato in materia di tutela del paesaggio, sono delegate ai
comuni della Valle d'Aosta le funzioni amministrative indicate
negli articoli seguenti.
Articolo 2 - (Delega di funzioni amministrative)
1. Le funzioni amministrative riguardanti l'autorizzazione di
cui all'articolo 7 della legge 29 giugno 1939, n. 1497 (Protezione
delle bellezze naturali), per gli interventi e con i limiti
indicati all'articolo 3, sono delegate ai comuni, nelle aree
soggette alla legge 1497/1939, ai sensi dell'articolo 1 della legge
medesima e dell'articolo 82 del decreto del Presidente della
Repubblica 24 luglio 1977, n. 616 (Attuazione della delega di cui,
all'articolo 1 della legge 22 luglio 1975, n. 382), come integrato
dall'articolo 1 del decreto-legge 27 giugno 1985, n. 312
(Disposizioni urgenti per la tutela delle zone di particolare
interesse ambientale) convertito, con modificazioni, nella legge 8
agosto 1985, n. 431.
2. Ai comuni sono delegate, per gli interventi di cui
all'articolo 3, le funzioni amministrative riguardanti:
a) il parere vincolante di cui al combinato disposto
dell'articolo 2, comma quarto, e dell'articolo 14, comma quarto,
della legge regionale 15 giugno 1978, n. 14 (Norme in materia
urbanistica e di pianificazione territoriale), e dell'articolo 8,
comma primo, della legge regionale 10 giugno 1983, n. 56 (Misure
urgenti per la tutela dei beni culturali);
b) l'autorizzazione degli interventi nelle aree di interesse
pae­sistico inserite negli elenchi approvati dalla Giunta regionale
ai sensi dell'articolo 5, comma primo, della legge regionale
56/1983;
c) il nullaosta per l'impiego del manto di copertura dei tetti
con materiale diverso dalle lose di pietra ai sensi dell'articolo
3, comma 3, della legge regionale 28 febbraio 1990, n. 10 (Norme
concernenti l'obbligo di costruzione del manto di copertura in lose
di pietra e la disciplina dei relativi benefici economici.
Abrogazione della legge regionale 12 dicembre 1986, n. 71 e
successive modificazioni).
Articolo 3 - (Interventi per i quali opera la delega)
1. I comuni, seguendo gli indirizzi di cui al regolamento
previ­sto nell'articolo 12, sono delegati al rilascio delle
autorizzazioni, nullaosta o pareri di cui all'articolo 2, nelle
seguenti materie:
a) ripristino, sostituzione e nuova costruzione delle
recinzioni;
b) ripristino e sostituzione dei manti di copertura dei tetti
delle costruzioni;
c) manutenzione straordinaria, consolidamento statico, restau­ro
e risanamento conservativo che comportino modificazioni allo stato
dei luoghi e all'aspetto esteriore delle costruzioni pur­ché non
incidenti sugli elementi strutturali e di pregio architet­tonico,
nonché ristrutturazioni purché non consistano in inter­venti
sostitutivi e/o ablativi;
d) manufatti e sistemazioni relativi a cimiteri o parte di essi
che non presentino interessi storico-culturali, ivi compresi i
campi di inumazione;
e) potenziamento e costruzione delle condutture interrate e
delle relative componenti fuori terra, i cui tracciati non
inte­ressino aree archeologiche e che non comportino esecuzione di
piste di servizio che necessitino di opere edilizie o
sbancamenti;
f) installazione di bomboloni per il gas liquido esternamente
alle zone A, quali individuate e delimitate nei piani regolatori
generali comunali;
g) varianti a progetti riguardanti edifici realizzati dopo il
1945 già autorizzate dalla Soprintendenza regionale per i beni
cultu­rali e ambientali, che non riguardino il sedime e le
sistemazioni esterne, non comportino aumenti del volume, della
superficie coperta e dell'altezza massima e non alterino eventuali
im­pianti regolari delle aperture esterne;
h) varianti ai progetti relative agli interventi di cui alla
lett. c) autorizzati dalla Soprintendenza regionale per i beni
culturali e ambientali;
i) installazione, per un periodo di tempo non superiore a cinque
anni, di costruzioni provvisorie funzionali all'esecuzione di
im­pianti e opere o all'esercizio di attività temporanee;
l) costruzione di volumi pertinenziali nelle zone A, quali
indivi­duate e delimitate nei piani regolatori generali comunali
vi­genti, purché ammessi dai piani stessi o previsti dai relativi
strumenti attuativi;
m) costruzione di strutture sussidiarie alle attività agricole,
ove presentino tipologie costruttive e limiti dimensionali coerenti
con quelli definiti nel regolamento di cui all'articolo 12 e
risul­tino ammessi dai piani regolatori generali comunali
vigenti;
n) intonacatura e tinteggiatura dei fronti esterni di edifici
co­struiti posteriormente al 1945, nel rispetto dei limiti e dei
cri­teri definiti nel regolamento di cui all'articolo 12;
o) varianti ai progetti relativi agli interventi di cui alle
lettere a), b), d), e), f), i), l), m), n).
Articolo 4 - (Interventi per i quali non è richiesta
autorizzazione)
1. L'autorizzazione di cui all'articolo 7 della legge 1497/1939
non è richiesta:
a) per gli interventi di manutenzione ordinaria e straordinaria,
di consolidamento statico e di restauro conservativo, che non
alterino lo stato dei luoghi e l'aspetto esteriore degli
edifici;
b) per l'esercizio dell'attività agro-silvo-pastorizia che non
com­porti alterazione permanente dello stato dei luoghi mediante
costruzioni edilizie o altre opere civili, sempreché si tratti di
attività e opere che non alterino l'assetto idrogeologico del
territorio;
c) per gli interventi nelle aree boscate riguardanti il taglio
col­turale, la forestazione, la riforestazione, le opere di
bonifica, antincendio e di conservazione, che non comportino
l'esecuzione di opere edilizie;
d) per gli interventi di disalveo diretti a conservare le
sezioni idrauliche degli alvei fluviali e torrentizi stabilite
dagli uffici regionali competenti, che non comportino l'esecuzione
di opere edilizie;
e) per gli interventi di manutenzione ordinaria delle briglie e
delle arginature negli alvei fluviali e torrentizi;
f) per gli interventi di bonifica agraria che non comportino
l'esecuzione di opere edilizie e risultino coerenti con i criteri e
i limiti definiti nel regolamento;
g) per gli interventi di qualunque natura su edifici
preesistenti compresi in zone A per cui siano stati redatti piani o
norme attuative ai sensi dell'articolo 14 della legge regionale
14/1978 laddove tali piani siano vigenti e siano stati
preventivamente concordati con la Soprintendenza.
Articolo 5 - (Ambiti urbanistici non sottoposti a vincolo)
1. Il vincolo paesaggistico disposto dall'articolo 82, comma
quinto, del decreto del Presidente della Repubblica 616/1977, come
integrato dal decreto-legge 312/1985, convertito, con
mo­dificazioni, nella legge 431/1985, non si applica nelle zone A e
B e, limitatamente alle parti ricomprese nei piani pluriennali di
attuazione, nelle altre zone insediative, quali individuate e
de­limitate nei piani regolatori generali comunali, fatta eccezione
per i beni di cui all'articolo 1, n. 2, della legge 1497/1939, che
fossero ubicati nelle zone medesime.
Articolo 6 - (Riserva di competenze)
1. É riservata alla competenza della Soprintendenza regionale
per i beni culturali ed ambientali l'autorizzazione per gli
inter­venti riguardanti gli edifici, i manufatti, le aree
archeologiche e gli altri beni, ovunque situati, sottoposti alla
legge 1° giugno 1939, n. 1089 (Tutela delle cose d'interesse
artistico e storico), ai sensi degli articoli 1, 2, 5, 11 e 13
della legge stessa, dell'arti­colo 5, commi primo e secondo, e
dell'articolo 8, comma secondo, della legge regionale 56/1983, e i
beni di cui all'articolo 1, n. 2, della legge 1497/1939, nonché per
gli interventi non indicati all'articolo 3 della presente legge,
riguardanti gli altri immobili assoggettati alla legge 1497/1939,
come estesa dalla legge 431/1985.
2. Sono riservate alla competenza della Regione le funzioni
af­ferenti all'applicazione dell'indennità prevista dall'articolo
15, comma primo, della legge 1497/1939, e successive
modifica­zioni, relativamente agli interventi di cui all'articolo 3
che fos­sero eseguiti senza l'autorizzazione, il nullaosta o il
parere di cui all'articolo 2 o che risultassero difformi da
essi.
Articolo 7 - (Commissione edilizia comunale)
1. La composizione della Commissione edilizia comunale, quale
stabilita dal regolamento edilizio comunale o dalle norme di
attuazione del piano regolatore generale comunale, è integrata con
un esperto in materia di tutela del paesaggio.
2. Per la validità delle riunioni della Commissione edilizia
co­munale nelle quali siano esaminate domande relative a
inter­venti di cui all'articolo 3, ai fini dell'autorizzazione di
cui all'articolo 2, è necessaria la presenza dell'esperto di cui al
comma 1, il cui parere sarà riportato a verbale.
Articolo 8 - (Adempimenti dei comuni)
1. I comuni, entro sessanta giorni dalla data di entrata in
vigo­re della presente legge, con deliberazione consiliare
provvedono a nominare in seno alla Commissione edilizia comunale un
esperto in materia di tutela del paesaggio.
2. Le autorizzazioni, il nullaosta e i pareri relativi agli
inter­venti di cui all'articolo 3 sono rilasciati o negati dal
sindaco entro il termine perentorio di sessanta giorni dalla
ricezione della relativa domanda, sentito il parere della
Commissione edilizia comunale come integrata ai sensi del comma 1.
Copia di tali provvedimenti è inviata bimestralmente al Ministero
per i beni culturali e ambientali e, immediatamente, con i relativi
progetti, all'Assessorato regionale del turismo, sport e beni
culturali.
3. Sono fatte salve le competenze del Ministero per i beni
cultu­rali e ambientali di cui all'articolo 82, commi nono, decimo,
undicesimo e tredicesimo, del decreto del Presidente della
Re­pubblica 616/1977, come integrato dall'articolo 1 del
decreto-legge 312/1985, convertito, con modificazioni, nella legge
431/1985.
Articolo 9 - (Controllo e partecipazione)
1. L'Assessore regionale al turismo, sport e beni culturali può
disporre l'effettuazione di controlli in merito all'attuazione
della presente legge, ivi compresa l'esecuzione degli interventi,
anche mediante verifiche degli atti depositati presso l'ufficio
tecnico comunale concernenti le funzioni amministrative
dele­gate.
2. Il Soprintendente regionale per i beni culturali e
ambientali, o suo delegato, può partecipare alle riunioni della
Commissione edilizia comunale, nelle quali siano esaminate domande
ai sensi della presente legge; a tale fine, la convocazione della
Commissione sarà tempestivamente comunicata al Soprinten­dente
medesimo avendo cura di indicare se esistano o meno progetti
rilevanti ai fini della tutela paesistica.
3. La Soprintendenza regionale per i beni culturali e
ambien­tali informa periodicamente i comuni in ordine
all'evoluzione delle problematiche attinenti alla tutela del
paesaggio, ai pro­grammi regionali per la valorizzazione delle
componenti stori­co-culturali e paesaggistico-ambientali e agli
esiti delle ricerche archeologiche effettuate nei rispettivi
territori, anche mediante sessioni di studio riservate ai tecnici
comunali e agli esperti di cui all'articolo 7, comma 1.
Articolo 10 - (Poteri sostitutivi)
1. Decorso inutilmente il termine di cui all'articolo 8, comma
1, alla nomina dell'esperto in materia di tutela del paesaggio in
seno alla Commissione edilizia comunale provvede, con decreto, su
proposta dell'Assessore regionale al turismo, sport e beni
culturali, il Presidente della Giunta regionale.
2. Decorso inutilmente il termine di cui all'articolo 8, comma
2, gli interessati possono chiedere, ai sensi della legge
1497/1939, l'autorizzazione, il nullaosta o il parere all'Assessore
regionale al turismo, sport e beni culturali, che si pronuncia
entro ses­santa giorni dalla data di ricezione della richiesta
accompagna­ta dal relativo progetto.
3. L'Assessore regionale al turismo, sport e beni culturali,
entro i sessanta giorni successivi alla relativa comunicazione, può
annullare, con provvedimento motivato, l'autorizzazione, il
nullaosta o il parere comunale di cui all'articolo 2, comma 2, per
ragioni di legittimità o di difformità dalle direttive
regiona­li.
Articolo 11 - (Vigilanza e sanzioni)
1. L'attività di vigilanza esercitata dal sindaco ai sensi
dell'ar­ticolo 15, comma primo, della legge regionale 14/1978, e
suc­cessive modificazioni, in ordine agli interventi comportanti
tra­sformazione urbanistica o edilizia del territorio comunale, è
estesa, ai fini della tutela del paesaggio, agli interventi di cui
all'articolo 3, in quanto soggetti all'autorizzazione, al nullaosta
o al parere comunale ai sensi dell'articolo 2.
2. Fatta salva l'applicazione delle sanzioni amministrative
previste dal capo I della legge 28 febbraio 1985, n. 47 (Norme in
materia di controllo dell'attività urbanistico-edilizia, sanzioni,
recupero e sanatoria delle opere edilizie), e successive
modifi­cazioni, e delle relative procedure, il sindaco, ove accerti
l'ese­cuzione di interventi di cui all'articolo 3 senza
l'autorizzazione, il nullaosta o il parere di cui all'articolo 2 o
in difformità da es­so, sospende immediatamente i relativi lavori e
ne dà conte­stuale comunicazione al Presidente della Giunta
regionale, ai fini dell'applicazione, ove del caso, dell'indennità
prevista dall'articolo 15, comma primo, della legge 1497/1939.
Articolo 12 - (Regolamento)
1. Entro sessanta giorni dalla data di entrata in vigore della
presente legge, il Consiglio regionale approva un regolamento,
concernente, in particolare:
a) le tipologie, i limiti dimensionali o i criteri cui devono
uni­formarsi i progetti per gli interventi di cui all'articolo 3,
ai fini dell'autorizzazione di cui all'articolo 2;
b) le modalità per l'istruttoria delle domande e dei relativi
pro­getti;
c) le modalità per le comunicazioni al Ministero per i beni
cul­turali e ambientali e all'Assessorato regionale del turismo,
sport e beni culturali, di cui all'articolo 8, comma 2;
d) la definizione del concetto di cimitero di interesse
storico-culturale;
e) le modalità per l'assegnazione ai comuni delle domande di cui
all'articolo 13, comma 1.
Articolo 13 - (Norme finali)
1. Le domande di autorizzazione, di nullaosta o di parere
rela­tive agli interventi di cui all'articolo 3 pervenute
all'Assesso­rato regionale del turismo, sport e beni culturali
prima della data di entrata in vigore della presente legge, che,
alla data medesima, risultassero inevase, sono immediatamente
asse­gnate ai comuni competenti per territorio a cura
dell'Assesso­rato medesimo, che ne dà contestuale notizia ai
richiedenti.
2. Per le domande di cui al comma 1, il termine di cui
all'arti­colo 8, comma 2, decorre dalla data in cui i comuni
ricevono dalla Regione i relativi fascicoli.
Articolo 14 - (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale ed entra in vigore il
giorno successivo a quello della sua pubblicazione nel Bollettino
ufficiale della Regione.
Presidente -
La parola al Consigliere
Dujany.
Dujany (PVA) -
Il presente disegno di legge va ad
incidere solo nel settore della tutela del paesaggio, in assenza
come siamo di un piano pae­sistico regionale, mentre il settore
urbanistico non viene intac­cato, poiché non abbiamo voluto fare
confusione fra settori con finalità diverse. Quindi, al di là delle
competenze della Regione che avrebbero permesso una maggior
intensità di intervento per la delega, non era possibile agire
diversamente in assenza dei piani paesistico e urbanistico
regionali. Va ancora ricordato l'intuito del legislatore valdostano
che ha inteso affrontare la tematica facendo in modo che i due
piani procedano di comune accordo. Questa legge rappresenta uno dei
primi tentativi di investire i comuni di funzioni finora esercitate
dalla Regione. Ciò è possibile in quanto l'articolo 2, lettera q),
dello Statuto ri­conosce competenza esclusiva della Regione in
materia di tute­la del paesaggio e l'articolo 16 della legge n. 196
ha trasferito anche le funzioni amministrative che il Ministero dei
beni cul­turali esercita in materia.
L'obiettivo centrale della norma è quello di snellire l'attività
regionale, facendo in modo che alla Regione competano il con­trollo
di quei progetti di maggior qualità e si conta, in questo modo, da
un parte, di decentrare e, dall'altra, di rendere più snello
l'apparato regionale. Quindi il riferimento normativo ri­conosce la
riserva di competenza della Sovrintendenza per le valutazioni
preventive e per i successivi controlli per gli inter­venti di
elevata trasformazione del paesaggio, o che interessino aree aventi
rilevante pregio, mentre le deleghe ai comuni ri­guardano
trasformazioni del territorio più contenute. Le fun­zioni attengono
sia all'autorizzazione di cui all'articolo 7 della legge n. 1497,
sia il parere vincolante per interventi che vanno dalla
manutenzione fino alla ristrutturazione la quale non comporti la
sostituzione complessiva delle strutture.
Il progetto di legge è delegato nel senso che, per diventare
ope­rativo, richiederà una perfetta attenzione e dei comuni e degli
operatori del settore, in modo che risultino qualificati i vari
in­terventi. Ciò perché il confine tra le competenze della
Sovrin­tendenza e quelle che saranno dei comuni potrebbero
rivelarsi labili e quindi tutto questo richiederà un'estrema
precisione da parte di tutti gli attori del settore.
L'articolo 4 individua le ipotesi in cui l'autorizzazione di cui
all'articolo 7 della legge n. 1497 non è necessaria: ci riferiamo
ad interventi di minor importanza, che non alterino lo stato dei
luoghi e l'aspetto esteriore degli edifici, nonché l'esercizio
dell'attività agro-silvo-pastorale e l'alterazione dell'aspetto
idrogeologico.
I comuni vengono incentivati a dotarsi di quelle norme di
attuazione di cui all'articolo 14 della legge n. 14/1978, in modo
tale che ne derivi l'esenzione della succitata autoriz­zazione
nelle zone A precisando, al successivo articolo, che re­lativamente
alle zone A e B il vincolo cosiddetto "Galasso" non si applicherà -
ad eccezione delle ville, dei giardini - neppure a seguito, per
zone diverse da A e B, dell'adozione dei piani plu­riennali di
adozione.
L'articolo 5 ripete ciò che prevede la normativa "Galasso" a
li­vello nazionale: anche qui non si vuol incidere laddove si parla
di tutela del paesaggio, perché nonostante i piani pluriennali non
abbiano molto senso di esistere in Valle, si è voluto mante­nere la
stessa dicitura, lasciando poi ad un successivo disegno di legge in
materia urbanistica di ritornare sul punto. L'opera­tività della
delega è stata condizionata dall'approvazione di un regolamento che
tende a guidare gli interventi controllati dai comuni, cosicché gli
stessi possano maturare l'esperienza; rego­lamento tanto più
necessario alla luce del fatto di stabilire gli esatti confini di
competenza tra Regione e Comune.
L'articolo 8 indica nel sindaco l'autorità a cui è demandato
l'esame delle domande di autorizzazione, dei nullaosta e dei
pa­reri. I relatori, con l'accordo della Giunta, del Sovrintendente
facente funzione e dell'Associazione sindaci, proporrebbero un
emendamento sulla modifica del 2° comma, con una nuova
for­mulazione del 3° comma, che faccia sì di evitare che il sindaco
debba esprimersi quando deve emettere un parere come attivi­tà
delegata e poi, successivamente, nel momento in cui emette il
parere definitivo; la finalità è quella di evitare che vi sia uno
sdoppiamento dell'attività del sindaco.
I tempi entro i quali do­vrà pronunciarsi il sindaco sono
estremamente ridotti: è fissato un termine di 60 giorni con facoltà
dell'interessato, nel caso in cui i tempi non fossero rispettati,
di rivolgere analoga istanza all'Assessorato al turismo.
Quest'ultimo organo eserciterà un'attività di controllo sul buon
funzionamento dei comuni, es­sendo sua facoltà l'emanazione di quei
provvedimenti che do­vessero esorbitare dalla competenza delegata o
dovessero appa­lesarsi illegittimi. La legge va dichiarata urgente
ex articolo 31 della Statuto Speciale.
Presidente -
La parola al Consigliere
Tibaldi.
Tibaldi (LN) -
La collaborazione che ha dimostrato
la Lega in questi mesi non viene meno, nonostante l'atto di
generosità dimostrato ieri dalla maggioranza; quindi è opportuno
che su questo disegno di legge il Consiglio effettui alcune
riflessioni. Le riflessioni sono contenute in uno studio
approfondito di un architetto valdosta­no del quale vi voglio dare
lettura.
"Urbanistica e ambiente sono uniti da un forte legame tantoché
l'origine dell'urbanistica moderna viene storicamente individuata
in Gran Bretagna a metà ottocento come risposta al problema
"ambientale" della salute pubblica e in particolare delle
condizioni igieniche nelle abitazioni e nella città in
generale.
Questo studio si propone di individuare il ruolo e le
potenzialità della progettazione urbanistica al fine di perseguire
una politi­ca attiva di tutela dell'ambiente montano con
riferimento parti­colare al territorio delle Alpi, all'uomo e alle
sue molteplici at­tività. Un approccio alla tutela che esuli dalle
politiche statiche e riduttive delle numerose leggi di vincolo che
si sono sussegui­te in Italia e rivelatesi prevalentemente in oneri
burocratici e in procedure autorizzative, e ben lontane
dall'assolvere i com­piti di tutela reale.
L'ambiente viene spesso inteso principalmente nel suo
signifi­cato prettamente biologico e legato alla natura, ma in
realtà es­so non può prescindere dalla componente dall'attività
umana con la sua storia, cultura e tradizioni.
Si sviluppa così una descrizione delle Alpi che, partendo dalla
problematica di base del rapporto uomo-natura, riconosce come il
lavoro dell'uomo ha influito notevolmente anche in maniera positiva
sulle caratteristiche dell'ambiente e del territorio alpini.
Verrà rivelato che, sia per gli effetti del movimento dei
conti­nenti, sia a causa dell'azione degli agenti atmosferici,
l'am­biente e il paesaggio non hanno una forma statica. Ne deriva
che ogni politica prettamente di conservazione dello stato di fatto
andrebbe anch'essa contro la naturale evoluzione del pia­neta
terrestre.
Lo studio prosegue verso l'esame di un caso tipo che
rappresen­ta in maniera significativa le conseguenze del "Turismo",
un fenomeno recente che ha sconvolto e modificato enormemente
l'ambiente delle Alpi, in particolare dal secondo dopoguerra
quando, da fenomeno riservato alle categorie sociali più ricche, ha
interessato rapidamente l'intera popolazione prendendo il nome di
"Turismo di massa".
Verrà affrontato l'esempio di Breuil-Cervinia, in Valle d'Aosta,
analizzandone l'attività pianificatoria dal 1934 (data del primo
incarico) ad oggi, che ha visto la partecipazione di eccellenti
professionisti quali Mario Cereghini, Ludovico B. di Belgioioso del
B.B.P.R., Carlo Mollino, Franco Berlanda e Laurent Chap­pis, ma che
purtroppo ha portato solo nel 1985 all'approvazione definitiva del
primo piano regolatore. Questa parte tenterà di evidenziare le
problematiche tecniche e culturali della pratica pianificatoria con
riferimenti alla storia dell'urbanistica con­temporanea.
In questo senso non si può prescindere dall'affrontare il
dibatti­to politico in Consiglio regionale sulla legislazione
urbanistica nella Regione autonoma Valle d'Aosta, che in
ottemperanza allo Statuto speciale del 1948, molto prima delle
regioni a Sta­tuto ordinario, ha potuto sperimentare maggiori
competenze delegate in materia urbanistica.
L'ultimo capitolo lancia uno sguardo alla pianificazione locale
nel paese dove circa due secoli fa nasceva l'urbanistica. Dopo una
breve descrizione della pianificazione locale in Inghilterra si
sofferma sul
"Brief"
individuandone le potenzialità come
strumento di tutela dell'ambiente oltre che la sua capacità di
incentivare la partecipazione dei cittadini alla
pianificazione.
L'esperienza inglese si arricchisce con l'insegnamento di
urba­nisti quali Giancarlo De Carlo, Giuseppe Samonà, Ludovico
Quaroni, Camillo Sitte, Bernardo Secchi e Marco Romano, e altri, e
conduce a riflettere sul rapporto urbanistica-ambiente in parallelo
al rapporto urbanista-architettura. Ne deriverà l'individuazione di
un metodo di progettazione urbanistica che, inserendosi senza
troppe difficoltà nella legislazione vigente, potrebbe indirizzare
lo sviluppo verso interventi sul territorio controllati e
indirizzati a modificare sempre e solo positivamen­te la qualità
dell'ambiente.
"L'urbanistica non è più allora modo per dilatare il proprio
pro­getto, per allargare il tratto di territorio che ne viene
investito, che occorre ridisegnare per poter riscriverne un
dettaglio, quanto luogo teorico nel quale si esercita la nostra
capacità di descrivere; nel quale si esperimenta, attraverso
successive tentazioni, il valore generale e locale di ogni
affermazione; nel quale la differenza e la specificità vengono di
continuo interro­gate per scorgere tutto ciò che loro non
appartiene; vengono ri­condotte da una parola avara alla temperanza
delle cose desti­nate a durare "come se fossero sempre
esistite"."
L'ambiente naturale spesso è considerato tale solo perché non
contaminato dalla presenza dell'uomo. Dai capitoli precedenti
traspare come, in particolare nelle Alpi, la natura ha bisogno
dell'uomo e delle sue opere per mantenere la stabilità e la
fer­tilità dei terreni, curare i boschi e controllare le acque.
Spesso gli interventi dell'uomo volti a dissodare terreni aridi,
diminui­re il declivio di terreni fertili con terrazzamenti e
perfino co­struire insediamenti sono diventati elementi integranti
e carat­terizzanti l'ambiente naturale.
"Ambiente, inteso come natura, insieme di elementi abiotici, è
stato contrapposto per lungo tempo al mondo degli organismi
viventi. La disciplina che ci avvicina alla natura è l'ecologia che
individua il concetto di sistema ecologico o ecosistema, unità che
include tutti gli organismi in una data area (la comunità)
interagenti con l'ambiente fisico. La sua funzione è quella di
sottolineare i rapporti e le relazioni obbligati, di
interdipen­denza, casuali, cioè di collegare insieme tutti i
componenti di un'unità funzionale. L'ecosistema è l'unità
funzionale fonda­mentale dell'ecologia, poiché comprende sia gli
organismi che l'ambiente abiotico, che si influenzano
reciprocamente e che so­no entrambi necessari per il mantenimento
della vita quale noi conosciamo sulla terra."
L'ambiente inoltre non può prescindere dalla sua componente
principale, il territorio. Il territorio però non rappresenta una
realtà fisica come il suolo al quale è legato, ma "esso rientra in
primo luogo nell'ambito della geografia politica e
dell'istitu­zione. In quanto estensione di terreno alle dipendenze
di un dominio, definisce una zona di competenza, determinata
uni­camente da una superficie, da una forma e da confini.
Territo­rio è suolo per la pianificazione fisica che lo ha
considerato il supporto degli usi funzionali allo sviluppo della
società indu­striale, in particolare di quella urbana. Le sue
intrinseche con­notazioni e qualità di forma fisica, di risorse
naturali e cultu­rali contano prevalentemente in relazione
all'utilizzo.
Territorio e ambiente rappresentano, come ha sostenuto R.
As­sunto, le componenti costitutive del paesaggio che noi viviamo e
rispettiamo e conosciamo come territorio e ambiente nella loro
indivisibile unità. Paesaggio è infatti la forma in cui si esprime
l'unità sintetica di territorio e ambiente."
"Territorio e ambiente hanno avuto continuativamente in Italia
trattazione separata e strumenti differenziati. All'uso del
Terri­torio come suolo si sono rivolti gli strumenti di piano,
imprigio­nati nei miti dell'igiene, dell'espansione insediativa e
dell'ur­banizzazione, della trasformazione del territorio
funzionale allo sviluppo economico. Alla conservazione
dell'ambiente, inteso come storia e natura, si sono rivolti
strumenti di vincolo, im­prigionati a loro volta nel mito dei
monumenti e dell'estetica delle bellezze naturali e della loro
conservazione a fini con­templativi. La conservazione è stata
affidata a leggi di vincolo la cui applicazione si è risolta
prevalentemente in procedure autorizzative, lontani dall'assolvere
a compiti di tutela reale."
La disciplina urbanistica in Italia, che si configura dagli anni
'60 come Scienza che sovraintende alla generale utilizzazione del
territorio con lo scopo di assicurare l'ordinato svolgimento della
vita sociale delle comunità, é stata interpretata in genera­le
dagli amministratori esclusivamente come uno strumento di vincolo,
una limitazione da imporre alla libertà dell'uso del
territorio.
In effetti l'urbanistica ha una tradizione che deriva dai
regolamenti di tipo igienico-sanitari emanati per arginare le
malattie e le epidemie diffusesi a causa dell'insalubrità delle
abitazioni perlopiù conseguente all'enorme concentrazione di
persone causata dall'urbanesimo. Questi regolamenti non era­no
altro che dei limiti all'edificazione, con confrontanze, vedute,
illuminazione e ventilazione naturale da rispettare; e
all'affol­lamento delle abitazioni con limiti di superficie per
abitante.
Di conseguenza le successive normative urbanistiche sono state
interpretate dall'opinione pubblica esclusivamente per il loro
carattere riduttivo e vincolante, sottovalutando e ignorando tutti
i connotati sociali insiti nella pianificazione. Gli stessi
Amministratori, perlopiù interessati direttamente alla
specu­lazione edilizia, hanno contribuito a convincere i cittadini
che la disciplina urbanistica non è altro che l'interferenza del
pote­re politico sulle libertà individuali.
Un esempio significativo è l'affossamento nel 1963 del progetto
di legge dell'Onorevole democristiano Fiorentino Sullo
sull'esproprio generalizzato dei suoli, che in quel momento po­teva
essere un importante strumento per evitare la speculazio­ne
edilizia in corso, invece con la complicità della stampa di regime
riuscì a scatenare l'effetto opposto e a provocare la rea­zione in
massa dei proprietari delle case ai quali, secondo
l'in­terpretazione, "gli si sarebbe voluto togliere la proprietà
della casa".
Successivamente lo studio di una legge urbanistica, della quale
si sentiva un'enorme necessità, mandò in crisi il primo Governo
Moro nel 1963 e "nell'estate 1964, come si scoprirà, ma solo in
parte, negli anni successivi, ci fu un tentativo di colpo di Stato.
Uno dei bersagli, o addirittura il principale bersaglio, era
evi­dentemente la legge urbanistica".
Il 23 luglio 1964 si insedia a Palazzo Chigi il secondo Governo
Moro ma eviterà in modo as­soluto di affrontare la materia
urbanistica. Nessuna Amministrazione regionale e comunale,
pertanto, re­dige un piano fintantoché non gli viene imposto e,
sotto la ma­schera del liberismo, prende piede la
"deregulation"
(mancanza di regole) ovvero il procedere
delle amministrazioni discrezio­nalmente in deroghe e varianti,
secondo l'interesse particolare dei singoli, e al di fuori di ogni
programmazione sociale.
Quando la pressione degli ambientalisti diventa significativa
l'autorità centrale dello Stato interviene frenando bruscamente
l'espansione dell'edilizia incontrollata, come è avvenuto ad
esempio nella crescita del Breuil, imponendo dei vincoli di
ine­dificabilità ad alcune parti del territorio considerate
ambien­talmente più pregiate e trascurando completamente ciò che
avviene o potrà avvenire in seguito oltre il limite fisico
tracciato dal vincolo stesso.
G. Astengo nel 1967 definiva la tutela ambientale come
"ricerca di successivi stati di corretto equilibrio tra atti,
singoli o collet­tivi, di intervento nell'ambiente e l'ambiente
stesso, considerato nelle sue molteplici interrelazioni come un
tutto unico ed unita­rio e cioè come un bene unico e
primario".
Cinque anni dopo il Consiglio della Comunità Europea defini­sce
l'ambiente come
"l'insieme degli elementi che, nella loro
complessità delle loro relazioni, costituiscono il quadro,
l'habi­tat e le condizioni di vita dell'uomo, quali sono in realtà
o quali sono percepiti."
Pertanto l'ambiente non può prescindere dal rapporto tra
natu­ra, uomo e attività umane, anzi ne è parte integrante. Il
vincolo però ha esclusivamente una conseguenza riduttiva e non
pro­duce altro che un'ulteriore barriera tra l'uomo e la natura nel
considerare di quest'ultima esclusivamente come elemento
contemplativo.
Soltanto una corretta pianificazione con precisi indirizzi
pro­gettuali, libera dal preconcetto della conservazione, può
con­sentire alla natura di mantenere alta la sua qualità in armonia
con la presenza dell'uomo e delle sue attività.
Osservando con attenzione l'alpicoltura, i Castelli valdostani e
più lontano i Sacri Monti e le numerose città e monumenti sto­rici
della nostra penisola, possiamo trarre il miglior esempio di come
gli insediamenti umani possano influire, e lo abbiano fatto quasi
sempre positivamente, sulla forma e sulla qualità dell'ambiente e
più propriamente del paesaggio.
Il progetto redatto nel 1992 dall'ufficio regionale per il piano
territoriale paesistico della Valle d'Aosta con la collaborazione
di numerosi e affermati consulenti e progettisti coordinati dal
Prof. Roberto Gambino di Torino, dall'arch. Gian Franco Bel­lone di
Aosta e dalla dott.ssa Josette Mathiou dell'ufficio regio­nale di
urbanistica, si trova nella fase di presentazione ai co­muni, i
quali entro il 31 gennaio 1994, salvo proroghe, dovran­no
presentare le proprie osservazioni prima dell'adozione da parte del
Consiglio regionale.
Il P.T.P. della Valle d'Aosta si basa sul presupposto che a
fronte delle innovazioni tecnologiche ed organizzative che
in­vestono i sistemi di produzione e di scambio, dell'espansione
del turismo e delle attività del tempo libero in forme più
aggressive e pervasive del passato, della generalizzazione di nuove
forme di consumo e d'interazione sociale che investono in misura
cre­scente i territori finora risparmiati dai processi
d'urbanizza­zione, le politiche basate sulla semplice e passiva
conservazione si rivelano del tutto inadeguate.
Pertanto una efficace prote­zione del paesaggio e dell'ambiente
non può fare a meno di coe­renti strategie urbanistiche e
territoriali, così come queste non possono, nelle regioni alpine,
evitare di fondarsi sull'utilizza­zione parsimoniosa e lungimirante
delle risorse e degli spazi naturali. Quindi l'ambiente viene
inteso come risorsa scarsa e di cui programmarne lo sfruttamento
riferendosi agli effetti su tempi molto lunghi.
La Valle d'Aosta viene considerata una regione ad "alta
natu­ralità", con oltre il 60 percento del territorio oltre i 2.000
metri di quota, ma anche una "montagna abitata", pervasivamente
modellata dal lavoro dell'uomo fino alle alte quote "ove la
sal­vaguardia del paesaggio, la tutela dell'ambiente e
dell'imma­gine regionale fan tutt'uno con la difesa e la
rivalorizzazione della sua identità storica e culturale.
Ciò costringe a ricercare peculiari modelli e percorsi di
crescita ed evoluzione, non sol­tanto compatibili con la
conservazione delle risorse e dell'am­biente, ma fondati sulla loro
valorizzazione."
Gli obiettivi del P.T.P. sono sintetizzati in:
1. miglioramento della "Efficienza" del territorio, per ampliare
e consolidare le prospettive di sviluppo della Regione ed
assicu­rarne un più efficace inserimento nei circuiti
interregionale e internazionali;
2. maggior "Equità" nell'uso del territorio, in termini di
migliori e più omogenee condizioni di vita e di opportunità di
sviluppo e di partecipazione alla vita civile per tutte le comunità
locali e per tutti i gruppi sociali;
3. tutela ed arricchimento della "Qualità" del territorio, in
ri­sposta alle nuove domande sociali ed in funzione della
valoriz­zazione dell'immagine e della cultura regionali.
I problemi maggiori riconosciuti in:
a. polarizzazione del settore turistico che tende a prevalere su
tutti gli altri settori economici;
b. abbandono e sottoutilizzazione di alcune località e
congestio­ne di altre.
c. rischi crescenti di distruzione di risorse ambientali, in
corri­spondenza delle aree di concentrazione, e di degrado in
corri­spondenza delle aree abbandonate.
Nel giugno 1992 soltanto il 68 percento del territorio regionale
risulta "coperto" da piano regolatore approvato, col 77 percento
della popolazione regionale.
L'apparato normativo è organizzato per settori di attività e può
indicare anche "sostantive" di tutela e di intervento, per
inter­venire positivamente nei processi di trasformazione.
"In qual­che misura potrà essere fatto con regole tipologiche,
facenti ri­ferimento a tipi di risorse, d'opere e d'interventi per
ciascuno dei quali siano identificabili modelli d'azione, o cautele
norma­lizzate, o modalità tipicizzabili di intervento."
Il P.T.P. si propone quindi, verso un potenziamento della via
direttiva del Piano, di guidare, piuttosto che vincolare, i
pro­cessi di trasformazione; in sostanza si tratta di passare da
norme ricche di vincoli e prescrizioni a norme ricche invece di
"informazione progettuale".
Gli insediamenti di nuovo impianto saranno solo grossolana­mente
localizzati, nel P.T.P., dovrà poi essere il P.R.G. a entra­re
nello specifico; in realtà però nel piano territoriale e
paesisti­co della Valle d'Aosta i vincoli entrano più che nel
dettaglio in contrasto con le intenzioni iniziali.
In merito alla regolamentazione edilizia il P.T.P. prevede un
"regolamento edilizio quadro" (che però non predispone in que­sta
fase), i cui contenuti riguardano principalmente:
a) i requisiti ambientali e funzionali da rispettare, con
presta­zioni diversificate a seconda delle condizioni locali;
b) i parametri urbanistici di riferimento e le procedure
specifi­che previste per gli strumenti urbanistici di
dettaglio;
c-d)prescrizioni sulle modalità di presentazione dei rilievi e
dei progetti e controlli sull'esecuzione dei lavori;
e) le garanzie e i poteri-doveri dei comuni per i lavori male
ese­guiti, abusivi o motivamente interrotti;
f) i criteri generali per la formazione di convenzioni
specifiche;
g) le prescrizioni relative all'adozione di materiali e
tecnologie costruttive adeguati alle tipologie tradizionali e
all'inserimento nel contesto;
h) le modalità di impiego di tecnologie per risparmio o
autopro­duzione di energia, di impianti a basso tasso di
inquinamento, di materiali a basso degrado e di produzione a basso
tasso di inquinamento.
A livello locale il P.T.P. prevede che il "regolamento edilizio
comunale", oltre a recepire le disposizioni del regolamento qua­dro
e contemplare la disciplina urbanistico-edilizia stabilita per
legge, disponga in merito a:
a) i caratteri locali delle tipologie edilizie tradizionali e
ammes­se;
b) i requisiti ambientali specifici connessi con le prestazioni
delle tipologie locali, eventualmente distinti per residenze
per­manenti e temporanee, per interventi di recupero e nuove
edifi­cazioni;
c) i riferimenti, per la redazione dei progetti, alla
documenta­zione d'archivio e allo studio delle preesistenze;
d) le connessioni con le norme di attuazione del P.R.G.C.;
e) lo schema tipo di convenzione da stipulare per residenze
permanenti, nei comuni sede di stazione turistica;
f) i criteri da osservare nella progettazione e nella esecuzione
degli interventi che richiedono l'approvazione di un P.U.D., sulla
base degli indirizzi seguenti:
1. contenimento entro il 20 percento del volume complessivo
considerato, delle tipologie a blocchi isolati;
2. definizione degli accessi pedonali preferibilmente da
monte;
3. contenimento degli sviluppi verticali delle cortine edilizie
perimetrali dell'insediamento entro tre piani a valle e due piani a
monte;
4. interramento delle autorimesse da realizzare in forma
con­dominiale esternamente all'insediamento abitativo;
5. ordinamento dei tetti secondo schemi e pendenze
tradiziona­li;
6. contenimento delle recinzioni e definizione delle tipologie
se­condo schemi e materiali tradizionali locali;
7. definizione degli arredi degli spazi pubblici o di uso
collettivo coerenti con la cultura e le tradizioni locali;
8. definizione delle opere da eseguire sugli edifici
eventualmen­te preesistenti e sulle rispettive pertinenze, di cui è
previsto il mantenimento, per il loro migliore inserimento nel
nuovo con­testo insediato;
9. definizione degli sviluppi dei muri controterra quali
prolun­gamenti degli edifici e con altezza massima fuori terra di
circa m. 3;
10. definizione delle sistemazioni delle aree libere e delle
mo­dalità di utilizzo e gestione.
Le stazioni turistiche vengono distinte dal piano in:
- grandi stazioni, quali insediamenti con un elevato numero di
afflusso turistico come il Breuil, Valtournenche capoluogo, La
Thuile, Courmayeur, Pila, eccetera.
- stazioni minori, sono insediamenti più piccoli quali
Antey-St.-André, Brusson, Gaby, eccetera, esse comprendono una
cate­goria particolare denominata
"station verte"
facente
capo alle località meno compromesse dal turismo quali Bionaz,
Chamois, Valsavarenche, eccetera, e con una programmazione
specifica a parte.
- stazioni atipiche, sono caratterizzate da forti potenzialità
mo­nosettoriali, come le località termali di Saint-Vincent e
Pré-St.-Didier, oppure inseriti in una situazione urbana complessa,
quali il Centro di Aosta.
Per quanto riguarda le
"stations vertes"
, che
rappresentano una particolarità ambientale, gli interventi per lo
sviluppo turistico devono essere prevalentemente indirizzati a
potenziare le at­tività a basso carico trasformativo e con ridotta
necessità di attrezzature fisse: sci-alpinismo, sci nordico e
escursionistico, escursionismo estivo, turismo culturale orientato
alla fruizione del patrimonio storico culturale locale. Gli
interventi per il po­tenziamento di attrezzature e servizi sono
orientati priorita­riamente al recupero e al riuso del patrimonio
edilizio e infra­strutturale esistente. (articolo 48 N.T.A.)
Ai fini della tutela del paesaggio, ogni azione trasformativa
de­ve assicurare:
a) la conservazione e la leggibilità delle componenti
strutturali quali i ghiacciai, i boschi, eccetera (articolo 72.1
N.T.A.)
b) il contenimento massimo possibile delle interferenze con le
aree e le risorse sensibili, quali fasce fluviali, aree agricole
specializzate, praterie alpine, eccetera (articolo 72.3 N.T.A.)
c) la tutela e la valorizzazione dei sistemi di relazioni che
carat­terizzano i tipi e le unità di paesaggio che il Piano
classifica in una serie di 25 schede.
Di seguito riporto come esempio copia fotostatica delle unità
ambientali che riguardano la conca del Breuil e di Cheneil nel
Comune di Valtournenche. Il progetto di piano territoriale e
paesistico della Valle d'Aosta complessivamente si basa su
pre­supposti volti alla tutela attiva dell'ambiente e del
territorio, ma nella pratica trova ancora alcune difficoltà a
liberarsi dalle politiche di vincolo "basate sulla semplice e
passiva conserva­zione" che più volte ripropone entrando anche in
conflitto con le competenze della pianificazione locale. Questo
limite è forse dovuto al fatto che esso è costretto ad accollarsi
l'onere di sop­perire alla mancanza di una buona legge urbanistica
regionale.
Durante la seconda Guerra Mondiale, il 19 dicembre 1943, i
rappresentanti dei popoli alpini delle valli francofone del
Chi­sone, Pellice ed Aosta si sono riunite a Chivasso per un
conve­gno in cui vennero constatati gli effetti di vent'anni di
dittatu­ra, la rovina economica, la distruzione della cultura
locale e dei diritti linguistici. Parteciparono per la Valle
d'Aosta Emile Chanoux e Ernest Page e nel dibattito prevalsero le
tesi di de­centramento del potere, volte all'autonomia e al
federalismo. Venne redatto un documento detto:
"Déclaration de
Chivasso"
in cui è precisato che
"alle Valli alpine dovrà
essere riconosciuto il diritto di costituirsi in comunità
politico-amministrative au­tonome sul tipo cantonale".
A guerra conclusa, il 7 settembre 1945, con decreto
luogote­nenziale n. 545 viene concessa l'autonomia regionale alla
Valle d'Aosta, per le
"sue condizioni geografiche, economiche e
lin­guistiche del tutto particolari".
Chiedo la verifica del numero legale al Presidente.
Presidente -
I consiglieri presenti sono 23.
Accertato il numero legale i la­vori del Consiglio possono
continuare. La parola al Consigliere Tibaldi.
Tibaldi (LN) -
All'articolo 2 il decreto precisa
che la Valle d'Aosta ha perso­nalità giuridica e un ordinamento
particolare,
"entro unità poli­tica dello Stato italiano, sulla
base dell'eguaglianza dei diritti di tutti i cittadini italiani e
dei principi democratici che ispira­no la vita della
nazione".
- Il decreto contiene norme riguardanti l'ordinamento
amministrativo della Valle d'Aosta. In particola­re all'articolo 12
si attribuisce competenza amministrativa alla Valle d'Aosta per
iniziative volte alla tutela del paesaggio.
L'anno successivo vennero emanati due decreti luogotenenziali
con cui vennero stabilite le modalità con cui la Valle d'Aosta
poteva assumere i servizi relativi alle materie di sua competen­za,
non viene però menzionata la materia urbanistica.
Solo con lo Statuto Speciale approvato dall'Assemblea
costi­tuente italiana il 31 gennaio 1948 e promulgato legge dal
Capo dello Stato De Nicola il 26 febbraio 1948, la materia
urbanistica viene inserita tra quelle di competenza primaria della
Regione Valle d'Aosta.
All'articolo 2 si precisa:
"In armonia con la Costi­tuzione e
i principi dell'ordinamento dello Stato e col rispetto degli
obblighi internazionali, nonché delle norme fondamentali delle
riforme economico-sociali della Repubblica, la Regione ha la
podestà legislativa, tra l'altro, nelle seguenti materie: ...G)
urbanistica e piani regolatori per zone di particolare importan­za
turistica;..."
Una singolarità dello Statuto valdostano consiste nella manca­ta
previsione esplicita della necessità di norme di attuazione.
Perciò, mentre le altre regioni a Statuto Speciale per assumersi le
funzioni attribuite devono attendere che le modalità vengano
disposte da norme legislative statali, per la Valle d'Aosta que­sto
non è prescritto.
Sulla necessità o meno di norme di attuazione dello Statuto in
Valle d'Aosta nasce un conflitto di competenze tra la Regione e lo
Stato che utilizza a suo favore questa clausola per limitare le
funzioni trasferite.
Diverse sentenze della Corte Costituzionale si pronunciano in
merito, ma sembra prevalere il concetto che
"a nulla rileva...
il fatto che nello Statuto della Valle d'Aosta siano state
conferite alle Regioni diverse attribuzioni amministrative senza
l'espressa indicazione della necessità di norme statali di
attua­zione, se questa necessità era già stata espressa nella
Costitu­zione con una disposizione valida per tutte le
Regioni".
Per lungo tempo lo Statuto valdostano resta privo di norme di
attuazione, che vengono emanate soltanto con la legge del 16 maggio
1978, la quale trasferisce alla Regione Valle d'Aosta le funzioni
amministrative e legislative anche in materia urbanistica, già
trasferite alle regioni a Statuto ordinario con il de­creto del
Presidente della Repubblica del 15 gennaio 1972 n. 8, l'articolo 6
della legge 196, e prevede: ai fini dell'attuazione del piano
urbanistico regionale e dei piani territoriali di coordina­mento,
nel rispetto delle relative competenze, gli interventi di
competenza dello Stato in materia di viabilità, linee ferroviarie e
aerodromi, anche se realizzate mediante aziende autonome, sono
effettuati previa intesa con la Regione Valle d'Aosta.
Il piano urbanistico regionale e il piano territoriale di
coordina­mento devono, ai sensi dell'articolo 6, essere approvati
con leg­ge regionale.
Il Consiglio regionale della Valle d'Aosta l'8 ottobre 1959
nomi­na una Commissione consiliare incaricata dello studio e della
elaborazione di un disegno di legge regionale recante norme in
materia urbanistica, di piani regolatori e paesaggistici e di
edi­lizia locale. La commissione è composta da sette membri (cinque
di maggioranza e due di minoranza). Vengono nomina­ti: l'Assessore
all'agricoltura e foreste Fosson Pietro, l'Assessore ai lavori
pubblici Manganoni Claudio, l'Assessore al turismo Savioz Fabiano e
i Consiglieri Palmas Fortunio, Bondaz Vitto­rino e Bordon
Mauro.
Solo due mesi dopo (18 dicembre 1959) il Consiglio regionale
discute il "Disegno di legge regionale recante norme in materia di
urbanistica e per la tutela del paesaggio in Valle d'Aosta".
Il relatore è l'Assessore al Turismo Savioz (Partito Comunista
Italiano) e chiede l'approvazione del disegno di legge che in
ge­nerale
"risponde ai seguenti criteri:
1. Esercizio effettivo delle podestà attribuite alla Regione
dall'articolo 2 lettere g) e q) dello Statuto speciale ed
accerta­mento in via pratica dei suoi limiti;
2. Conseguente possibilità di intervenire rapidamente e con
pie­na podestà nell'importante settore per imprimere all'attività
edificatoria un indirizzo rispondente alle esigenze attuali della
Regione nonché a quelle storiche, spirituali e culturali;
3. Unificare la disciplina dell'urbanistica e della tutela
del pae­saggio che in Valle d'Aosta non possono assolutamente
essere disgiunte in quanto sono strettamente
interdipendenti;
4. Contenimento della legge in poche norme fondamentali
ido­nee ad affermare i principi e dare impulso ad una nuova
attivi­tà e ad una nuova coscienza urbanistica e paesaggistica
nella Valle, con devoluzione di tutte le norme esecutive ad un
regola­mento da approvare in seguito."
Il presidente della Commissione Consiliare, avv. Palmas, fa
presente al Consiglio che il disegno di legge non ha ottenuto
l'unanimità dei consensi della Commissione, in quanto
"i
con­siglieri della minoranza hanno fatto obiezioni di carattere
pre­giudiziale, non accogliendo i principi a cui il disegno di
legge si è ispirato."
Palmas difende il progetto in quanto la legislazione regionale
non deve pedissequamente ripetere la legislazione dello Stato,
altrimenti sarebbe del tutto inutile avere competenza primaria in
merito. Difende inoltre l'importante innovazione di questo disegno
di legge che unifica, per la prima volta in Italia, il pia­no
urbanistico e quello paesaggistico poiché
"l'offesa al
paesag­gio può avvenire solo dall'opera dell'uomo, opera che si
concre­tizza essenzialmente nell'attività edificatoria.
Disciplinare l'at­tività edificatoria significa quindi tutelare il
paesaggio: questo è il criterio nuovo."
Il disegno di legge viene approvato dal Con­siglio regionale, ma
non ottiene il bene placido della Commis­sione di Coordinamento per
la Valle d'Aosta che presenta alcu­ne osservazioni che vengono
dibattute nel Consiglio regionale del 4 marzo 1960. In particolare
viene giudicato illegittimo l'articolo 1 che dichiara tutto il
territorio della Valle quale
"bellezza naturale di pubblico
interesse e zona di particolare importanza turistica"
perché in
contrasto con la legge 1497 del 1939 in quanto non tutela
sufficientemente gli interessi dei privati escludendo la
"dichiarazione di pubblica utilità"
.
In questa seduta il Consiglio discute essenzialmente delle
limita­zioni impostegli dallo Stato e modifica la legge solo in
merito alle osservazioni formali riapprovandola inalterata nella
so­stanza dell'articolo 1.
La Commissione di Coordinamento boccia così nuovamente il
disegno di legge e lo rinvia al Consiglio del 7 aprile 1960. In
questa seduta il Consigliere Palmas si dimostra alterato dal
sopruso dell'organo di Coordinamento Stato Regione che avreb­be
nuovamente invaso le competenze della Regione e chiede al Consiglio
di approvare il disegno di legge senza variazioni al­cuna. Così
avviene e il provvedimento diventa legge della Re­gione autonoma
Valle d'Aosta n. 3 del 28 aprile 1960.
Il campo di applicazione di questa legge comprende "l'attività
edificatoria, lo sviluppo urbanistico e la tutela del
paesaggio"./
In questo senso l'articolo 3 prescrive che, ai fini della tutela
del paesaggio
"è vietato eseguire costruzioni e piantagioni,
distrug­gere o modificare quelle preesistenti o, comunque,
introdurre modificazioni agli immobili, che rechino pregiudizio
all'aspetto del paesaggio."
Inoltre prevede che ogni
modificazione del pae­saggio sia autorizzata dal Presidente della
Giunta
"nei casi e nei modi previsti dal regolamento"
.
All'articolo 4 vengono pre­viste delle sanzioni per gli
inadempienti che sarebbero state specificate dal regolamento. Il
regolamento di attuazione della legge non verrà però mai emanato
facendo perdere efficacia alla legge stessa.
L'articolo 5 prevede inoltre due livelli di pianificazione, uno
regionale con il piano urbanistico e paesaggistico che deve
in­corporare il secondo livello di piani regolatori comunali
urba­nistici e paesaggistici.
L'avv. Fernando Quagliolo in "Valle d'Aosta: assetto e uso del
territorio" scrive:
"Con la legge regionale 28 aprile 1960, n.
3, la Valle d'Aosta è stata una delle prime regioni d'Italia a
legifera­re in materia urbanistica. Tanta tempestività, tuttavia,
non si può dire abbia trovato corrispondenza nella bontà della
legge. Questa, infatti, appena due anni dopo, con la sentenza della
Corte Costituzionale 22 febbraio 1962, n. 13, venne dichiarata
illegittima agli articoli 1 e 18 (secondo comma); e, difatto, venne
svuotata d'ogni suo contenuto."
Infatti in un giudizio promosso dalla Società "Immobiliare
Cervinia di Fumagalli", promotrice, tra l'altro, del complesso
Giomein, attraverso il provvedimento del Presidente della Giunta
regionale della Valle d'Aosta che ingiungeva la demoli­zione di una
parte di fabbricato in costruzione nel Comune di Valtournenche, la
Giunta giurisdizionale amministrativa della Valle ha sollevato la
questione di legittimità costituzionale degli articoli 1 e 18 della
legge regionale urbanistica e per la tutela del paesaggio nella
Valle d'Aosta (legge regionale n. 3 del 1960).
Il giurista Luciano Ascoli in "Democrazia e Diritto", nel 1962
critica la posizione della Corte Costituzionale perché
innanzi­tutto non permette l'applicazione dell'articolo 9 della
Costitu­zione italiana ove proclama che
"la Repubblica tutela il
paesag­gio"
e contrasta con l'articolo 42 della stessa ove pur
ricono­scendo la proprietà privata prescrive che sia la legge a
deter­minarne i modi di godimento, inteso anche come modo di
utiliz­zazione economica del terreno, il quale deve essere
determinato dal piano regolatore.
Inoltre Ascoli sostiene che con questa sentenza vengono violate
le competenze primarie rilasciate alla Regione Valle d'Aosta
dall'articolo 2 dello Statuto speciale:
"Andando avanti di questo passo ci si muove in un vicolo
cieco: quel rinnovamento legislativo che gli italiani si attendono
dalla istituzione dell'ordinamento regionale, è destinato ad andare
completamente in fumo se alle assemblee regionali sarà impedi­to di
superare le arretratezze della legislazione nazionale rispet­to ai
principi costituzionali."
La linea della Corte invece fu chiara e volta: da una parte, a
ri­chiedere al legislatore una normativa specifica sul regime dei
suoli, come venne ribadito dalla famosa sentenza n. 55 del 9 maggio
1968 sulla legge 1150/1942; dall'altra, a limitare il po­tere delle
regioni a Statuto speciale quali la Valle d'Aosta.
Pertanto la Corte dichiara l'illegittimità della legge n. 3 del
28 aprile 1960 agli articoli 1 e 18 ove, nell'articolo 1 dichiarava
tutto il territorio della Regione
"bellezza naturale di pubblico
interesse"
perché in contrasto con la legge nazionale e con il
principio giuridico che prevede che quando il legislatore appor­ta
limitazioni ai diritti dei cittadini, la regola è che si
predi­sponga un procedimento amministrativo attraverso il quale gli
organi competenti impongano concretamente tali vincoli con un
provvedimento al quale i cittadini possano presentare osserva­zioni
a tutela del proprio interesse e dell'interesse pubblico. In
relazione invece all'articolo 18 la Corte ha rilevato che
"per
un tempo indeterminato e sino a quando non entrerà in vigore il
regolamento, gli amplissimi poteri di cui agli articoli 3 e 4 della
legge, che in mancanza di un adeguato sistema normativo e del piano
regolatore regionale, previsto da altre norme di legge, consentono
al Presidente della Giunta regionale di ritenere una qualunque
innovazione pregiudizievole all'aspetto del paesag­gio, con grave
incertezza per i privati interessi, e in definitiva durante il
periodo transitorio l'attività edilizia e in particolare quella
agricola, verrebbero regolate nella Valle con atti ammi­nistrativi,
senza adeguata base legislativa. Nel caso specifico sarebbe
discrezione del Presidente della Giunta regionale con­cedere
l'autorizzazione ad edificare con conseguente violazione
dell'articolo 42 della Costituzione, il quale stabilisce che i
limiti della proprietà privata devono essere determinati per legge,
escludendo quindi che possano essere lasciati in balia
dell'auto­rità amministrativa."
Questa piena tutela giuridica
presuppone evidentemente l'esistenza di un diritto soggettivo,
diritto che la Corte infatti dichiara esistente ed individua nel
diritto di pro­prietà.
La pronuncia di incostituzionalità dell'articolo 1 ha così
man­dato in fumo il tentativo della Regione Valle d'Aosta di
affron­tare in termini estremamente rigorosi e innovativi i
problemi della tutela del paesaggio e della pianificazione
urbanistica. La pronuncia di illegittimità costituzionale
dell'articolo 18 ha in­vece finito col far perdere ogni concreta
efficacia alla legge n. 3. Ciò è avvenuto poiché, non essendosi
provveduto alla elabora­zione del regolamento, l'eliminazione della
norma che ne rego­lava il regime transitorio fino alla sua
approvazione, ha creato un vuoto legislativo.
Dopo questa sentenza sono dovuti passare ben quattordici anni
prima che la Regione emanasse nuove leggi urbanistiche. Ciò è
avvenuto con la legge regionale del 16 marzo 1976 n. 12 che
modifica e integra la legge regionale 3/1960, in particolare
all'articolo 2 obbliga i comuni a redarre i piani regolatori
gene­rali in armonia con i piani urbanistici comprensoriali delle
co­munità montane previsti dalla legge regionale del 5 aprile 1973,
n. 13.
Inoltre i comuni sono obbligati a redigere il Regolamento
edili­zio che devono presentare all'approvazione della Giunta
regio­nale insieme al piano regolatore che dovrà contenere anche
una previsione di spesa per la sua attuazione.
La legge n. 13 del 1973 già prevedeva che, entro 4 anni dalla
sua costituzione, ogni comunità montana, in base alla
pro­grammazione regionale, redigesse un piano pluriennale per lo
sviluppo economico-sociale del proprio territorio e procedesse alla
formazione e adozione del piano urbanistico comprenso­riale,
introducendo un nuovo livello di pianificazione interme­dio: quello
comprensoriale, prima non presente nella legislazio­ne
regionale.
La legge n. 12 del 1976 prevede inoltre che, fintanto che non
verrà emanato il regolamento della legge n. 3 del 1960 per la
formazione, l'adozione, l'approvazione e ogni altro adempimen­to
relativo ai piani urbanistici comunali, si osservino le
dispo­sizioni delle vigenti norme statali. A tutt'oggi non è stato
anco­ra realizzato nessun piano comprensoriale, mentre il piano
paesaggistico regionale è in fase di redazione ma non ancora
operativo.
Il 19 ottobre 1973 il Consiglio regionale, a seguito di pesanti
mozioni presentate dall'Union Valdôtaine su presunte irrego­larità
in materia urbanistica commesse dall'allora Assessore al Turismo
(Assessore Savioz), prevede la redazione di un disegno di legge
concernente: "norme in materia urbanistica e di piani­ficazione
territoriale" e nomina una Commissione consiliare a tale scopo,
presieduta dal Consigliere Claudio Manganoni che nel maggio del
1974 consegna il lavoro al Presidente della Giunta regionale Dr.
Cesare Dujany. Detto progetto non fu pe­rò sottoposto all'esame,
per l'approvazione, del Consiglio regio­nale e venne
"insabbiato".
Il 28 giugno 1977 la Giunta regionale (Presidente Mario
An­drione) ha ritenuto di riprendere detto disegno di legge e, con
leggere modifiche, presentarlo all'approvazione del Consiglio. In
aula si innesca un vivace dibattito che prosegue nella seduta
successiva del 6 luglio 1977 tra chi ritiene la legge troppo
limi­tativa come il Consigliere Giuseppe Borbey (DC) che dice:
"Questa legge è una legge che non solo mortifica la proprietà
privata, ma è una legge che veramente porta un danno economi­co non
indifferente a noi, proprio per queste limitazioni che sono
fortissime, secondo il mio punto di vista"
; e chi invece ne
ritiene la necessità, come il Consigliere Eraldo Manganoni che
dice:
"Si eviterà con questa legge di fare una valle di seconde
case, una valle dormitorio, come lo sta già diventando. La si
smette­rà, lo si è già smesso per altre ragioni, di snaturare la
Valle che sta diventando una colonia, perché viene colonizzata,
questo non lo scopro io, è stato detto da altri colleghi qui in
questo Consiglio."
Il Consigliere Giuseppe Maquignaz, membro della Commissio­ne che
aveva redatto la legge, nella seduta del 5 aprile constata come
l'intera Commissione nell'iter di formulazione del proget­to si sia
lasciata andare su principi molto importanti:
"Di con­seguenza
il disegno di legge elaborato da quella Commissione se fosse stato
approvato in quel periodo, parlo cioè del 1974, del 1975 sarebbe
servito a qualcosa, ma non fu così, il Partito So­cialista allora
si è rifiutato di portare avanti quel disegno di legge ed ha
trovato un valido appoggio nel Partito Comunista, il quale ha
chiesto il parere a due esperti che non erano della Valle, e penso
che qui valga la pena di ricordare che uno di questi esperti era
l'arch. Berlanda, il quale in fatto di urbanist­ica mi pare che
seguisse molto da vicino l'impostazione di un nostro ex
amministratore regionale. Questi esperti hanno demo­lito il disegno
di legge, mi ricordo proprio le parole testuali che hanno riferito
che era una boiata, detto in termini chiari e così tutto è rimasto
fermo come prima e tutto ciò con il più completo silenzio dei
presentatori della mozione scandalistica. Così ci troviamo oggi
alla fine della legislatura a riapprovare una leg­ge che secondo
noi è tardiva, di scarsa validità per una seria pianificazione
territoriale."
Il 6 luglio il disegno di legge viene approvato dal Consiglio
re­gionale con 21 voti favorevoli, 3 contrari e 8 astenuti.
La legge viene però bocciata due volte dalla Commissione di
Coordinamento per problemi riguardanti le distanze dalle stra­de e
dalle autostrade. In ultimo, accettate le modifiche richieste dalla
Commissione il disegno di legge viene approvato dal Consiglio il 26
aprile 1978 e diventa legge regionale del 15 giu­gno 1978 n. 14
intitolata: "norme in materia urbanistica e di pianificazione
territoriale".
Inizia con un articolo che contempla i casi in cui è vietata
l'at­tività edificatoria in relazione a particolari ubicazioni per
le quali il sindaco è tenuto a negare la concessione.
Entro un anno le Amministrazioni comunali avrebbero dovuto
predisporre la cartografia del territorio comunale su basi
catastali con l'indi­cazione delle zone sottratte all'edificazione
di cui alle norme del primo comma.
Al capo II vengono fissate le "modalità per l'edificazione nei
comuni sprovvisti di piano regolatore generale", che vietano
l'edificazione negli agglomerati di interesse storico; solo in
se­guito, con la legge regionale n. 32 del 1981 verrà concessa
l'edi­ficazione di infrastrutture e servizi nel sottosuolo di dette
aree. Vengono inoltre normate l'edificazione a scopo abitativo,
com­merciale, industriale o artigiano fuori dagli agglomerati di
in­teresse storico con limiti di densità fondiaria e distanze dai
confini.
La concessione potrà essere data solo in presenza delle
principali opere di urbanizzazione e di aree di parcheggi privati
rapportate alla dimensione dell'intervento.
Al capo III detta legge stabilisce le norme di pianificazione in
base alle quali i piani regolatori generali devono imporre sia i
vincoli spaziali sulle destinazioni del territorio, sia il rispetto
degli equilibri funzionali via via che si realizzi lo sviluppo
degli insediamenti, prefigurando le linee programmatiche, con
ri­guardo all'utilizzazione anche turistica del territorio,
dell'as­setto territoriale locale entro un lasso di tempo non
superiore al decennio.
Inoltre i piani devono determinare le zone per gli insediamenti
e i servizi, indicando la quota che può essere soddisfatta
attra­verso il recupero del patrimonio insediativo esistente e
defi­nendo le aree eventualmente necessarie per la quota
residua.
L'articolo 13 prevede l'obbligo dei comuni di deliberare i
pro­grammi pluriennali di attuazione in riferimento alla legge
statale n. 10 del 1977 e prescrive che non è più consentita la
redazione di piani di lottizzazione. Una successiva legge
regio­nale dovrà definire le modalità dei programmi pluriennali di
attuazione e i criteri secondo i quali dovranno essere impostati i
piani esecutivi (legge regionale 11/1979).
L'articolo 14 fissa i limiti inderogabili di densità edilizia,
di al­tezza dei fabbricati e di distanza tra essi da osservare
nelle zo­ne previste dal decreto ministeriale 1444 del 1968. I capi
IV e V della legge regionale 15 giugno 1978, n. 14, riguardano la
vigi­lanza sull'attività edificatoria da esercitarsi
rispettivamente da parte dei comuni e della Regione.
Un'importante innovazione introdotta da questa legge è
l'isti­tuzione del "Comitato regionale per la pianificazione
territoria­le" (C.R.P.T.), a cui spetta il compito, a norma
dell'articolo 18, di esprimere pareri sul progetto e
sull'attuazione del piano re­gionale urbanistico e paesaggistico,
sui piani urbanistici ge­nerali ed esecutivi comunali e comunitari,
eccetera.
Inoltre il parere del Comitato è richiesto per poter dare le
concessioni per edificare in aree in cui generalmente è vietato,
per definire il perimetro degli agglomerati di interesse storico,
artistico o di particolare pregio ambientale e per annullare le
autorizzazioni comunali.
Il capo VII, infine, contiene norme particolari per fabbricati
ad uso industriale e quelli alberghieri e per le opere e gli
impianti di interesse generale o sociale.
La legge regionale n. 14 del 1978 già alla data della sua
appro­vazione veniva dichiarata da molti consiglieri snaturata nei
suoi effetti e superata dai tempi in quanto progettata prima della
entrata in vigore della legge n. 10 del 1977 o "legge Buca­lossi".
Pertanto dopo il rinnovo del Consiglio regionale, una delle prime
attività del nuovo esecutivo è un disegno di legge discusso in
Consiglio il 26 gennaio 1979 concernente: "l'edificabilità dei
suoli in Valle d'Aosta e ulteriori norme in materia urbanistica" e
approvato con legge regionale 2 marzo 1979, n. 11.
In prima parte contiene la disciplina dei poteri sostitutivi in
ca­so di mancato rilascio della concessione dal sindaco entro 60
giorni dalla presentazione, che vengono attribuiti ad un
Com­missario
ad acta
nominato dall'Assessore all'urbanistica
e dal Presidente della Giunta regionale.
L'articolo 3 introduce, quali strumenti esecutivi, i piani
urba­nistici di dettaglio (P.U.D.), di iniziativa pubblica o
privata. I P.U.D. di iniziativa pubblica sono: il piano
particolareggiato (P.P.) di cui alla legge 1150/1942; Il piano di
recupero (P.d.R.) di cui alla legge 457/1978; il piano di zona
(P.d.Z.) di cui alla legge 167/1962; il piano delle aree da
destinare ad insediamenti produttivi (P.I.P.) di cui alla legge
865/1971.
Il piano urbanistico di dettaglio, di iniziativa privata, ha la
funzione di esplicitare, negli ambiti da esso considerati, le
indi­cazioni del piano regolatore generale ed, eventualmente,
pro­porre soluzioni alternative in ordine alla localizzazione dei
servizi pubblici, sia puntuali, sia a rete. Detto piano viene
sot­toposto all'esame del Consiglio comunale e, in caso di parere
favorevole, all'approvazione della Giunta regionale, sentito il
parere del Comitato regionale per la Pianificazione Territoriale.
Ne consegue la non applicazione nella Regione dell'articolo 28
della legge urbanistica 1150/1942 che riguarda la lottizzazione di
aree a scopo edilizio. É pertanto vietata, in Valle d'Aosta, la
lottizzazione dei terreni a scopi edilizi.
Chiedo la verifica del numero legale.
Presidente -
I consiglieri presenti sono 22.
Attestato il numero legale i lavori del Consiglio possono
continuare. La parola al Consigliere Ti­baldi.
Tibaldi (LN) -
Riguardo alla concessione edilizia
gratuita stabilita dalla legge n. 10 del 1977 per gli edifici ad
uso agricolo, la legge regionale n. 11 del 1979 specifica che
rientra nel caso di concessione gratuita sia la costruzione di
edifici rustici da realizzare in funzione della conduzione del
fondo, sia le residenze da realiz­zare in funzione delle esigenze
dell'imprenditore agricolo. In questo caso il numero dei vani deve
essere uguale a quello dei componenti del nucleo familiare. Se il
progetto supera questo limite, il contributo per la concessione è
dovuto per la parte ec­cedente. Viene però inserita una clausola
che vieta la vendita degli edifici che hanno usufruito
dell'agevolazione a soggetti privi dei requisiti di agricoltori nei
dieci anni successivi alla costruzione. Questo per evitare l'uso
speculativo delle agevola­zioni concesse dalla legge.
Solo due mesi dopo la stessa Giunta regionale propone al
Con­siglio un disegno di legge che tende ad allargare alcune
limita­zioni e a favorire l'edificazione di attività produttive e
alber­ghiere.
Detto progetto diventa legge regionale 31 maggio 1979, n. 32,
concernente: "Ulteriori norme in materia urbanistica e di
pia­nificazione territoriale e disciplina concernente
l'edificabilità dei suoli in Valle d'Aosta". Questa apporta alcune
modifiche alla legge n. 14 del 1978, in particolare riduce il
contributo per le concessioni di ristrutturazione o di
riconversione di fabbri­cati o impianti destinati ad attività
industriali e artigiane di­rette alla trasformazione di beni in
riferimento alla legge n. 10 del 1977. Inoltre viene integrato il
capo VII della legge regiona­le n. 14 del 1978 che riguarda poteri
di deroga a favore dei fab­bricati alberghieri o di opere o
impianti di interesse generale o sociale.
La Regione in seguito ha emanato la legge 7 dicembre 1979, n.
74, "recante provvedimenti in materia di edificabilità dei suoli",
in cui si stabiliscono i requisiti indispensabili di validità degli
atti di concessione di edificabilità, rilasciati nel territorio
della Valle d'Aosta, e l'indicazione dei termini di inizio e
ultimazione dei lavori.
Successivamente vengono emanate due leggi specifiche volte a
regolamentare l'altezza minima dei locali di pubblica abitazio­ne
(legge regionale n. 25 del 1980) e a intervenire in favore dei
portatori di handicap (legge regionale n. 85 del 1981).
A seguito dell'emendazione della legge statale 28 febbraio 1985,
n. 47, volta a sanare le opere edilizie abusive, in Valle viene
emanata la legge regionale 15 luglio 1985, n. 48, recante norme per
l'attuazione e l'integrazione della normativa nazionale.
L'avvocato Fernando Quagliolo, in "Valle d'Aosta: assetto ed uso
del territorio", fa notare come la produzione legislativa
re­gionale sia stata piuttosto irregolare rispecchiando le
difficoltà che essa ha incontrato. I motivi vengono dichiarati di
varia natura, una prima difficoltà è senz'altro di ordinamento
politi­co, dal momento che formare leggi urbanistiche significa
inevi­tabilmente compiere delle scelte sull'uso del territorio,
privile­giare alcune attività piuttosto che altre e di conseguenza
scon­trarsi con interessi politici diversi e spesso contrapposti.
In tal senso F. Quagliolo fa notare che la Regione con le leggi
emana­te dal 1976 in avanti ha avuto una intensa attività
legislativa, ma ha compiuto delle scelte meno gravose di quelle
fatte dalla legislazione statale.
Come ad esempio il fatto che l'attività edi­lizia esercitabile
nei comuni sprovvisti di piano regolatore è più ampia nella Valle
d'Aosta che nel resto d'Italia, in quanto, mentre secondo la legge
n. 10 del 1977 nei centri abitati
"sono consentite solo opere di
restauro e di risanamento conservativo, di manutenzione ordinaria e
straordinaria, di consolidamento statico e di risanamento igienico,
in base all'articolo 3 della legge regionale n. 14 del 1978 negli
stessi centri abitati sono consentite nuove costruzioni ad uso
abitativo o commerciale"
. E fuori dall'ambito dei centri
abitati, l'indice di fabbricazione è più elevato nella Regione, che
nel resto del territorio disciplina­to dalla legge n. 10 del
1977.
Vengono inoltre evidenziati altri problemi di carattere più
tec­nico, come la mancanza di "efficienti strutture riservate al
set­tore normativo" o anche alla scarsa collaborazione tra gli enti
e gli organismi regionali dovrebbero utilizzare la loro
specializ­zazione per produrre nuove leggi nel settore: "Il
risultato è che la Valle d'Aosta ha oggi, in materia urbanistica,
un
"corpus ju­ris"
fra quelli di più difficile
consultazione".
Malgrado ciò la Regione non dispone di efficienti strutture
ri­servate al settore normativo:
"non dispone nemmeno di un
uffi­cio legale, mentre l'Ufficio regionale di urbanistica
raccoglie so­pra di sé una serie di incombenze che vanno dai pareri
interni di ufficio alla Presidenza della Giunta, ai vari
assessorati, al CO.RE.CO., alle consulenze richieste dalle
Amministrazioni comunali; dall'impegnativa presenza del C.R.P.T.
alle consul­tazioni preventive per i piani regolatori ed ai pur
necessari contatti con il pubblico; dalla preparazione delle
circolari re­gionali in materia urbanistica all'apprestamento di
ogni dispo­sizione amministrativa nella stessa materia. É pertanto
da escludere che un ufficio, a tal punto oberato, possa essere
inve­stito anche dello studio e della preparazione delle leggi
urbani­stiche regionali!".
La relazione dell'avv. Quagliolo è del 1980, ma ancora oggi la
situazione non è cambiata, le amministrazioni operano
nell'in­certezza dell'interpretazione giuridica, e gli uffici
tecnici comu­nali fanno costante riferimento a studi legali privati
con conse­guente sperpero di denaro pubblico e incertezza del
diritto del cittadino.
Inoltre la mancata esistenza del piano regionale urbanistico e
paesaggistico che istituirebbe una serie di norme omogenee per
tutto il territorio regionale e rappresenterebbe un importante
punto di riferimento per la pianificazione a livello comunale non
permette un corretto e razionale uso del territorio. Consi­derata
la scarsità di aree edificabili in Valle d'Aosta, a causa della
conformazione geografica del territorio, detto piano con­sentirebbe
anche un corretto sviluppo della Regione.
A tal fine l'Assessorato al turismo antichità e belle arti della
Regione aveva pubblicato già nel maggio 1973 uno "schema di piano
urbanistico regionale e per la tutela del paesaggio" redat­to, su
incarico della Giunta regionale nel 1970, dall'Ufficio re­gionale
di urbanistica e tutela del paesaggio con al collabora­zione di due
esperti esterni, il prof. Paolo Ceccarelli e il prof. Bernardo
Secchi.
In questo testo viene indicato come requisito fondamentale per
la formulazione del piano, la "continua ed estesa consultazione con
i gruppi di interesse locale" e "l'approfondita discussione dei
principali termini di scelta con i responsabili
dell'Amministrazione regionale".
L'esperienza del gruppo di lavoro che si è occupato del piano ha
messo in luce che quando si deve operare in uno spazio ridotto,
come è la Valle d'Aosta e utilizzare ogni risorsa, anche mode­sta,
è necessaria una stretta collaborazione tra politici e tecnici. Si
legge che
"in queste situazioni, infatti, il successo del piano
dipende in modo essenziale dal modo in cui il piano stesso è
co­struito: questo condiziona non solo le soluzioni che di fatto vi
vengono inserite ma anche l'effettiva mobilitazione delle capaci­tà
umane ed economiche necessarie al loro perseguimento"
. Lo
schema aveva come obiettivi, da un lato, quello di evidenziare i
contenuti del piano, i problemi da risolvere direttamente e quelli
da lasciare agli strumenti sottoordinati e, dall'altro, quello di
indicare le caratteristiche formali necessarie ad un piano
regolatore, tenendo conto di tutti i condizionamenti che derivano
dal patrimonio ambientale e dalla posizione geografi­ca della
Regione. Questo studio non diventerà poi operativo in quanto verrà
inspiegabilmente abbandonato e perderà comple­tamente la sua
funzione.
Un problema della Valle d'Aosta è dato comunque dalla ecces­siva
quantità di leggi in materia urbanistica che solo di recente (1985)
l'avv. F. Quagliolo e l'arch. G. Bellone...
Si dà atto che, dalle ore 10,56 alle ore 11,56 presiede il
Vicepre­sidente Aloisi.
Presidente -
La parola al Consigliere Collé.
Collé (PpVA) -
Io continuerò nella lettura già
proposta dal Consigliere Tibaldi.
Un problema della Valle d'Aosta è dato comunque dalla ecces­siva
quantità di leggi in materia urbanistica che solo di recente (1985)
l'avv. F. Quagliolo e l'arch. G. Bellone hanno raccolto in un testo
completo dal titolo: "Urbanistica ed Edilizia. Raccolta aggiornata
e coordinata di leggi statali e regionali", che segue due edizioni
precedenti del 1979 e 1981 a cura dell'avv. F. Quagliolo e meno
approfondite e dettagliate.
In tal senso il 10 novembre 1981, è stato presentato
dall'Asses­sorato al turismo della Regione un disegno di legge in
materia urbanistica redatto da un gruppo di lavoro composto da
Vin­cenzo Catellino, Vittorio Marchisio, l'avv. Fernando Quagliolo,
Piero Roullet, che avrebbe costituito un testo unico in materia
urbanistica.
Detto progetto di legge, che nasce da un rapporto di
collabora­zione tra l'Assessorato al turismo e il gruppo di lavoro,
rappre­senta un testo unico delle leggi in materia urbanistica
appor­tando alcuni importanti modificazioni alla normativa
regionale vigente.
Il "piano regionale urbanistico e paesaggistico", previsto dalla
legge regionale n. 3 del 1960, viene sostituito dal "piano
regio­nale di coordinamento urbanistico" di "natura esclusivamente
urbanistica e non di programmazione socio-economica, ritenen­dosi
tale caratteristica, di fatto, impeditiva della pianifica­zione."
Questa premessa non può che dimostrare la scarsa co­noscenza della
disciplina urbanistica da parte del gruppo di la­voro incaricato,
formato principalmente da giuristi.
Il contenuto del piano regionale viene ridotto al minimo in
quanto
"soltanto limitando il campo delle scelte a poche ed
es­senziali previsioni si potrà concretamente pervenire alla
forma­zione di uno strumento urbanistico a livello
regionale".
I "piani urbanistici comprensoriali e intercomunali", già
intro­dotti dalla legge regionale n. 13 del 1973, "sono stati
previsti come strumenti urbanistici ancora di carattere generale,
tut­tavia con contenuti più specifici rispetto al piano regionale
di coordinamento urbanistico". Questi piani sarebbero facoltativi,
salvo il potere della Regione di renderne obbligatoria la
forma­zione per motivi di interesse generale.
I "piani regolatori generali comunali" diventano obbligatori per
tutti i comuni della Valle d'Aosta entro un anno dalla
pubbli­cazione della legge e, qualora il comune fosse inadempiente,
è previsto l'intervento diretto della Regione. Il progetto ritiene
il territorio
"risorsa finita non riproducibile, sia un
patrimonio che è interesse primario risparmiare e conservare quanto
più possibile alla sua naturale destinazione agricola."
Pertanto il piano dovrà essere indirizzato essenzialmente al
completamen­to e alla ristrutturazione degli insediamenti
esistenti, preve­dendo espansione solo nei casi in cui non sia
possibile provve­dere in questo modo a soddisfare il fabbisogno
previsto. Al fine di evitare lo "spreco del territorio" è stata
comunque imposta per le zone "C" una densità fondiaria minima di
1,00 mc/mq.
Per le zone di espansione si prevede inoltre che una volumetria
non inferiore al 50 percento di quella in essa realizzabile sia
destinata complessivamente a edilizia residenziale pubblica,
edilizia residenziale convenzionata e edilizia alberghiera, a
se­conda delle singole necessità di ogni comune. Sia l'edilizia
resi­denziale pubblica, sia quella convenzionata dovranno avere per
oggetto la costruzione di alloggi destinati all'abitazione di
nu­clei familiari residenti nel comune, ai fini di disincentivare
la costruzione di seconde case.
Per le aree di espansione è prevista l'obbligatorietà dello
stru­mento esecutivo del "piano urbanistico di dettaglio" che potrà
essere redatto con il consenso del 75 percento dei proprietari
delle aree interessate, per evitare l'inconveniente che
l'opposi­zione di un solo proprietario impedisca la pianificazione
di ini­ziativa privata.
I "programmi pluriennali di attuazione" vengono previsti solo in
maniera facoltativa, secondo la necessità di ciascun comune.
Si prevede la possibilità di trasferimenti di volumetria tra
fondi non confinanti nel caso in cui le aree relative risultino di
inte­resse pubblico secondo il P.R.G.C. al fine di consentire ai
co­muni l'acquisizione gratuita delle aree destinate a servizi
col­lettivi.
Viene sancita la corrispondenza tra "trasformazione
urbanisti­ca" e "trasformazione edilizia" del territorio prevedendo
per entrambi la concessione edilizia.
Apposita normativa stabilisce le modalità del recupero del
pa­trimonio edilizio esistente, dell'attività edilizia alberghiera,
dell'agriturismo, dei rifugi alpini e bivacchi.
Il testo di legge è composto da 125 articoli in 67 pagine e
poteva diventare la base di discussione per la redazione di una
legge urbanistica unica per la Regione Valle d'Aosta, ma viene
ab­bandonato e non verrà mai presentato alla discussione del
Consiglio regionale.
Nel 1986 l'Amministrazione regionale, a fronte della legge
"Galasso", costituisce un "gruppo di lavoro per l'applicazione
della legge n. 431 del 1985", composto da Assessori e funzionari
regionali, allo scopo di assicurare un raccordo interattivo tra
l'ufficio per il P.T.P., le indicazioni della Giunta e le attività
degli altri uffici regionali. Successivamente altre disposizioni ne
hanno variato la composizione e ampliato le competenze, l'ultima
con deliberazione del Consiglio regionale n. 1693/IX del 19
dicembre 1990.
L'anno successivo (1987) la Giunta regionale ha approvato un
programma di lavoro per l'applicazione della legge n. 431 del 1985
e per la formazione di strumenti regionali di pianifica­zione
paesistico-ambientale.
Gli studi per il P.T.P. hanno attraversato, tra il 1987 e il
1990 diverse fasi di lavoro volte all'analisi paesistica-ambientale
ed economico-territoriale.
Nell'autunno del 1990 la Giunta regionale (con deliberazione n.
8143 del 28 settembre 1990) ha approvato la struttura
organiz­zativa e il programma di lavoro per il P.T.P., del quale la
prima bozza è stata presentata nell'aprile 1991 e la successiva nel
luglio 1993.
Una norma specifica per il piano territoriale-paesistico viene
emanata con la legge regionale 12 gennaio 1993, n. 1. Ora il piano
è in fase di consultazione presso gli enti locali che avran­no un
anno di tempo per presentare le proprie osservazioni, do­podiché
salvo proroghe, il piano verrà approvato definitiva­mente dal
Consiglio regionale.
Secondo il Town and Country Act del 1971 il sistema di
pianifi­cazione in Inghilterra è basato su due funzioni principali
del governo locale:
- la formazione dei piani urbanistici;
- il controllo dello sviluppo.
La formazione dei piani urbanistici
Sono costituiti da due livelli:
- i piani strutturali, di competenza delle contee quindi di più
ampio spettro.
- i piani locali, di competenza dei borghi di contea o
distretti, che sono di tre tipi:
a) il
"District Plan"
, è una sorta di piano regolatore
generale e concerne nella pianificazione di un'area dove le
politiche stra­tegiche dei piani strutturali necessitano di essere
sviluppate a livello locale, non è previsto dove non si prevede
crescita;
b) lo
"Action Area Plan"
, è un programma di attuazione,
viene adottato su aree destinate ad un esteso sviluppo, risviluppo,
o miglioramento, da parte dell'autorità pubblica o di imprese
pri­vate e quando devono essere date priorità di attuazione in un
tempo relativamente breve: ha lo scopo quindi di assicurare una
veloce ed efficace attuazione delle politiche in termini di
cambiamenti fisici.
c) il
"Subject Area Plan"
, è un piano particolareggiato,
si occupa di questioni urbanistiche più specifiche su ampie, ma
determi­nate aree, per questo assume il nome del soggetto a cui si
rife­risce.
I piani locali sono composti da:
1. Un'esposizione scritta dettagliata su questioni che
l'autorità locale di pianificazione considera pertinenti, riguardo
a propo­ste per lo sviluppo e l'uso dei terreni nella zona di loro
compe­tenza, compresi quei provvedimenti considerati adatti
dall'au­torità per il miglioramento dell'ambiente fisico e la
gestione del traffico.
2. Una planimetria che illustri queste proposte.
3. Diagrammi, grafici e illustrazioni o altro materiale
descritti­vo che l'autorità considera appropriato per spiegare ed
illustra­re le proposte del piano.
Il controllo dello sviluppo
Per sviluppo (
development
), secondo il
Town and
Country Act
del 1971, s'intende "l'esecuzione di opere di
costruzione, di in­gegneria, di scavi, sotto, sopra o sul terreno,
o il cambiamento d'uso di edifici o terreni".
Il controllo avviene con una sorta di concessione urbanistica
detta
"Planning Permission"
che deve essere rilasciata
dall'autorità locale di pianificazione per ogni tipo di
sviluppo.
Detta concessione viene rilasciata dietro presentazione
dell'in­teressato di una domanda con allegata soltanto una bozza
dell'intervento. Se l'autorità di pianificazione locale la rilascia
significa che permette lo sviluppo richiesto e deve perciò poi
consentire la realizzazione dell'opera entro un periodo di cinque
anni, riservandosi un giudizio su alcune questioni di
progetta­zione, disposizione e posizione dello sviluppo che
dovranno es­sere presentate successivamente.
L'autorità di pianificazione può poi rilasciare ed approvare in
via definitiva la
"Planning Permission"
senza condizioni o
può imporre al richiedente di rispettare determinate condizioni di
sviluppo. Queste condizioni possono riguardare, oltre a quelle
sulla progettazione, sulla disposizione e sui materiali
costrut­tivi, quelle relative a demolizioni di edifici, alla durata
della concessione e al temine entro il quale deve essere iniziata e
terminata.
I funzionari di pianificazione di distretto
("District
Planning Officers' Society")
affermano che non è obbligatorio
che tutte le decisioni future riguardanti la pianificazione locale
debbano es­sere prese attraverso i piani statutari, essi sostengono
il biso­gno di "indicazioni supplementari", accettate poi da una
circo­lare del
Department of Environnement
che ammette
indicazioni supplementari sulla pianificazione sottoforma di note
pratiche per il controllo dello sviluppo urbanistico, riferite a
problemi che solo impropriamente potrebbero essere inclusi in un
piano locale, in quanto troppo dettagliati o soggetti a frequenti
cam­biamenti e dunque difficilmente inseribili in un piano a lungo
termine.
Il
Brief
si inserisce nella pianificazione locale in
Inghilterra come strumento per il controllo dello sviluppo al fine
di assicu­rare l'uso migliore del territorio e il miglioramento e
la gestione della qualità dell'ambiente.
É stato introdotto negli anni '70 in Inghilterra come strumento
per salvaguardare il disegno dei centri urbani.
Il
Brief
interviene nel controllo dello sviluppo
incoraggiando le autorità di pianificazione a rendere esplicite le
loro politiche in forma appropriata. Esse potranno così influenzare
i progettisti prima e durante la fase progettuale, onde evitare che
siano spesi tempo e denaro per portare avanti un'idea che poi forse
non verrà accettata.
Fornisce quindi la garanzia all'amministrazione che gli
obiet­tivi e i vincoli di base dello sviluppo previsto siano
rispettati dettagliatamente; e all'operatore la garanzia che se le
sue pro­poste soddisfano i requisiti del
Brief
verranno
approvate.
Il
Brief
può dunque essere visto anche come metodo per
velo­cizzare le procedure burocratiche e dunque lo sviluppo urbano,
evitando lunghe trattative o ritardi durante la progettazione e il
processo di approvazione.
Il
Design Brief
ha come scopo fondamentale il controllo
dello sviluppo, anche se in Inghilterra, non si tratta di un
documento di valore legale secondo una visione liberista dello
sviluppo ur­bano
(deregulation)
, ma esso può anche contenere
delle norme dettate dall'autorità locale circa l'uso del suolo e
standard di vario genere, e in determinate circostanze può
diventare un
Action Area Plan
con tutto il suo valore
prescrittivo.
É importante che il
Brief
sia accettato di buon grado
dalla po­polazione, pertanto è necessario sottoporlo ad una serie
di con­sultazione con i gruppi sociali e le persone interessate che
do­vrebbero essere invitate a discuterne fin dal primo abbozzo, al
fine di assicurare che i principi su cui verrà basato ogni futuro
progetto siano pensati attentamente a monte delle decisioni.
I
Brief
si differenziano tra loro per particolari
condizioni e re­quisiti che consistono principalmente in
regolamenti che devo­no essere osservati rigorosamente e principi e
consigli che gui­dano e indirizzano l'operatore.
É la proporzione tra questi due componenti che stabilisce il
grado di controllo del
Brief
, infatti mentre alcuni
requisiti sono sotto forma di "regolamenti", altri sono usati in
modo più fles­sibile come guida per un appropriato sviluppo.
É proprio su questa proporzione che si innesta il contenzioso
tra i sostenitori della
"deregulation"
, che difendono la
libertà e creatività dell'operatore economico e del progettista, e
coloro che sosten­gono criteri di rigorosa programmazione, che
attribuiscono all'amministrazione e ai suoi tecnici l'unica
competenza in merito al disegno dello sviluppo.
I
Brief
, in Inghilterra, sono divisi in tre livelli
differenti:
1. Lo
"Urban Design Brief"
, che è riferito all'intero
centro urba­no ed è spesso incluso nel piano locale. Il suo
contenuto varia conformemente alla natura dell'area in quanto i
particolari da controllare nel caso di un'area tutelata saranno più
dettagliati e specifici di quelli di una zona di ampliamento dove
il controllo sarà meno rigido.
2. Il
"Site Planning Brief"
, copre un settore più
dettagliato e può essere considerato come uno strumento
d'attuazione delle politiche esposte nei piani strutturali, nei
piani locali o nell'
Ur­ban Design Brief
, ai quali deve
attenersi.
É un documento che combina le informazioni sul sito in armo­nia
con le politiche di controllo dello sviluppo e i consigli di
pro­gettazione relativi a questo.
Gli aspetti principali di progetto deriveranno dal più ampio
Urban Design Brief
e saranno appli­cati al terreno
specifico; potranno riguardare la volumetria, i prospetti, i
materiali, i colori ed essere illustrati da plastici, di­segni o
fotomontaggi.
3. Il
"Developement Brief"
, contiene oltre ai connotati
del
Site Planning Brief
un'analisi economica con
considerazioni in re­lazione a questioni finanziarie e legali. É
obbligatorio nel caso in cui l'area debba essere sviluppata in
collaborazione con ope­ratori privati.
I
Brief
sono efficaci nel guidare cambiamenti fisici o
d'uso sal­vaguardando l'impatto che può avere un nuovo sviluppo
sull'ambiente costruito, quindi possono essere adottati sia per
sviluppi residenziali che industriali, ma sono anche utili per
guidare l'elaborazione di progetti e proposte per sviluppi
asso­ciati ad attività ricreative, centri commerciali ed aree ad
uso misto.
S. Owen nel 1979 in
"The use of Design Brief in Local
Plan­ning"
, elencava in nove punti i requisiti che possono
formare la parte prescrittiva di un
Brief
e
precisamente:
- specifiche e standard stradali;
- standard per i parcheggi;
- regolamenti edilizi;
- standard per spazi aperti;
- criteri di salvaguardia per gli appaltatori di servizi
pubblici;
- direttive per la conservazione degli alberi;
- rispetto delle condizioni degli edifici tutelati;
- standard di densità;
- politiche di azzonamento.
In realtà ogni situazione specifica dove viene applicato un
certo tipo di
Brief
dipende da una serie di combinazioni
locali, per cui è difficile fare un elenco standard delle sue
componenti.
P. Jonson, Marshall & Associates nel 1978 scrivono un
manua­le
"Design Briefing in Towns"
in cui vengono fatti
esempi pra­tici, anche se ipotetici, di attuazione dei
Brief
. Essi individuano in un
Brief
tre sezioni
chiave diverse: analisi, obiettivi, control­li.
Le analisi comprendono le ragioni per cui si prepara il
Brief
, le qualità esistenti dell'area, le pressioni per il
cambiamento.
Questa sezione è molto importante in quanto è la base sulla
quale verranno poi prese le decisioni sia di preparazione, che di
contenuti del
Brief
, inoltre essa giustifica alla
commissione urbanistica le scelte dell'autorità in merito alle
qualità dell'area.
Gli obiettivi rappresentano le politiche a lungo termine
concer­nenti l'aspetto dell'area, come le opportunità per ottenere
un buon disegno urbano, le fughe prospettiche, i percorsi pedonali
e la definizione degli spazi. Sono rappresentati sottoforma di
schizzi concentrando l'attenzione sull'esposizione di idee e
con­cetti con inclusi aspetti non quantificabili come i caratteri
ar­chitettonici. Lo scopo è di convincere la Commissione
urbanisti­ca delle opportunità possibili all'interno dell'area ed
del modo in cui gli edifici possono contribuire all'aspetto della
città.
Il controllo consiste da parte del progettista nell'esprimere
chiaramente e senza ambiguità le condizioni richieste
dall'au­torità e a rispettarle nella fase esecutiva.
Per rendere più facile la produzione di un
Brief
,
l'
Istitute of Housing
, sotto il
Royal Institute of
British Architects
, ha prepa­rato un documento tipo da seguire
durante la preparazione di un
Brief
specifico per la
residenza, dividendolo in otto sezioni all'interno delle quali i
requisiti sono evidenziati secondo tre criteri di importanza:
"essenziali", "desiderabili" e "proposti".
Mentre è possibile modificare o cancellare quelli "proposti" è
importante adottare e rispettare i criteri "essenziali" e
"desiderabili" dovunque possibile, per aiutare ad incoraggiare
un'alta qualità delle nuove residenze previste. Il documento
consiste in:
1 Sez. - Distribuzione dell'insediamento
- sviluppo proposto
- definizione degli spazi pubblici e privati
- forma e disposizione dello sviluppo
- orientamento e prospettive
- passi carrai e parcheggi
- passaggi pedonali
- giochi dei bambini
- paesaggio
- illuminazione stradale
- arredamento stradale
2 Sez. - Involucro esterno
- privacy e sicurezza
- giardini
- recinti, muri e siepi divisorie
- lavanderie
- posti auto
3 Sez. - Interni delle abitazioni
- standard spaziali
- disposizione
- entrate
- aree di circolazione
- cucine
- lavanderie
- bagni e servizi igienici
- camere da letto
- magazzini
- standard di movimento
4 Sez. - Componenti
- finestre
- porte
- magazzino biancheria
- armadi
- rifiniture
- sottotetti
- isolamento tetto
- isolamento pareti
- isolamento pavimenti
5 Sez. - Installazione di servizio
- standard di riscaldamento
- ventilazione
- condensazione
- sistema di riscaldamento dell'aria e dell'acqua
- tipo di alimentazione dell'impianto
- installazioni elettriche
- telecomunicazione
- servizi principali
- isolamento sonoro
6 Sez. - Amministrazione - Manutenzione
- esecuzione dei lavori
- manuale d'uso
- procedure di consegna
- difetti
- progetto esecutivo
- ispezioni
- partecipazione degli inquilini
7 Sez. - Requisiti urbanistici
- localizzazione e limiti del terreno
- contesto del terreno nei suoi dintorni
- disposizione degli accessi pedonali e veicolari
- caratteristiche del terreno
- limitazioni dello sviluppo
8 Sez. - Specificazioni tecniche
- elementi strutturali
- componenti
- finiture
- tubature e smaltimento
- servizi elettrici
Questo documento viene consigliato agli architetti durante la
prima fase di progettazione, senza che venga considerato come una
rigida struttura, ma come un insieme di principi da appli­care in
modo più o meno flessibile, a seconda delle scelte
dell'amministrazione.
Questo modello può essere adottato anche da enti privati come
guida al progetto di un insediamento residenziale, anche se i
Brief
, in realtà, scendono raramente in tutti i particolari
so­praelencati, ma ne scelgono soltanto alcuni, a seconda delle
particolari esigenze del sito.
Malgrado si faccia spesso riferimento alla flessibilità del
Brief
come strumento normativo, in realtà in una ricerca
effettuata da J. Stewart nel 1984 pubblicata in
"The Brief as an
Instru­ment of Policy",
in base ad una indagine su una
selezione di 40 autorità locali di pianificazione, tra Inghilterra
e Galles, emer­ge che essi tendono ad essere in larga maggioranza
documenti prescrittivi con solo una piccola parte di contenuti
propositivi.
Forse questo dato rappresenta la necessità dell'autorità di
pianificazione ad intervenire con normative specifiche e
det­tagliate nel programmare lo sviluppo della città.
"L'urbanista, come i suoi colleghi di altre aree disciplinari,
ne fosse o meno consapevole, ha sempre cercato di dare una "forma"
definita alle proprie rappresentazioni del mondo".
L'immagine progettuale che deve essere ben definita, almeno
nella mente dell'urbanista, per essere recepita e accettata di buon
grado dalla società, in particolare dalla comunità alla quale si
riferisce, deve essere resa esplicita.
La redazione di uno strumento urbanistico non deve pertanto
limitarsi allo studio funzionale ma affrontare anche con la do­vuta
attenzione le trasformazioni ambientali e paesaggistiche che esso
produrrà e che sono legate ad elementi quali la tipolo­gia e la
morfologia e nondimeno la storia, attirando l'interesse
dell'urbanista verso l'architettura.
Ciò significherà considerare in un unico momento le questioni di
forma e di funzionalità, investendo le une delle rinfluenze delle
altre, sempreché non si intenda già la forma elemento funzionale in
quanto capacità di un certo oggetto di "funzionare" correttamente
in rapporto al contesto in cui è in­serito.
Le implicazioni formali-funzionali che influenzano ogni insieme
architettonico e urbanistico faranno così da base alla revisione
dei termini tipologia, morfologia e storia, secondo la definizione
di Giuseppe Samonà, ampliandone i significati sino a compren­dere
le interrelazioni politiche, tecniche, culturali e sociali "che
rappresentano la vera essenza della configurazione fisica di ogni
trasformazione".
La tipologia ha finito spesso per rappresentare una conoscenza
di tipo tecnico che il progettista si è sovente ridotto a
riassume­re in norme che si esprimono esclusivamente nella statica
e nella fisica, mentre essa deve rappresentare una forma di
cono­scenza, sì di tipo tecnico, ma che non dimentichi le sue
poten­zialità creative.
Una conoscenza che il progettista apprende, perfeziona e
realizza come esperienza continua, stimolata e se­lezionata dalle
esperienze della comunità insediata, e che tra­smette alla comunità
medesima come risoluzione creativa delle trasformazioni dello
spazio fisico in cui la comunità aveva ma­nifestato l'esigenza
selezionata.
La morfologia è strettamente legata alla tipologia e può
inten­dersi come il risultato, soggetto a continua evoluzione, dei
ca­ratteri che la comunità insediata imprime nel corso del tempo
alla forma dello spazio fisico usandolo secondo la propria
espe­rienza generale di cultura all'interno della quale vengono
as­sorbite tutte le altre forme culturali specifiche che sono
servite all'espressione di quello spazio, tra cui anche le
architettoniche.
La storia, come "esperienza storica" che la comunità insediata
acquisisce e realizza arricchendo di nuove categorie d'uso l'area
della tipologia e creandole nuove possibilità di espressione
fisi­ca attraverso il linguaggio architettonico, assume il ruolo di
interprete del rapporto tra tipologia e morfologia e di queste con
il luogo; si configura come un nuovo ambito specifico per
comprendere l'attuale realtà, studiarla e proporne la
trasfor­mazione.
Questo atteggiamento è insito nel comportamento naturale
dell'uomo e in ogni comunità nel corso del tempo si è formata una
notevole esperienza sulla forma tipica di una data esigenza di
spazio fisico frutto delle trasformazioni che sono state
neces­sarie per giungere alla sua forma definitiva, purtroppo in
tempi recenti l'uomo ha tentato di liberarsene portando effetti
spesso devastanti sul territorio.
Nell'Europa occidentale l'individuo ha sempre avuto un legame
particolare con la città alla quale egli appartiene, come in
Oriente si appartiene ad una casta o ad un clan, in Europa
oc­cidentale si appartiene prima di tutto ad una città. Questa
particolarità contraddistingueva principalmente l'Italia all'epoca
dei comuni in cui, come scrisse Brunetto Latini nel 1250 a Firenze:
"Ogn'om ch'al mondo vene, nasce primamente al padre e al parente
e poi al suo Comuno"
. Comune come isti­tuzione ma anche come
luogo fisico la cui magnificenza era simbolo di prosperità
economica e sociale. Ne deriva che
"la nostra vita sociale ha
senso solo in quanto materialmente ap­parteniamo alla figura fisica
della città e spiritualmente alla sua figura morale"
(M.
Romano).
La città diventa un'immagine-simbolo che si evolve diretta
dall'immaginazione e la memoria collettivi verso un modello ideale
fino, in rari casi, a diventare utopia. L'immagine-simbolo
influenza poi direttamente le trasformazioni fisiche della città e
del territorio, come ad esempio la visione della Gerusalemme
Celeste, descritta nell'Apocalisse di San Giovanni, ha
sugge­stionato la forma degli edifici religiosi, in particolare
delle ab­bazie e dei conventi, realizzati successivamente.
L'utopia, o più frequentemente il modello rappresentato da
un'altra città frequentata direttamente o descritta dai
viaggia­tori, diventavano spesso nella città antica una sorta di
imma­gine-progetto capace di influenzare e indirizzare in quel
senso i cambiamenti della struttura fisica della città.
"L'educazione al vedere è altrettanto importante come il dar
forma a ciò che si vede"
(K. Lynch).
La città moderna ha perso invece ogni riferimento e l'immagine
dei luoghi è andata dissolvendosi, ciò che domina sono i volumi
degli edifici disposti perlopiù in maniera disordinata in uno
spazio indefinito. L'uomo conseguentemente ha perso il legame che
lo rendeva membro di una comunità, tendendo sempre più spesso a
chiudersi nella propria individualità con notevoli ri­percussioni
nel campo sociale.
Giuseppe Samonà tenta di rappresentare nel piano un ambien­te
complesso, esito della intersezione di temi progettuali
diffe­renti, capace di considerare contemporaneamente vita
indivi­duale e collettiva, esigenze domestiche e di tipo pubblico,
indi­vidualità degli oggetti e relazioni tra questi. All'inizio
degli anni ottanta, all'età di ottantadue anni, si cimenta nel
tentati­vo di "applicare al piano le ipotesi circa la specificità
morfologi­ca dei contesti" inventando una "scheda" come descrizione
par­lata (in quanto più densa e flessibile di quella disegnata) dei
dettagli caratteristici dei luoghi e nel contempo con la funzione
di codice di comportamento per i progettisti, chiamati a produr­re
proposte esecutive coerenti con i requisiti qualificanti
iden­tificati nella scheda stessa.
Alcuni anni dopo Giancarlo De Carlo propone un "Progetto gui­da"
per il Comune di Lastra a Signa, un piccolo comune (18.000 ab.
circa) a circa dieci chilometri da Firenze. Lo scopo del "Progetto
guida" è per De Carlo proprio
"definire immagini che descrivano
in modo inequivocabile i traguardi qualitativi a cui puntare. Le
immagini di un progetto, se sono definite con com­petenza (e molta
immaginazione), descrivono il quadro completo del processo che si
vuole avviare e forniscono le coordinate alle quali si riferiranno
le mosse successive. Dopo con la consapevo­lezza necessaria
potranno essere predisposti gli strumenti urba­nistici e i progetti
architettonici esecutivi"
. Le immagini infatti, meglio di
qualsiasi altra rappresentazione, esplicitano le moti­vazioni e
rivelano le conseguenze delle azioni che si dovranno intraprendere
per materializzarle, indicano il metodo che oc­correrà applicare e
delineano gli strumenti che si dovranno ap­prestare, precisano le
responsabilità che ciascuno sarà tenuto ad assumere come politico,
amministratore, progettista, finan­ziatore, imprenditore, cittadino
che non voglia essere escluso da decisioni che lo riguardano
direttamente.
De Carlo non ha trascurato l'importanza della partecipazione
della popolazione al progetto, appena disegnate le prime im­magini
i suoi collaboratori hanno incontrato più volte i cittadini che ne
hanno inteso facilmente il fine e hanno fornito volentieri spunti
per i lavori successivi.
Il "Progetto guida" non si dimostra solo strumento per
conosce­re e modificare i luoghi, per orientare le decisioni dei
soggetti attuatori, ma anche e forse soprattutto per stabilire un
rappor­to diretto e privilegiato con i destinatari, mezzo e fine
della "partecipazione" prima e dopo la formulazione del piano.
Esso, una volta adottato dal Consiglio comunale, "esprime
l'as­sunzione di un preciso impegno da parte dell'amministrazione
nei confronti dei cittadini"; non ha però, di per se stesso,
valen­za normativa e deve perciò essere riassunto in princìpi e
fon­damenti sui quali verrà sviluppata la normativa degli
stru­menti urbanistici che nel caso di Lastra a Signa sarà compresa
nei piani di recupero.
De Carlo applica il metodo del "Progetto Guida" per il centro
storico del Comune di Lastra a Signa proprio perché, egli af­ferma,
è minuscolo e perciò non c'è dubbio
"che la sua urbanistica
coincida con la sua architettura, in termini di tempo e spa­zio,
generazione e sviluppo, struttura e forma; per cui si può
pianificarlo e progettarlo allo stesso tempo, senza astratti
pate­mi sulla priorità del piano sul progetto o il suo
contrario"
.
Inoltre egli si ripropone che questo metodo possa essere
ripro­posto analogamente
"negli infiniti piccoli insediamenti
storici italiani"
, ed io credo che potrebbe prestarsi bene
anche nei vil­laggi delle Alpi ove la forma architettonica, non
meno che nei centri storici, ha la sua importanza e deve essere
indirizzata verso la qualità ambientale.
Ludovico Quaroni nel 1969 sul "Dizionario Enciclopedico di
Ar­chitettura e di Urbanistica" sotto la voce "Urbanistica"
attribui­sce all'attività pratica di progettazione urbanistica lo
studio e la redazione del piano regolatore che consiste
essenzialmente in
"un'insieme di norme intese a permettere lo
sviluppo e l'ade­guamento della città in base alla prefigurazione
d'un organi­smo funzionale-estetico desunto dagli studi fatti sulla
realtà e dall'idea politico-culturale in corso del fenomeno città,
di cui il disegno su carta rappresenta solo la dimostrazione
figurata".
Ragionando attorno al ruolo dei differenti attori che
interven­gono nella pianificazione Quaroni individua una fase
cosiddetta del "piano idea", che è la proposta dell'urbanista
ovvero l'im­magine
"espressiva della sua capacità di intendere e
di restitui­re in maniera sintetica la logica dell'insediamento,
capace di indicare a tutti una direzione, una linea di
comportamento"
; che prosegue in una seconda fase denominata del
"piano-nor­ma",
"traduzione operativa e istituzionale dell'idea,
esito di un'interpretazione intersoggettiva e passibile di
aggiustamenti".
A tale scopo egli individua un "modello direttore" che si
propo­ne come un'alternativa al modello planivolumetrico ed è
com­posto da un'insieme di istruzioni disegnate incorporate nel
pia­no che
"aspirano al controllo della forma senza ingabbiarla
in una soluzione tridimensionale ritenuta rigida e
riduttiva"
.
Per Quaroni
"un'opera architettonica esiste solo in funzione
dell'ambiente (...) L'aria, la luce, le case preesistenti,
l'effetto materiale intellettuale del clima fisico e morale, la
forma del terreno e i suoi elementi di superficie, tutto insomma
(ciò) che è proprio dell'ambiente e che l'ambiente impone alla
costruzione, l'architetto, inconsciamente il più delle volte, l'ha
sentito e l'ha tenuto presente nella formazione e nella
realizzazione dell'opera sua. L'ambiente è entrato a far parte
della composizione".
Il problema della costruzione della città consiste, per Quaroni,
nel
"mettere in relazione la composizione singola con l'ambiente
circostante, o meglio, nel considerare che questa relazione può
essere dettata dalla forma o dagli elementi del terreno.
L'am­biente mentre suggerisce la regola di composizione porta anche
alla diversificazione dei caratteri della città".
Guardando la città antica egli afferma:
"Una città vista da
lontano è un brano di paesaggio: sull'acropoli di Atene e sul colle
di San Gimignano il volume e il colore delle architetture fanno
parte della grande composizione panoramica; l'elemento artificiale
umano ne è il centro, con caratteristiche sue proprie; l'elemento
naturale lo circonda e lo inquadra nelle tre dimen­sioni dello
spazio. Anche la composizione panoramica ha uno stile, che dipende
dal modo in cui i volumi costruiti si inseri­scono nell'ambiente
naturale"
. Egli ingloba nel termine "figura" della città
l'immagine e il concetto, ciò che
"consente di tradurre lo
schema astratto in una forma concettuale specifica,
conte­stualizzata, unica e irripetibile, consapevole della storia
di un luogo e ad essa coerente"
, in una relazione tra la
cultura degli uomini e la bellezza della città che mette in risalto
"la stretta dipendenza tra spirito degli uomini e spazi delle
architetture".
Premesso che il piano deriva da un'idea precostituita in
un'im­magine dell'urbanista anche di tipo estetico la difficoltà
sta nel tradurre questa immagine, più o meno definita, in normativa
urbanistica. Mentre per la descrizione e progettazione funzio­nale
la disciplina ha sviluppato metodi e tecniche ormai conso­lidati,
per la rappresentazione progettuale e morfologica volta alla tutela
dell'ambiente si incontrano ancora numerose diffi­coltà di tipo
pratico che spesso fanno preferire la procedura, più semplice per
il tecnico e l'amministrazione, del vincolo che rin­via il giudizio
sui criteri estetici e formali ad una valutazione, perlopiù
soggettiva, sul singolo progetto da parte di funzionari preposti
alla "salvaguardia" dei beni artistici e ambientali. In un
atteggiamento secondo il quale Bernardo Secchi sostiene che
"non
vi sia aspetto che non possa istantaneamente essere sottoposto a
negoziazione (entro la "logica economizzante" o en­tro le regole
dello "scambio politico")".
Qualora il piano riuscisse a contenere elementi di carattere
progettuale e morfologico dell'insediamento e nondimeno del
territorio, allora potrebbe costituire un unico elemento
proget­tuale, dalle intenzioni chiare ed esplicite, da sottoporre
all'ap­provazione degli organi preposti alla tutela dell'ambiente
nei riguardi delle parti del territorio sottoposte a vincolo
paesag­gistico o ambientale, dopodiché le concessioni singole
potrebbe­ro essere rilasciate direttamente dall'ente locale nel
rigoroso ri­spetto dei contenuti del piano regolatore generale e
dei piani particolareggiati approvati.
Questa procedura sarebbe più trasparente e permetterebbe di
eliminare lunghe e macchinose procedure autorizzative che
comportano fastidiosi oneri e intoppi burocratici per il
cittadi­no.
La discussione e il confronto sulla tutela e sulla qualità
dell'ambiente a livello locale si concentrerebbe sugli strumenti
urbanistici con una rappresentazione anche descrittiva delle
proposte e degli intenti che siano discutibili in termini sia
quantitativi che qualitativi.
La rigidità o meno delle norme che indirizzeranno verso la
soluzione proposta, anche architettoni­camente, sarà poi materia di
discussione e di confronto tra amministrazione locale, organi
superiori (provincia e regione), e cittadini.
Il rapporto con i cittadini è fondamentale ed essi devono
parte­cipare alla formulazione del piano fin dall'inizio per
poterlo ac­cettare e condividere, proprio al fine di stimolare
l'interesse e la partecipazione bene si prestano le immagini e le
rappresenta­zioni grafiche delle qualità fisiche e ambientali che
il piano si propone di raggiungere, anche ricorrendo all'uso di
fotomon­taggi e, perché no, al campo dell'informatica rivolto verso
la realtà virtuale.
Tradurre l'idea o l'immagine del piano dal punto di vista
pro­gettuale e morfologico in norma urbanistica non è certo
impre­sa molto facile, in particolare quando si voglia indirizzare,
ma certamente non sostituire, il progetto architettonico.
In questo senso alcuni autori, consci dei limiti del linguaggio
giuridico, cercano di rendere più esplicite le norme del piano con
il ricorso a descrizioni grafiche con piante, sezioni, assonometrie
che rappresentano alcuni dei più diffusi criteri progettuali.
Bernardo Secchi nel piano regolatore di Siena del 1990, in
questo senso, include nelle norme tecniche di attuazione ciò che
dell'immagine può essere tradotto in "linguaggio giuridico", ma
sente la necessità di accompagnare le norme scritte da "Abachi" con
planimetrie, sezioni e assonometrie tipo che individuano e
esplicitano alcuni criteri di progettazione.
In modo analogo si comporta Attilia Peano nel piano regolatore
del Comune di Mottalciata in provincia di Vercelli, redatto
an­ch'esso nel 1990, che presenta in allegato alle norme di
attua­zione alcune "schede esemplificative degli elementi normati"
composte anch'esse da planimetrie, sezioni e assonometrie, allo
scopo di rendere esplicite le norme progettuali del piano
regola­tore.
In questi ultimi anni si sta sempre più affermando, affianco
alla ormai consolidata tecnica più propriamente funzionalista, il
ruolo dell'urbanistica come parte attiva nel controllo e
nell'indirizzo della modificazione formale del contesto, il che la
conduce, sempre più frequentemente, ad occuparsi con maggio­re
interesse della progettazione architettonica.
Il piano regolatore, in sintesi, consiste in un'anticipazione
complessiva delle trasformazioni urbane e deve essere il ritrat­to
della realtà pianificata una volta che tutte le trasformazioni
previste siano avvenute; dunque il piano può essere considerato
come il modello generale di un processo desiderato di
trasfor­mazione. Questo modello non può non tenere conto delle
carat­teristiche progettuali e morfologiche che in concreto sono le
ca­ratteristiche che più facilmente percepisce la gente comune che
quotidianamente vive la città e, nondimeno, il territorio. Sono
certamente caratteristiche che in parte derivano da una corret­ta
pianificazione funzionale, ma ciò non vuol dire che non de­vono,
con la stessa attenzione, essere valutate, programmate e
controllate dall'urbanistica. La progettazione urbanistica, ai fini
della tutela dell'ambiente deve quindi interessarsi di tutte le
realtà, compresa quella fisica, cogliendone tutte le
interrela­zioni, ed ogni intervento deve essere parte di una
strategia glo­bale coerente con il modello generale.
Il modello, che in genere è ben delineato nella mente
dell'ur­banista, deve essere reso esplicito, con rappresentazioni
grafi­che, fotomontaggi e anche utilizzando quel campo
dell'informa­tica che si occupa della realtà virtuale. Questo
passaggio è im­portante per una sperimentazione, ma lo diviene
ancora di più per avvicinare la gente comune alla disciplina
urbanistica e rendere comprensibili a tutti le finalità del piano,
che sono certamente organizzative, funzionali e sociali, ma alla
fine si manifestano concretamente con il progetto e la forma.
Quindi non un'operazione di estetica fine a stessa, ma un
intervento complessivo nell'organismo che tenga in debita
considerazione sia la funzione che la forma, sia la sostanza che il
contenuto.
Una qualsiasi città e un qualsiasi comune sono composti da
ambiti urbani con connotati storici, tipologici e morfologici
dif­ferenti che l'urbanista deve riconoscere e analizzare al fine
di coglierne gli elementi che meglio possono essere utilizzati per
caratterizzare quartieri, circoscrizioni, villaggi o frazioni allo
scopo di valorizzarne la loro identità di luoghi all'interno di un
ambito più generale quale il territorio della città o del
comune.
Conscio delle difficoltà che comporterebbe, in particolare nelle
città e nei comuni più grandi, l'approvazione di un piano
rego­latore con caratteristiche progettuali e morfologiche tramite
un processo partecipativo che chiamerebbe in causa comunità di
quartiere o di frazione con esigenze spesso molto differenti, credo
che in questi casi sarebbe meglio che il piano regolatore si limiti
a definire criteri organizzativi, funzionali e sociali dando solo
alcune direttive (a seconda della generalità dei contesti) per i
criteri progettuali e morfologici che dovrebbero essere ri­mandati
ad uno sviluppo dettagliato negli strumenti esecutivi, ognuno dei
quali dovrà redigersi con la massima partecipazione e
collaborazione della comunità direttamente interessata.
In questo senso è importante il corretto dimensionamento della
parte del territorio soggetta a strumento urbanistico esecutivo,
che sia un piano particolareggiato, un piano di recupero o altro,
che deve essere riferita al contesto sociale, storico e morfologico
e non, come avviene spesso, a concetti astratti come la
desti­nazione d'uso o la dimensione del lotto o della proprietà
fon­diaria.
Leon Krier sostiene che
"come tutti gli organismi naturali,
una città deve essere un oggetto finito, deve avere una dimensione
globale, cioè massima, e una dimensione minima per quanto ri­guarda
la sua superficie, il suo volume, la sua struttura e la sua forma,
nonché il numero dei suoi abitanti, il numero delle attività che
può permettere e che vi si possono esercitare. Pro­prio come un
individuo maturo, la città matura non può né es­sere ampliata, né
espandersi in tutte le direzioni; proprio come una famiglia di
esseri umani può crescere solo moltiplicandosi".
La cellula base della città è per L. Krier il "quartiere" che
egli definisce
"una piccola città all'interno della città"
ed essendone una parte, ha le qualità e le caratteristiche
principali dell'in­sieme.
"Il quartiere urbano assicura tutte le
funzioni urbane pe­riodiche locali (...) all'interno di un pezzo
limitato di territorio, le cui dimensioni devono essere stabilite
in funzione dei pedoni e non eccedere 33 ettari per quanto riguarda
la superficie e 15.000 abitanti per quanto riguarda la popolazione.
Un quar­tiere deve avere un centro e un limite chiaro e ben
definito."
Nel territorio delle Alpi il riferimento principale di
appartenen­za è il comune e il capoluogo ne deve essere il simbolo
e quindi avere "un centro e un limite chiaro e ben definito",
attorno ad esso gravitano le frazioni la cui espansione le ha
spesso portate a confondersi con il capoluogo e tra di loro, ma che
devono poter conservare la loro identità, come la avevano una volta
con la lo­ro cappella, il forno, il mulino, la scuola, la piazza,
ogni frazione deve "avere un centro e un limite chiaro e ben
definito". Nei comuni della Alpi quindi la cellula base è la
"frazione"
che deve mantenere la sua identità al fine anche
di stimolare nell'indivi­duo il senso di appartenenza al luogo e
alla comunità locale, contribuendo ad arrestare lo spopolamento
delle più piccole e decentrate frazioni delle Alpi ove già oggi "si
può prevedere quale sarà l'ultimo abitante".
Lo spazio fisico della progettazione urbanistica deve essere il
luogo, inteso come contesto storico, culturale, fisico e
morfologi­co. Camillo Sitte nel 1889 volse la propria attenzione ai
principi artistici del disegno urbano in un'analisi dello spazio
fisico e del tessuto urbano della città europea.
Condotta con gli occhi dell'osservatore, essa tendeva ad
enfatizzare il valore esisten­ziale dello spazio urbano ed a
rivestirlo di una valenza sociale. In questo senso la sua proposta
di un disegno urbano concepito in riferimento alla piazza, alla
strada, ai percorsi, interpretati come componenti urbani chiusi,
continui, disegnata in accordo con la natura circostante, veniva a
riproporre l'idea dello spazio pubblico come luogo civico ad uso
collettivo.
"Il valore assegnato da Sitte allo spazio urbano
come spazio di esperienza tridimen­sionale e luogo di vita della
collettività, la composizione degli spazi pubblici e la loro
interconnessione secondo principi arti­stici, l'enfasi, posta nella
redazione del piano sulle peculiarità del sito e sul "genius loci",
costituiscono le tre categorie princi­pali che (il suo) modello di
costruzione artistica ci ha trasmes­so".
L'ambito di applicazione del piano regolatore generale rimane
comunque l'intero territorio comunale entro il quale, sarà suo
compito, individuare i contesti e dimensionarne conseguente­mente
in maniera corretta gli strumenti urbanistici esecutivi ai quali
spetterà la definizione del modello generale del processo
desiderato di trasformazione, da svilupparsi con la massima
partecipazione della popolazione, al fine anche di una
rivaloriz­zazione della specificità e tipicità dei luoghi che possa
ricosti­tuire quello che nella città antica era l'identità dei
luoghi, che non ha certo effetti di segregazione, anzi stimola la
socialità e il senso civico dell'individuo nell'appartenenza ad una
comunità che innanzitutto si riconosce nel quartiere o nella
frazione, e poi nella città o nel comune che, a sua volta, è parte
del terri­torio provinciale, regionale o nazionale.
Il "modello di piano" esprimerà meglio le sue potenzialità nelle
piccole comunità, come i villaggi alpini, ove la cultura e le
tra­dizioni locali sono ancora vive e dove le trasformazioni dello
spazio fisico vengono recepite con facilità dagli abitanti che
se­guono direttamente l'attività amministrativa, capiscono sempre
di cosa si sta parlando e che se la prendono per le scelte
sba­gliate degli amministratori, mai abbastanza potenti per non
tenere conto della volontà del popolo.
Nel piccolo, inoltre, l'insediamento acquista una dimensione
tale che non si riconosce più il limite tra l'architettura e
l'urbanistica, anzi esse tendono a coincidere.
I criteri progettuali contenuti nel piano dovranno derivare da
una interpretazione del contesto paesistico e ambientale, delle
tradizioni, della storia e della tipicità non limitata alla
copiatu­ra tale e quale dei modelli tradizionali, ma "al passo con
i tem­pi" in un obiettivo prioritario di "appartenenza" alla
tradizione, alla cultura e alla tipicità del luogo. La nozione di
"appartenenza" articola l'interesse per la storia della disciplina
nella sua continuità, l'idea di luogo, di materiale come
fonda­mento del progetto, di relazioni esistenti per le quali il
processo di progettazione è in primo piano, e non solo come
conseguenza, del processo di modificazione del territorio.
La lettura del con­testo deve essere quindi non solamente
assimilazione e conci­liazione, ma scavo archeologico ed
accumulazione di materiali e della loro stratigrafia, nonché
istituzione di gerarchie fra di essi. Alcuni di questi materiali si
confrontano con la geografia, la storia e l'antropologia del luogo,
i tracciati che vi si sono stratificati, i suoi principi
insediativi ed i valori simbolici, eco­nomici e tecnici su cui essi
sono fondati. Essi dovranno fare parte dominante nel processo di
progettazione che però non de­ve esserne la diretta deduzione
logica.
Nella redazione del "modello di piano" dovrà così svilupparsi
tutta la capacità anche immaginativa e progettuale dell'urba­nista.
Gli elaborati dovranno poi essere presentati fin dall'ini­zio alla
popolazione, alla gente comune che poco conosce della disciplina
urbanistica, ma che, in particolare nelle piccole co­munità, tiene
enormemente al proprio paese, alla propria cul­tura e tradizione e
che potrà giudicarli esprimendosi su criteri sia quantitativi che
qualitativi.
La rappresentazione figurata dell'obiettivo del piano è un modo
per rendere comprensibili le motivazioni e rendere esplicite le
conseguenze delle azioni che si dovranno intraprendere per la sua
realizzazione anche allo scopo di avvicinare la gente comu­ne alla
conoscenza e alla comprensione della disciplina urban­istica.
Dall'immagine del piano discenderanno poi direttamente gli
elaborati grafici, le norme di attuazione del piano e il
rego­lamento edilizio. Norme e regole che saranno accettate di buon
grado e capite dalla popolazione perché il risultato di un
pro­cesso partecipativo e collaborativo con essa.
A seconda della specificità dei contesti dei luoghi, più o meno
generalizzabile, corrisponderà una più o meno generale defini­zione
delle norme e delle regole che troveranno, a loro volta,
collocazione nel piano territoriale, nel piano comprensoriale, nel
piano regolatore o in uno strumento urbanistico esecutivo.
Sarà necessario redigere a livello di pianificazione
territoriale una normativa "quadro" che individui requisiti
funzionali, pa­rametri urbanistici di riferimento e norme
procedurali, nonché prescrizioni relative all'adozione di
materiali, tecnologie co­struttive, tipologie e caratteri
morfologici, che caratterizzano la generalità dei contesti riferita
a tutto il territorio regionale.
Sarà poi compito del piano comprensoriale e del piano
regolato­re generale di entrare, a loro volta, in un maggior
dettaglio ri­ferito ad un contesto ristretto all'ambito locale e ad
individuare e dimensionare gli strumenti urbanistici esecutivi a
cui spette­rà una particolare attenzione alla definizione dei
criteri proget­tuali e morfologici che definiranno gli interventi
ammessi nella particolarità dei singoli luoghi.
Il grado di dettaglio della normativa dev'essere proporzionale
alla qualità e debolezza ambientale del luogo per il quale lo
strumento urbanistico viene proposto. In condizioni di un con­testo
ambientale particolarmente debole le norme dovranno es­sere molto
dettagliate e il progetto ne sarà pertanto molto vin­colato, in
altri contesti invece potrà essere lasciata maggiore li­bertà al
progetto. Per questo sarebbe necessaria la partecipa­zione attiva
nella redazione del piano degli organi superiori preposti alla
tutela e al controllo dell'ambiente che potrebbero, volta per
volta, richiederne una maggiore restrizione e rigidità verso il
modello prefissato, specialmente per le zone vincolate
ambientalmente e paesaggisticamente. Si raggiungerebbe così anche
lo scopo di rendere esplicite le esigenze di tutela ambien­tale in
un confronto, tra amministrazione e organi superiori a tal scopo
preposti, basato essenzialmente su elementi concreti e
tangibili.
Lo strumento urbanistico che ne uscirebbe potrebbe eliminare la
difficoltosa prassi burocratica oggi in atto per le zone
vinco­late, in montagna comprendono la maggioranza del territorio,
che obbliga il singolo cittadino, per ottenere l'autorizzazione a
realizzare una qualsiasi opera, ad un lungo e oneroso processo di
negoziazione con un funzionario della "Sovrintendenza per i beni
culturali e ambientali".
Il rilascio della concessione o autorizzazione potrebbe così
esse­re subordinato esclusivamente al rigoroso rispetto delle norme
e regole dettate dagli strumenti urbanistici con l'unica ulteriore
attenzione al rispetto degli equilibri funzionali, introdotti in
Valle d'Aosta dalla legge regionale n. 14/1978 e volta per volta
definiti dai piani regolatori generali, che regolano i tempi di
attuazione in un equilibrio tra lo sviluppo insediativo e la
do­tazione dei servizi che dovrebbe essere ricercato il più
possibile all'interno di ogni singola frazione comunale o di
quartiere cit­tadino.
Nella traduzione dei criteri progettuali e morfologici del
"modello di piano" in linguaggio giuridico può essere necessario
ricorrere a rappresentazioni grafiche con abachi o schede che
traccino alcuni esempi figurati, perlomeno i più frequenti, della
applicazione pratica delle norme di attuazione e del regolamen­to
edilizio, e ai quali dovrebbero essere rispettivamente
allega­ti.
La capacità della pianificazione di essere contestuale, chiara,
comprensibile e frutto di un processo partecipativo è
indispen­sabile perché lo strumento urbanistico venga adottato, non
solo come atto amministrativo da parte del Consiglio comunale, ma
anche attivamente dalla popolazione tutta alla quale è rivolto che,
se si vuole svolgere concreta e attiva politica di tutela
dell'ambiente, per prima deve impegnarsi nella sua attuazione.
Riconosciuto all'urbanistica il suo ruolo nella tutela attiva
dell'ambiente spetta alla progettazione urbanistica il compito di
predisporre strumenti...
Presidente -
Mi spiace Consigliere
Collé ma
è scaduta l'ora a sua disposizio­ne. Visto l'elevato contenuto
culturale del testo da lei letto la pregherei di consegnarlo
all'Ufficio resocontazione onde tra­scriverlo fedelmente.
La parola al Consigliere
Chiarello.
Chiarello (RC) -
Visto che questa legge è già
stata discussa in III Commissione, visto l'utilità e l'importanza
di questa legge-delega, visto anche che non è stato apprezzato il
comportamento della minoranza per il poco impegno dato in questo
periodo, ho cercato di impe­gnarmi un po' di più.
Che cosa succede in un periodo in cui le possibilità tecniche
so­no enormi e in cui, malgrado tutto, esistono ancora dei
feno­meni che non conosciamo bene, anche se influiscono sulla
no­stra vita quotidiana? Come spiegare che, oggi, con i progressi
della medicina che migliorano costantemente la nostra salute, il
numero degli ammalati sia superiore a quello di 50 anni fa?
Senza entrare in considerazioni legate a correnti di pensiero,
risponderei che, a mio modesto avviso, dalla fine del XIX secolo
siamo avviati ad una società economica basata sul rapporto
produzione-vendita. Produrre per vendere e vendere per pro­durre
sono stati i motivi dominanti degli ultimi cento anni, al fine di
poter avere una virtuale eguaglianza tra gli uomini. Questo
fenomeno generale ha ovviamente coinvolto l'edilizia che è una
delle maggiori risorse delle nazioni civilizzate, consi­derato il
numero di addetti ai lavori che mantiene e le varie in­dustrie che
vi contribuiscono.
Così si è sviluppata l'architettura urbanistica, ma anche
l'este­tica "pugno in un occhio" delle facciate, e i "quartieri
dormito­rio" e il livellamento dell'uomo a discapito del suo essere
"persona", al punto che in molti casi ci si può domandare per chi
si costruire. Per uno scopo tecnico-economico o per l'uomo?
Mi spiego: la corsa urbanistica è nata con l'uso di prodotti
nuovi e dalle loro prestazioni sempre più elevate sia nel rustico
che nella finitura, nella concezione dei materiali, siano essi
matto­ni, vetri o prodotti per il riscaldamento, isolamenti,
sanitari e rifiniture.
L'industria dei materiali da costruzione, adeguandosi ai
desi­deri vuoi dei costruttori vuoi degli architetti o di altri
detentori di potere decisionale per quanto riguarda l'atto del
costruire, ha forzato la ricerca di materiali nuovi per ridurre
sempre più il costo e per rendere accessibile a tutti la
proprietà.
Il risultato di questo processo ha posto l'industria davanti ad
una miriade di materiali in un tale perpetuo mutamento da
costringere gli addetti ai lavori, in crisi davanti a queste
conti­nue variazioni di prodotti, all'uso del computer per
assimilarli.
E poiché la ricerca è meno veloce della fabbricazione, non
dob­biamo stupirci se la costruzione è in crisi.
Naturalmente, la valutazione pratica di questi materiali, lo
studio delle loro azioni e delle loro reazioni, è troppo breve
so­prattutto per quello che riguarda il loro comportamento nel
tempo. Ciò non impedisce, però, alla ricerca di continuare,
con­fortata dalla preoccupazione di essere costantemente al
corren­te dell'ultimo prodotto, e anche dal problema
economico-sociale di cui si è parlato sopra.
Ci si accorge però che i vecchi materiali tradizionali che
aveva­no dato buona prova di sé, non si usano più, sostituiti da
mate­riali di sintesi chimica. Non ci si preoccupa più né dell'uomo
che va a vivere in immensi alveari, né dell'Architettura con la A
maiuscola. Basta che le costruzioni rispondano alle norme di
abitabilità minime, di costo e che siano conformi alle leggi in
materia.
Il benessere, l'equilibrio umano, la radioattività dei
materiali, persino la bellezza pura passano in secondo piano
(quando ad­dirittura non sono dimenticati), benché chi ha il potere
sia in possesso di sufficiente documentazione sulla nocività dei
grandi complessi edilizi.
In realtà, in altri tempi, l'esperienza e il sapere contavano
molto. Oggi, questi dati fondamentali sono stati sostituiti dal
discorso economico-politico che giustifica cambiamenti tanto rapidi
da non permettere più conoscenze approfondite, cam­biamento di
spirito che si trincera nell'oceano dei testi legisla­tivi e di
altri Documenti Tecnici Unificati dei quali l'uomo di sintesi più
serio ed eminente non può avere la conoscenza asso­luta.
Con questi presupposti, non bisogna stupirsi se è stato
dimen­ticato l'essenziale in materia di costruzione, cioè l'uomo
che va ad abitare la costruzione. Fortunatamente per lui, gli si
per­mette ancora di alloggiare in un appartamento. Ma, come
ve­dremo, che sfumatura tra "l'Habitat" e "l'Alloggio"!
Certo, è normale dimenticare il
"De Perfecto Magisterio"
di Tommaso d'Aquino, dove egli scrive:
"Sforzati, figlio mio, di
non essere un sofista, ma un filosofo, di imparare a conoscere le
virtù delle cose non soltanto con la riflessione, ma anche con
l'esperienza. La riflessione senza l'esperienza non serve a niente,
mentre l'esperienza senza la riflessione può essere utile. Ecco
perché bisogna tendere piuttosto verso la esperienza che verso la
riflessione"
. Bisogna credere che l'edilizia abbia preso
veramen­te una strada sbagliata e che bisognerebbe riportarla sulla
retta via? Dove sono finite le leggi naturali che governano la vita
umana e quella dei materiali?
Certo, si può dire che ognuno di noi è lunatico, che una pianta
medicinale deve essere raccolta alla tale data dopo la luna pie­na,
che l'uomo è sottoposto ad influssi elettromagnetici,
eccete­ra.
Il fatto è che, oltre a queste considerazioni, l'uomo è
costante­mente sottoposto a dei campi di onde, sorta di
micro-energie presenti dappertutto sulla Terra, e che possono avere
degli ef­fetti patogeni molto diversi sia sulla costruzione sia
sullo stato di salute di chi vi soggiorna.
Questi effetti patogeni possono limitarsi alla sensazione di
"non sentirsi a proprio agio", o all'emicrania, ma anche provocare
il cancro. Le loro origini nocive sono molto diverse tanto nel
sot­tosuolo quanto nell'habitat e nell'ambiente.
Nel nostro mondo, governato da tecnici e ingegneri, queste on­de
nocive sono di ogni tipo, onnipresenti, agiscono e penetrano
dappertutto. "Se l'uomo sopravvive è perché spesso c'è una
neutralizzazione spontanea, una azione non continua o di in­tensità
troppo debole. Ma i fatti sono lì, per i ricercatori e gli
sperimentatori: l'aggressione diffusa, insidiosa e permanente delle
onde nocive è una realtà provata e sostenuta da innume­revoli
osservazioni precise e concrete: le vittime sono numerose. Chiunque
(forse voi stessi?) può vivere su di un punto geopato­geno (sonno,
lavoro, habitat)" come scrivono nel loro libro
Santé et
cosmo-tellurisme
, G. Altenbach e B. Legrais (Editions
Dan­gles).
Certamente, per molti di noi è difficile credere alla realtà di
questi problemi "geopatogeni" soprattutto quando non ne siamo
interessati. Tuttavia ciò diventa più credibile quando ci ren­diamo
conto che siamo stanchi, tanto al mattino che alla sera, che ci
manca la volontà.
E ormai esistono dati precisi, osservazioni concrete, che sono
verificabili da chiunque.
All'origine, ognuno costruiva il suo riparo, la sua capanna, la
sua casa, arrangiandosi come meglio poteva.
La storia ci insegna che l'uomo di Cro-Magnon viveva in caver­ne
decorate da belve di ogni tipo, e in questi disegni era
soprat­tutto il mammuth ad occupare un gran posto. Certo, gli
uomini dovevano essere dotati di una forza fisica notevole: ma come
potevano, anche in molti, attaccare un pachiderma così grande come
il mammuth, usando unicamente come armi quelle che abbiamo
ritrovato nel corso degli scavi archeologici?
I libri di storia ci insegnano inoltre che l'Egitto con i suoi
tem­pli, le sue piramidi e la sua Sfinge, era un paese prospero,
con una civiltà molto progredita, che pose le basi della
matematica, della medicina, dell'astrologia, dell'astronomia,
eccetera. Ci sembra comunque incomprensibile che questa popolazione
ab­bia saputo erigere, cinque mila anni fa, degli agglomerati di
pietre nei quali è impossibile inserire un foglio di carta.
Chi non si è ancora posto la domanda su come i Celti abbiano
fatto per innalzare
dolmen
o
menhir
o per realizzare
delle opere come Stonehenge, Carnac o il muro pagano del monte di
Santa Odilla?
La stessa domanda può essere posta a proposito dei monumenti
greci, siano essi il Partenone, il teatro di Siracusa o lo stadio
di Olimpia... ma anche dei monumenti
incas
e delle statue
dell'isola di Pasqua. Certo, le macchine da guerra si conosceva­no
già; tuttavia, permettetemi di dubitare che con un paranco si siano
potute sollevare pietre pesanti fino a cento tonnellate. Tanto più
che prima queste pietre hanno dovuto essere estratte e trasportate
sul posto.
Vitruvio affermava che quelli che desi­derano raggiungere la
perfezione utilizzando soltanto le mani sono condannati ad una
sconfitta:
"Lo spirito senza il lavoro e il lavoro senza lo
spirito
- scriveva -
non hanno mai reso nessun operaio
perfetto"
. Letterato, geometra, disegnatore, matematico,
storico, filosofo, musicista, medico e astrologo, Vitruvio diede ai
posteri l'esempio di quello che deve essere un architetto.
É in questi testi che voi lettori, se vi date la pena di
leggerli, troverete la chiave dell'Architettura umanitaria.
Pur conti­nuando le nostre ricerche, tenteremo di aiutarvi a
comprendere con le nostre conoscenze già acquisite e gli esempi
pratici, ma non dimentichiamo i fondamenti di base, soli criteri,
come ha detto Vitruvio, della concezione architetturale. Per capire
que­sto, bisogna guardare la tela del ragno da una certa distanza
per scorgerne i tratti essenziali.
Nella fisica antica le leggi generali del mondo trovano la loro
espressione nel linguaggio assoluto, universale e astratto
dell'astronomia e della matematica. Queste rappresentano
l'universo, come un vasto organismo, chiaramente ordinato: al
centro stava la terra, circondata da sette sfere concentriche - i
sette cieli planetari - e un'ottava sfera - il cielo degli astri
fissi.
Questi con la sua rivoluzione era la causa di tutti i movimenti
celesti: i pianeti, a loro volta, influenzavano gli avvenimenti
della Terra. C'era, dunque, un rapporto causa-effetto tra il cielo
e la terra, rapporto che si estendeva non soltanto ai fenomeni
naturali, ma anche alla vita umana.
Questa teoria sfocia nell'astrologia, che assegna ad ognuno e ad
ogni cosa un destino guidato dagli astri. Per dare un esempio della
ripercussione di queste teorie in campo pratico, ricordia­mo che i
flebotomisti tenevano conto del calendario per stabilire la data
delle operazioni.
Quando noi costruiamo dovremmo fare la stessa cosa.
Infatti, anche se il Sole nella nostra fisica moderna ha preso
il posto della Terra come centro del nostro sistema e anche se
so­no i pianeti, ivi compresa la Terra, che girano intorno al Sole,
è comunque vero che sia il Sole che i pianeti, inclusi i loro
satel­liti (la Luna in rapporto alla Terra in special modo),
esercitano le loro influenze fisiche sulla Terra.
Per quello che ci interessa più specificamente, queste influenze
si esercitano sotto forma di radiazioni elettromagnetiche
carat­terizzate dalla loro lunghezza, la loro frequenza, la loro
am­piezza, la loro direzione e la percezione che possiamo
averne.
Le radiazioni emanate dalla Terra sono chiamate onde telluri­che
e le altre onde cosmiche.
L'equilibrio di questi due tipi di onde costituisce l'equilibrio
umano, animale e vegetale nel quale si trova ogni essere viven­te
con la creazione di cellule nuove e l'eliminazione delle cellule
morte.
La costruzione di una casa comincia con la picchettatura del
terreno. Dopo quanto detto, è ovvia l'importanza fondamentale della
scelta del terreno, sia a livello del sottosuolo che della
co­struzione finita. Questa importanza è stata sempre compresa in
ogni tempo: la scelta dell'ubicazione delle piramidi, come dei
templi greci e dei
dolmen
celti non è stata fortuita.
I nostri avi hanno saputo adattarsi alla terra e sceglierla con
conoscenza di causa. I Romani lasciavano che un gregge di montoni
mangiasse l'erba che cresceva nel luogo dove avevano intenzione di
erigere il loro accampamento fortificato. Dopo un anno verificavano
il loro stato di salute. Se questo era buono la scelta veniva
confermata.
Certamente noi non faremo più pascolare dei montoni; nondi­meno,
il committente, quando dichiara le sue intenzioni di co­struire,
dovrà fare luce obiettivamente sulle necessità di tutti i membri
della sua famiglia. Una spiegazione data con un esempio è
d'obbligo.
Oltre all'attrattiva che un luogo può esercitare, bisogna
pren­dere in considerazione le distanze e i mezzi di comunicazione
con i luoghi di lavoro, le scuole, i negozi, la frequenza degli
spostamenti, il costo delle spese medie derivanti, poiché
l'ubi­cazione del terreno dovrà rispondere anche a queste esigenze.
Per questo sarebbe utile uno schema di curve isocrone e una carta
delle nocività oltre che la mappa del piano regolatore.
Una volta determinata la località, comincia la ricerca del
terre­no, ricerca che dovrà vertere sull'ambiente naturale e
costruito. Questa ricerca consiste nell'osservare la vegetazione,
la strut­tura degli alberi, i sentieri percorsi dagli animali, la
presenza di sorgenti, di linee elettriche o telefoniche, nello
scrutare il Sole per conoscere l'orientamento, nell'informarsi
sulla presen­za di grosse canalizzazioni già installate o
future.
Per questo, una prima analisi fatta da un geobiologo è
neces­saria per preoccuparsi della qualità generale di un terreno
in vista della sua classificazione come terreno geobiologicamente
edificabile. Bisogna dire che sono state numerose le persone alle
quali abbiamo dovuto confessare che avevano appena com­prato un
terreno di poco o nessun valore sul piano geobiologico. Alcune
spiegazioni sono ancora necessarie: innanzitutto che co­sa sono un
geobiologo e un radioestologo?
Un geobiologo è una persona che determina sul terreno per
esempio il reticolo
Hartmann
, la presenza di sorgenti
sotterra­nee, le cause di nocività in generale. Questo lavoro si fa
sul po­sto. In vista dell'allestimento di un cantiere, una tale
ricerca ci sembra necessaria poiché essa permette di avere anche
una co­noscenza fisica del terreno.
Un radioestologo, oltre ad essere in grado di fare il lavoro del
geobiologo, può determinare su una pianta le zone di nocività a
distanza. Lontano da ogni influenza diretta, determina, grazie
all'energia del suo pensiero, le influenze energetiche positive o
negative che sono, sovente, molto difficili da scoprire sul
posto.
Si può ritenere che un'analisi radioestologica sia sufficiente
per valutare un terreno. Questa analisi si traduce, d'altronde, in
un rapporto al quale è annessa una mappa, fornita dal proprieta­rio
del terreno o dal futuro compratore, completata da un certi­ficato
di analisi datato. Sia il geobiologo e il radioestologo si
dif­ferenziano dal rabdomante e dal radioestesista per la diversità
delle ricerche praticate.
Il prezzo degli interventi di questi tecnici dipende,
naturalmen­te, dal tipo di servizio richiesto, dal costo della
trasferta e dal tempo necessario. Noi consigliamo alle persone
interessate di informarsi per iscritto sui costi, per evitare ogni
sorpresa e ma­linteso, ma di ricorrere sempre al geobiologo per una
nuova co­struzione o per una determinazione di reticoli
cosmotellurici.
Ma ritorniamo al nostro terreno. Gli elementi che noi abbiamo
determinato costituiranno le fonti di informazioni che potranno
decidere la scelta iniziale: il geologo potrà precisare la natura
del sottosuolo, ma solo il radioestologo e il geobiologo forniscono
informazioni per quanto riguarda le energie sottili.
Ora, benché i mezzi di cui dispone, per il momento, il
radioesto­logo non siano dei quadranti con lancette in movimento né
cas­se con visualizzazione al quarzo, non c'è nelle manovre di
que­sto "scienziato" né superstizione né magia, ma unicamente
applicazione di dati biologici naturali e scientifici.
Per aiutarvi a capire, passeremo in rivista alcuni dati
botanici, poi scruteremo il sottosuolo e, per finire, vedremo di
cosa è fatta la manna mandata dal cielo.
C'è stato un periodo nel dopoguerra in cui le vecchie
costruzioni venivano abbandonate e solo la costruzione nuova aveva
valo­re. Fortunatamente, con l'aiuto del bipolarismo è ritornato
l'equilibrio, il patrimonio antico è stato rivalorizzato, grazie ad
un aiuto non trascurabile dello Stato e anche delle regioni. Questo
tipo di costruzione però, per quanto ben conservata, non risponde
obbligatoriamente ai bisogni attuali dell'uomo. Tenuto conto del
valore qualitativo ed emozionale di queste strutture, il loro
recupero è stato e resterà un'impresa lodevole, special­mente
quando queste costruzioni possono essere mantenute sul posto o in
microclima simile. Tuttavia, dobbiamo convenire che queste case non
possono diventare tutte sistematicamente delle "case-museo", ma
devono essere abitate. Per fare questo è ne­cessario provvedere al
loro restauro e ammodernamento.
Per quanto riguarda l'utilizzazione dei materiali e della loro
messa in opera, i nostri principi sono applicabili anche alle case
antiche.
Anzi, sono tanto più giusti perché una parte rilevante della
costruzione è stata realizzata secondo questo tipo di
ar­chitettura; modificarla rischia di creare uno squilibrio molto
più importante che nelle case nuove. Un buon numero di committenti
l'ha imparato a sue spese quando ha eseguito re­stauri
sconsiderati.
Naturalmente, il restauro può richiedere qualche volta lavori
importanti, molto spesso neanche immaginati in partenza o al
momento del progetto, e rivelatisi successivamente.
Questo può succedere, ma anche qui lo sforzo necessario per
rimediare è, alla lunga, redditizio per le gioie che procura; le
difficoltà si dimenticano con il tempo.
Tuttavia, ricordiamo che l'abitudine del reimpiego dei materiali
non è escluso in questo tipo di intervento benché sia
consi­gliabile una perizia precedente al prelievo, soprattutto
nelle costruzioni in pannelli di legno o pietre. Per finire,
insistiamo: per il restauro, la conoscenza dei dettagli originari è
obbligato­ria e l'improvvisazione è da escludersi.
Benché il restauro ci sembri la soluzione più idonea,
l'ammo­dernamento non è comunque da escludere. Questo
ammoder­namento dovrà rispettare alcuni principi: quello del
manteni­mento dell'equilibrio generale della struttura portante,
l'utiliz­zazione di materiali che entrino in sintonia con la
struttura e non la depolarizzino, eccetera.
Nel caso di restauro e di ammodernamento, utilizziamo un
edi­ficio già esistente su di un certo terreno.
Per questo fatto, una analisi della casa si rivela necessaria al
fine di determinare, prima di qualsiasi lavoro, le zone nocive in
modo da poter ri­spettare tutti gli aspetti descritti nel capitolo
della geobiologia.
Così, al momento della ristrutturazione e soprattutto per quello
che riguarda la sistemazione dei letti, terremo conto dei fattori
di onde nocive e principalmente dei reticoli
Hartmann
e
Curry
. É soltanto in caso di impossibilità di trovare un
rimedio natura­le che faremo ricorso ad apparecchi di
regolazione.
Per questo siamo sicuri che le vecchie dimore, dopo una cura di
ringiovanimento faranno rifiorire l'esistenza di un proprietario
rivelatosi molto intelligente.
Nondimeno, con le "vecchie signore" - noblesse oblige - bisogna
avere certi riguardi. Prima di intraprendere qualunque cosa
bi­sogna imparare a conoscere la realmente. Per questo, bisogna
annotare scrupolosamente le parti da preservare, quelle che già
costituiscono una aggiunta e quelle che sono da eliminare. Bi­sogna
anche studiare lo stato di conservazione, sia della strut­tura
principale che delle sue dipendenze, i suoi orientamenti, eccetera.
Infine, far eseguire una dettagliata documentazione fotografica per
permettere di ricordarsi quello che esiste o di lavorare su modelli
comparativi. Ogni opera di architettura, che si tratti di una casa
nuova o di una vecchia, realizza in tre tappe:
- Istituzione di un preciso programma dei bisogni, di un
finan­ziamento e di fasi operazionali di realizzazione nel
tempo.
- Progetto concretizzato da un rilievo dei luoghi, dalla
rappre­sentazione grafica del programma e dalla scelta dei
materiali da utilizzare.
- Infine, i documenti scritti del contratto e la
realizzazione.
Naturalmente, tra il progetto e l'esecuzione dei lavori, non
di­menticate le autorizzazioni amministrative per ogni intervento
sull'esterno della facciata e della copertura. Non esitate a
con­sultare il vostro architetto nel caso in cui non sappiate come
ri­solvere un problema.
Questo vi costerà un po' di tempo, costo meno oneroso, tuttavia,
di alcuni errori che rischiereste di rimpiangere in seguito. In un
libro come questo, non potremo affrontare tutte le questioni che si
possono porre nell'ammo­dernamento e nel restauro. Vi proponiamo
però alcuni esempi di casi concreti che possono presentarsi
all'occorrenza: le risali­te di umidità, l'ammodernamento delle
case con facciate par­zialmente di legno, il ricavo di un'apertura
in un muro, la posa in opera di un lucernario, il rivestimento dei
muri, la sostitu­zione di un pavimento, il giardino.
Spesso mi hanno mostrato la parte bassa di muri esterni a
contatto con la terra dove appaiono macchie che significano,
all'interno dell'appartamento, tappezzerie ammuffite e scollate,
stucchi che imputridiscono.
Il fenomeno è tipico degli edifici costruiti in zone umide, con
materiali porosi e senza aver preso le dovute precauzioni.
Infatti, l'umidità capillare è dovuta alla presenza di acqua
ca­pace di salire verso l'alto, ma soprattutto, ad una mancanza di
barriera impermeabile che possa arrestare questo assorbimen­to.
In tempi passati venivano usati diversi metodi: per esempio uno
strato di ardesia, o un foglio di piombo, che isolava le
fon­damenta.
Oggi si utilizzano più comodamente fogli di catrame o strati di
malta di 4 o 5 cm di spessore alla quale è stato aggiunto un
idrorepellente in polvere o liquido.
Ma se il male è stato fatto, come si può rimediare? Abbiamo a
disposizione diversi mezzi: la ricostruzione di una cappa
im­permeabile, la ventilazione della superficie interna del muro,
l'iniezione di resine (non è molto biologico, ma efficace),
l'elet­tro-osmosi.
La posa in opera di una cappa è un lavoro lungo e costoso per
una costruzione già esistente. La posa di tubi di drenaggio è
spesso un mezzo naturale sufficiente, ma antiestetico, per i bu­chi
ogni 20 cm, e lungo nei suoi effetti.
L'elettro-osmosi: I'efficacia di questo sistema dipende
dall'ana­lisi del terreno e del muro basata sulla differenza di
potenziale, funzione della percentuale di umidità del muro. Questa
tecnica consiste nel praticare nel muro e sotto il pavimento del
pianter­reno buchi distanziati di circa 30 cm. Vi si inserisce un
occhiello di un filo di rame del diametro determinato che va, così,
di buco in buco, a raggiungere una presa di terra. In seguito
questi bu­chi vengono chiusi con una pasta a base di grafite che
permette un miglior contatto tra il rame e il muro. Grazie ad uno
spo­stamento di ioni, la risalita dell'acqua diventa discesa.
Naturalmente questo è compito dello specialista. Inoltre,
que­ste tecniche costringono molto spesso al rifacimento degli
into­naci esterni e interni rovinati dai sali che vi sono stati
deposti prima del trattamento. Prima di ogni intervento di questo
genere, bisogna preoccuparsi di altri particolari: lo scolo in
superficie dell'acqua intorno alla casa; le scarpate (con una
pendenza dal 5 all'8 percento intorno alla casa in modo da
allontanare l'acqua), un drenaggio intorno ai muri esterni, che
permetta di allontanare rapidamente l'ac­qua di scorrimento. Tutte
queste precauzioni sono necessarie e di primaria importanza.
Come potrebbe un architetto alsaziano parlare di architettura
biologica senza ricordare le vecchie case a struttura in legno?
Certamente una tale scommessa è impensabile non soltanto per il
fatto della regionalizzazione (questo modo di costruire e di
assemblare la struttura è presente in numerose province francesi
oltre che in Alsazia), ma soprattutto perché è compito dei
professionisti apprezzare il patrimonio architettonico anti­co, sia
sul piano sentimentale che a livello tecnico. Queste case sono per
noi dei libri aperti.
Ahimè, un buon numero di architetti, di imprenditori e di
pro­prietari non sanno più leggere questa scrittura perché essa
ne­cessita di un duro lavoro di apprendimento e perché lo sforzo
della lettura scompare quando si può dire che non si sa
leggere!
Molti sforzi sono fatti ogni anno per salvare l'antico
patrimonio, e qui penso a dei privati e a dei volontari che
consacrano soldi, personale e tempo alla rinascita di queste
vecchie signore: le case a colombaia.
Un buon ammodernamento di questo tipo presenta numerose qualità
e conferisce ad un'abitazione un valore architettonico
incomparabile. Inoltre, quando questa struttura in legno viene
tenuta in buono stato di conservazione, il rinnovo di un tale
insieme non costringe a spese astronomiche.
In origine, il riempimento tra i legni del colombaio era
costitui­to da un impasto di argilla e paglia applicato sui legni
verticali chiamati listellature. Non è raro ritrovare questo tipo
di riem­pimento in case molto vecchie; oggi è stato sostituito da
piccoli mattoni murati con calce.
Sfortunatamente, l'isolamento termico di un muro siffatto non è
sufficiente. Bisogna, dunque, completarlo con un muro di
contenimento isolante e una camera d'aria tra l'isolante e il
le­gno per la buona conservazione di quest'ultimo.
Comunque, se avete una casa con il vecchio tipo di riempimento
mantenetelo intatto. Se invece avete delle parti che c'è modo di
rifare, vi consigliamo la realizzazione in impasto di argilla e
paglia o in argilla battuta. Come fare? Bisogna imparare o
piuttosto reimparare? Per questo esiste un'opera molto buona che vi
consigliamo di leggere
Construire en Terre
, pubblicato dal
C.R.E.A. Terre (Editions Alternatives).
Il caso più frequente è quello in cui l'intonaco di
impermeabi­lizzazione della facciata è scrostato. É utile ricordare
l'impor­tanza del tipo di intonaco da utilizzare che deve essere
uno a ritiro, cioè con calce grassa e calce idraulica naturale, non
cal­cestruzzo. Si può usare l'intonaco a uno strato del tipo Maxit,
prodotto speciale biologico e che noi utilizziamo nei nostri
cantieri.
Il procedimento classico consiste nel demolire la metà dello
spessore del muro e poi sistemarvi metà architrave che deve essere
cementata. Dopo che il tutto è seccato, si fa la stessa co­sa
dall'altra parte del muro e vi si sistema l'architrave che si dovrà
collegare alla prima.
Non resta ora che asportare la mu­ratura, il che si farà senza
rischio di crollo: ecco ciò che riguar­da un buco che può diventare
porta o finestra. In ogni caso bi­sognerà fare attenzione
all'allineamento delle architravi e alle proporzioni.
Un tempo nelle costruzioni più ricche l'architrave era in
pietra, a volte di un solo pezzo, altre in più pezzi assemblati con
una chiave di volta al centro. Ne gli altri casi era in legno di
quer­cia. Questa architrave sopporta solo una parte del carico,
men­tre la più importante è sopportata dai due montanti laterali
anch'essi di pietra o di legno.
Nelle finestre, la parte bassa che riceve il telaio si chiama
ap­poggio, mentre nelle porte è chiamata soglia. Nei muri di pietra
il telaio della porta, o della finestra, era sistemato, nella
mag­gior parte dei casi, in una battuta situata quasi in mezzo al
muro. In caso di mattoni a uno spessore e di struttura in legno
sfiorava l'interno dei muri. Questa battuta che costituisce lo
strombo è sempre necessaria e la sua sezione è tributaria
dell'infisso della porta o della finestra.
Naturalmente, queste finestre hanno delle dimensioni in
rap­porto con lo scopo da realizzare e l'ambiente. Siate certi che
sotto alcune apparenze più o meno ingannevoli, le aperture avevano
delle proporzioni molto pure.
É chiaro che questo tipo di proporzione in verticale o in
orizzon­tale dovrà essere rispettato tenendo conto di quanto già
esiste. Inoltre, a seconda della posizione delle altre aperture,
costitui­rete o no una simmetria. Allora le leggi della proporzione
vi detteranno quello che si può fare. Nondimeno, e curiosamente,
una volta le porte erano relativamente basse, nell'ordine di 1,90 -
2 metri, salvo che in caso di imposta. Esse erano, però, larghe
0,85 - 0,90 metri. Può accadere anche il contrario, cioè di
chiudere una porta o una finestra.
In passato, quando un'apertura diventava inutile, veniva chiu­sa
in modo che la muratura restasse un po' indietro, così che
l'inquadramento restasse visibile e continuasse a figurare nelle
proporzioni della facciata.
I telai di porte e finestre saranno sempre in legno, anche se
col tempo potranno creare dei problemi per la diminuzione della
tenuta al vento e alla pioggia. Solamente il trattamento con olio
di lino o cera d'api può, a volte, salvare ancora certi telai! La
tenuta tra il muro e l'infisso sarà realizzata in mastice. Bisogna
curare anche il rigetto dell'acqua sulle porte e sulle
fine­stre.
Eccoci alla fine di una esposizione che ci è stata chiesta molte
volte e che vuole essere sensibilizzatrice di una Verità
dimenti­cata e denigrata da ricercatori di facili guadagni e da
gente che ha confuso Arte e Intelligenza per concedersi dei titoli,
qualun­que essi fossero stati: imprenditori, costruttori o altri.
Questa Verità è la geosofia, l'arte di riconoscere il valore di un
terreno, se sia o no adatto alla costruzione, sana per l'uomo che
l'occu­perà, l'arte di riconoscere la materia che permetterà
all'uomo di creare la sua terza pelle in un'armonia energetica,
l'arte di mettere la materia in opera affinché essa irradi
quell'armonia in seno al focolare così creato. Questa arte
concepisce anche gli spazi vuoti, in modo che i materiali che
rappresentano lo spazio strutturante pieno captino le energie
cosmo-telluriche e creino un'armonia di colori e di suoni benefici
per coloro che vi abite­ranno. É certo, sia sul piano scientifico
che su quello radioeste­sico, che tutto quello che agisce sui
nostri sensi è legato a vi­brazioni di cui abbiamo dimenticato
l'esistenza e gli effetti e che, entrando in una risonanza armonica
emozionale, creano un ambiente vibratorio che noi risentiamo. La
definizione della parola ambiente trovata nel
"Petit Robert"
non ci contraddirà:
"Ambiente: atmosfera materiale o morale che
circonda una per­sona o un gruppo di persone".
Se questo non fosse il caso, che cosa farebbe spostare dei
mi­lioni di persone per andare nella Valle dei Re, come verso i
templi e teatri greci e, ancora, a Roma, centro della cristianità?
Un qualunque ammasso di pietre non potrebbe, certamente, esercitare
una tale influenza e liberare tante energie!
Ammettendo, come Pitagora, Vitruvio e altri che l'architettura
debba essere a misura d'uomo, la Terra è, allora, tutt'altro che un
semplice assemblaggio di pezzi, un tracciato di linee non
emittente. Un tempo, in un ambiente architettonico gli abitanti
scoppiavano di salute, mentre ai giorni nostri si nota sempre più
che ci sono delle case responsabili di fastidi o di malattie.
L'osservazione di una stalla modello ha permesso di constatare che
la migliore delle programmazioni ha comunque condotto a influenze
talmente negative che malattie e mortalità sono no­tevolmente
aumentate.
Questi effetti non sono che la conseguenza del mancato rispetto
delle abitudini animali innate e delle condizioni naturali della
vita elementare. Ora, gli animali così esposti non sono altro che
la traduzione delle condizioni nelle quali siamo rinchiusi senza
rendercene conto. Naturalmente, i pochi raggi gamma in più sono
compresi nel prezzo!
Insomma, viviamo in un perpetuo scambio di relazioni variabili
di cui gli Antichi conoscevano e padroneggiavano l'esistenza e che
oggi siamo obbligati a reimparare.
L'edilizia è stata per troppo tempo lasciata andare alla deriva;
sarebbe tempo di reintegrarla nuovamente in quanto Cosmo: Cosmo che
gira intorno al bisogno dell'uomo di proteggersi e di possedere il
suo piccolo territorio, nozione innata e rassicurante di ogni
essere vivente.
Non dimentichiamo che il contrario di "cosmo" è "caos" e che il
modo migliore di evitare quest'ultimo è quello di dare all'uomo una
reale possibilità di ricreare una vera Cultura Architettonica.
Speriamo che questa opera vi abbia permesso di capire quanto queste
forme agiscano sull'uomo e che ogni oggetto sensibile alle misure e
ai ritmi naturali non resterà senza influenza di­retta su colui che
potrà contemplarlo.
L'augurio è che si possa fare nostra questa massima che ci aiuta
a continuare a dare tutto, come fa la Natura, e che noi vi
consegnammo così, come ci è venuta in mente:
"La proporzione è il ritmo dell'Equilibrio. Con lei l'uomo potrà
vivere in Armonia con la Natura".
Ora la Valle dopo la legge 14 si dota di una legge-delega quindi
una ragnatela di leggi sull'urbanistica che tante volte vanno a
scontrarsi e mettono in difficoltà gli amministratori locali.
Si dà atto che alle ore 11,56 riassume la Presidenza il
Presiden­te Stévenin.
Presidente -
La parola al Consigliere
Perrin Giuseppe Cesare.
Perrin G.C. (UV) -
Je n'ai pas eu le temps de passer à la
bibliothèque pour chercher un traité d'urbanisme. Je me limiterais
du Larousse. Je crois que nous sommes en train d'assister à un
effort d'obstructionnisme et si un conseiller réussit à parler sur
un argument qui dépasse ses connaissances, cela est bien, mais le
fait de lire des recherches d'autres ce n'est pas l'essentiel.
Donc, je demande au Président de vouloir appliquer le deuxième
alinéa de l'article 62 du Règlement intérieur qui permet à tout
conseiller, à tout instant, de demander la clôture de la discussion
générale.
Il y aura la possibilité, de la part d'un membre de la majorité
et de l'opposition, de prendre la parole et de passer, ensuite, aux
votations. Je crois que l'opposition a fait sa part; nous devons
encore nommer certains postes pour les Commissions: donc, on doit
accélérer.
Presidente -
Ai sensi dell'articolo 62, secondo
comma, ciascun consigliere può, a nome del rispettivo gruppo, in
qualunque momento, do­mandare la chiusura della discussione e il
Presidente, concessa la parola, se v'è opposizione ad un oratore
contro ed uno a favo­re, con le modalità di cui all'articolo 60,
vale a dire 10 minuti, mette ai voti la richiesta e il Consiglio
delibera a maggioranza. Chiusa la discussione, sono ammessi a
parlare solo un oratore per ciascun gruppo, i relatori e gli
assessori.
- Do la parola ad un rappresentante a favore ed uno contro. La
parola al Consigliere Marguerettaz.
Marguerettaz (PpVA) -
Io voglio solo chiedere al
Presidente che mi spieghi che cosa si­gnifica: "Chiusa la
discussione sono ammessi a parlare solo un oratore per ciascun
gruppo, i relatori, i proponenti, eccetera... "? Riguardo a che
cosa? Si va alle dichiarazioni di voto?
Presidente -
Riguardo al disegno di legge in
discussione.
Marguerettaz (PpVA) -
Non riesco a capire come si
chiude la discussione generale e poi sono ammessi a parlare.
Presidente -
Dopo la discussione generale possono
solo parlare i succitati, è molto chiaro. Vuol parlare a favore o
contro?
Marguerettaz (PpVA) -
Mi scusi ma, chiusa la
discussione generale, chi può parlare? Si va alle dichiarazioni di
voto?
Presidente -
É molto chiaro: i proponenti, gli
assessori competenti e il Presi­dente della Giunta. Io do la parola
solo a chi vuol parlare a fa­vore o contro. La parola al
Consigliere Collé.
Collé (PpVA) -
Ho sentito la dichiarazione del
Consigliere Perrin. La minoran­za chiede una sospensione per
valutare questa nuova situazio­ne che si è creata.
Presidente -
Non è prevista e insisto, qualcuno
dell'opposizione intende prendere la parola riguarda alla proposta
del Consigliere Per­rin? La parola al Consigliere
Marguerettaz.
Marguerettaz (PpVA) -
Nessuno era a conoscenza di
questo: non voglio mica difendere l'ignoranza, ma il significato
del Consiglio. Credo che questa sia la prima volta che questo
articolo...
(...voci fuori microfono...)
...Applicare questo articolo sottolinea ulteriormente le
osserva­zioni di ieri.
Dove vogliamo arrivare? Possiamo rispondere, però la risposta
alla domanda di ieri non ci è stata data: "Fin dove vuole arriva­re
questa maggioranza?"
É falsa la preoccupazione della maggioranza di correre
urgen­temente all'approvazione di una nuova legge elettorale perché
stiamo sperimentando che, con una legge proporzionale, noi abbiamo
una gestione del Consiglio con sistemi che superano di gran lunga
quello che potrebbe essere un Consiglio eletto a ca­rattere
maggioritario.
Abbiamo una enorme aggregazione di una maggioranza e una minima
minoranza e, ciò nonostante, sembra che uno degli obiettivi
principali
sia quello di annienta­re la minoranza. Noi
saremo pochi, ma continueremo a batterci perché il nostro ruolo
venga riconosciuto, perché il metodo da noi usato oggi non è nuovo.
Ci sono forze, oggi in maggioranza, che in passato hanno
abbondantemente usato questi sistemi; quando si è in minoranza si
assume un certo atteggiamento, quando si è in maggioranza si
stravolgono tutte le regole demo­cratiche. Dunque noi siamo tutti
alla prima legislatura e ab­biamo imparato che quando una minoranza
non è considerata deve ricorrere a certi strumenti per far pesare
la sua presenza.
Ora non volete più neppure permetterci questo.
Se i gruppi della maggioranza (non minoranza?) fossero stati
superiori per numero avremmo potuto chiedere che ogni gruppo avesse
potuto parlare. E il dubbio, caro Perrin, è che l'inter­vento che
hai fatto ci sarebbe stato, anche se non ci fosse stato un gruppo
che non si fosse pronunciato. É un processo alle in­tenzioni, è
vero, ma dopo aver potuto toccare i primi frutti della verifica,
accidenti!
Io mi e vi faccio un augurio, soprattutto a quelle forze
politiche di maggioranza che hanno portato avanti il discorso della
coe­renza che possano continuare a farlo. Certo che oggi, quelle
for­ze che assecondano un disegno come questo stanno screditando
anni ed anni di lavoro politico. Non è la prima volta che noi
no­tiamo queste inversioni di tendenza: abbiamo già visto dei
cambiamenti di rotta incredibili. Io ho abbandonato l'aula, ma mi
rodevo il fegato di non essere presente perché ho assistito ad una
presa in giro, tranne della Squarzino, della minoranza e ho notato
come, a fronte di certe battaglie, oggi tutto passa in se­condo
piano. C'è da chiedersi: qual è il vero obiettivo di queste forze
di maggioranza se si vedono tante e tali contraddizioni in queste
forze?
Ieri il Presidente della Giunta dava un giudizio positivo
sull'operato fatto; ieri pomeriggio qui fuori c'erano i
rappresen­tanti di 150 imprese, che forse la pensavano
diversamente: al­lora è l'ora di fare i conti con queste cose, non
con l'articolo 62, Perrin. Neanche con le elezioni, perché anche lì
ci sono nubi all'orizzonte; allora cerchiamo di riqualificare il
Consiglio e cominciamo a prendere in considerazione i ruoli che
svolge la maggioranza e anche il ruolo dell'opposizione che, per
una rego­la democratica, è chiamata ad operare. Non ci sono
consiglieri di serie A e di serie B.
Le forze di opposizione non avrebbero impedito la votazione di
questa legge perché siamo consci che va incontro alle esigenze dei
comuni: noi volevamo rivendicare un ruolo. Io spero che ap­pellarsi
al Regolamento sia un passo in più rispetto a quello che c'è stato
ieri e chiedo di permetterci di continuare a fare la no­stra opera,
che non sarà
in eternum
come quella di stamattina, che è
stato un segno di protesta per chiedere alla maggioranza di
riconoscere il ruolo dell'opposizione.
Presidente -
Prendiamo atto di una protesta che
l'opposizione ha il diritto di fare, anche se non posso entrare nel
merito del problema della composizione delle Commissioni. Ciò
nonostante il Regolamen­to dev'essere applicato.
Passiamo alla votazione per la chiusura della discussione
gene­rale.
Presenti e votanti: 32
Favorevoli: 26
Contrari: 6
Il Consiglio approva.
Presidente -
Alle 12.45 ci era stato chiesto di
sospendere per passare alle elezioni dei Presidenti, Vicepresidenti
e Segretari della I, II, III e IV Commissione. I lavori del
Consiglio riprenderebbero nel pomeriggio. La parola al Consigliere
Tibaldi.
Tibaldi (LN) -
Si sta alterando completamente
l'interpretazione del Regola­mento. Il Consigliere Perrin ha
chiesto la chiusura della di­scussione e non ha introdotto alcun
nuovo oggetto pregiudizia­le. Non si può introdurre un nuovo
argomento che non è all'or­dine del giorno.
Presidente -
É solo una sospensione al fine di
permettere le elezioni. Poi si continuerà alle ore 16.00.
Tibaldi (LN) -
C'era prima una sospensione
richiesta dalla minoranza.
(...Voci fuori microfono...)
...Adesso è più esplicito Presidente, grazie.
Presidente -
La I, II, III, IV Commissione sono
convocate nella saletta atti­gua. I lavori del Consiglio riprendono
alle ore 16,00.
La seduta è tolta.
La seduta termina alle ore 12,47.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK