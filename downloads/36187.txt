Consiglio Regionale della Valle d'Aosta - Oggetto del Consiglio n. 446 del 26 febbraio 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
TRASPORTI E VIABILITÀ
Trasporti
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 446 del 26 febbraio 2014 - Resoconto
OGGETTO N. 446/XIV - Discussione generale congiunta delle
risoluzioni: "Prosecuzione dell'attività finalizzata all'immediata
sospensione della riduzione del servizio ferroviario valdostano" e
"Impegno per un'urgente definizione dei rapporti tra Regione Valle
d'Aosta, Stato e Trenitalia al fine di salvaguardare il trasporto
ferroviario valdostano".
Presidente
- Propongo, se siete d'accordo, di fare
un'unica discussione. Facciamo un'unica discussione su tutte tre le
risoluzioni? Va bene come proposta?
(interruzione di alcuni Consiglieri, fuori microfono
)
...i tempi...sì, ma il motivo...come se fossero tre discussioni,
però...
(nuova interruzione di alcuni Consiglieri, fuori
microfono
)
...ognuno ha diritto a tre interventi...va bene. Per mozione
d'ordine? Per mozione d'ordine, la parola al collega Bertschy, ne
ha la facoltà.
Bertschy (UVP)
- Grazie Presidente.
Solo per chiarire che le tre risoluzioni toccano argomenti molto
vasti e diversificati e soprattutto non tutti attinenti al tema
urgente, fra l'altro, che abbiamo appena discusso con i segretari
delle... A noi quindi interessa capire come si sviluppa il
dibattito soprattutto per quello che riguarda l'argomento
principale, che è il taglio del 50 percento delle corse di lunedì
prossimo...
(interruzione di un Consigliere, fuori microfono)
...sì, ma noi abbiamo presentato una terza risoluzione perché
nell'impegno della prima risoluzione si tratta il tema dei
bimodali, che non c'entra niente con questa discussione
dell'argomento di oggi. A noi oggi interessa prima parlare del
problema legato a Trenitalia: il taglio al 50 percento delle corse
e poi fare un ragionamento di sviluppo futuro, quindi, se vogliamo
articolare il dibattito così, l'importante è che non ci sia una
contrazione della discussione in questo senso.
Presidente
- Potremmo procedere con la discussione delle
prime due risoluzioni, che sono quelle più attinenti ai tagli e la
terza verrà discussa successivamente...
(interruzione di un Consigliere, fuori microfono)
...va bene? Discussione unica sulla prima risoluzione e sulla
seconda mantenendo sempre i tempi raddoppiati, ovviamente perché
sono due risoluzioni, in modo che tutti possano parlare e non ci
sia nessuna restrizione nella possibilità di esprimersi...
(interruzione di alcuni Consiglieri, fuori microfono)
...l'ho già spiegato: la prima risoluzione della maggioranza e
la prima della minoranza verranno discusse assieme, se siete
d'accordo, garantendo comunque a tutti la possibilità di avere i
tempi previsti per ogni singola discussione, quindi i tempi sono
raddoppiati, mi sembra un accordo corretto, va bene? Possiamo
procedere in questa maniera? Siete tutti d'accordo? Bene, allora
invito i proponenti ad illustrare le due prime risoluzioni.
Ha chiesto la parola l'Assessore Marguerettaz, ne ha la
facoltà.
Marguerettaz (UV)
- Grazie Presidente.
Intanto credo ci sia da ringraziare sia i sottoscrittori delle
varie risoluzioni, così come le organizzazioni sindacali che hanno
voluto incontrare i Capigruppo approfittando di questa convocazione
del Consiglio regionale per analizzare un po' la questione. Credo
che sia importante anche per dare le corrette informazioni a coloro
che ci seguono e a coloro che hanno a cuore il servizio ferroviario
della Valle d'Aosta.
Ora, nella prima risoluzione si è cercato di dare una
rappresentazione documentale dei tratti essenziali di questa
vicenda. Ricordo a tutti che la gestione della ferrovia, - anche se
ovviamente è più comodo, nel momento in cui ci sono dei
malfunzionamenti o delle situazioni di criticità, rivolgersi
all'Amministrazione regionale, - è una competenza che da sempre è
stata esercitata dallo Stato. Ancora oggi la ferrovia è da un lato
di proprietà di RFI (Rete Ferroviaria Italiana), che è una società
al 100 percento delle Ferrovie dello Stato, viene gestita sulla
base di un contratto ancora in essere tra il Ministero e
Trenitalia. La Valle d'Aosta non ha avuto il trasferimento delle
competenze come previsto dal Titolo V della Costituzione a
differenza delle Regioni a statuto ordinario perché, per fare
questo trasferimento, è necessaria una norma di attuazione, norma
di attuazione che noi abbiamo avuto nel 2010, ma che era una norma
di attuazione condizionata, si diceva:
"ci sarà un trasferimento
delle competenze a seguito di un percorso che è caratterizzato da
degli accordi di programma..."
, dove lo Stato si impegnava ad
individuare i lavori e gli interventi sia sull'infrastruttura, sia
sul materiale rotabile, che dovevano essere effettuati in modo tale
che l'Amministrazione regionale, una volta acquisita la competenza,
fosse nella condizione di svolgere correttamente questo servizio.
Ora, questa norma di attuazione non ha mai avuto efficacia perché,
nonostante i numerosi incontri e le numerose sollecitazioni, lo
Stato si è sempre sottratto a questo percorso perché era
assolutamente privo di risorse da destinare alla nostra linea.
Ora, è chiaro che in questa situazione, Trenitalia, esercendo
quest'attività con un contratto del Ministero, richiedeva il
pagamento del servizio, pagamento che con vari pretesti non è stato
effettuato per gli ultimi tre anni, tant'è che già nel 2012, come
ho avuto modo di dire davanti ai rappresentanti delle
organizzazioni sindacali, Trenitalia aveva minacciato di fare dei
tagli, ci aveva mandato delle lettere e già allora l'Assessorato
aveva coordinato tutte le attività con le organizzazioni sindacali,
le associazioni dei consumatori, così come le associazioni dei
pendolari per fortemente opporsi a questo taglio, che allora veniva
definito "riperimetrazione". Fortunatamente le nostre lettere a
Trenitalia e soprattutto al Ministro Passera avevano poi evitato
questo taglio. Ora la situazione si è di nuovo riproposta nel corso
del 2013. Non vado a riprendere tutti i passaggi, che sono molto
ben indicati nella risoluzione, ma nel corso del 2013, avevamo
avuto tutta una serie di sollecitazioni dove unilateralmente si
diceva: "l'Amministrazione regionale deve pagare" viene citata
nella risoluzione la risposta molto esaustiva, molto chiara del
Presidente della Regione mandata a suo tempo al Ministro
dell'economia e delle finanze, perché ovviamente dovete sempre
capire che gli interlocutori sono due: da un lato, il Ministero dei
trasporti, che ha il rapporto con Trenitalia, e, dall'altra parte,
il Ministero dell'economia. In allora, il 20 agosto 2013, il
Presidente della Regione scrive con grande chiarezza che la Valle
d'Aosta è assolutamente disposta a farsi carico delle sue
incombenze, ma che lo Stato deve fare la sua parte, quindi deve
fare quegli interventi che facciano uscire la nostra ferrovia da
una situazione di grande arretratezza e di grande fragilità.
Giustamente, come dice il collega Bertschy, entriamo non tanto
sulle infrastrutture, sugli investimenti, non andiamo a
rispolverare tutti gli accordi di programma che abbiamo fatto sugli
interventi da fare, ma concentriamoci sul servizio. Ora, questa
querelle
non ha avuto delle riposte, tant'è che già nel mese
di dicembre 2013 l'Amministratore delegato di Trenitalia, Soprano,
invia di nuovo una lettera di richiesta alle amministrazioni, ma
ovviamente la indirizza all'Amministrazione regionale e dice:
"guardate che, se io non sono pagato, io non entro nel merito su
chi deve pagare, ma se non sono pagato, devo intervenire e devo
ovviamente prendere dei provvedimenti"
, non dice quali sono i
provvedimenti.
A fronte di quella lettera, noi abbiamo avuto due provvedimenti
successivi, che possono essere consultati, che sono il frutto
dell'attività dell'Amministrazione regionale e dei Parlamentari: la
legge di stabilità, comma 515, articolo 1, dice che, entro il 30
giugno 2014, va definita la questione. Ovviamente è una norma che è
stata introdotta perché noi, sulla base di questa corrispondenza
che è infinita, ma che parte dal 2012, ma forse anche dal 2011, non
avendo delle risposte, chiediamo che finalmente ci sia la
disponibilità da parte dello Stato per definire quell'intesa; ma
ancor più interessante è il decreto legge 151, che è in corso di
approvazione...comma 7 dell'articolo 3, in cui dà una risposta già
alla lettera di Soprano, dà una risposta a tutti coloro che hanno
dei dubbi, nel senso che - leggo testualmente -:
"lo Stato
concorre, per il servizio reso nel triennio 2011-2013, attraverso
il pagamento diretto a Trenitalia
,
l'importo è 23 milioni
per l'anno 2013"
. Allora, capite che l'Amministrazione era
abbastanza tranquilla per il fatto che al quesito che poneva
Trenitalia
("noi facciamo il servizio, ma chi ci paga?)
rispondeva nero su bianco un decreto-legge proposto dal Governo,
oggi anche approvato dal Senato, dà una risposta a Soprano, dà una
risposta a Trenitalia, perché nero su bianco c'è scritto che viene
pagato dallo Stato. Ecco perché è assolutamente improvvida e
assolutamente assurda la decisione di Trenitalia di interrompere un
servizio nel momento in cui c'è un iter legislativo che va a
dirimere la questione ed ecco perché ci troviamo assolutamente
concordi con le organizzazioni sindacali, con i consumatori e con i
pendolari nel chiedere la totale sospensione di questo
provvedimento, perché è un provvedimento che è illogico. È un
provvedimento che pone sul tavolo un quesito a cui implicitamente
dà delle risposte la legge di stabilità, ormai è approvata, e il
decreto legge 151 che è in corso di approvazione. Ritengo che
l'attività in questi anni sia un'attività di continuo presidio: da
un lato, sul servizio nelle condizioni infrastrutturali esistenti,
dall'altra parte, sulle attività da svolgere in futuro.
Aggiungo anche a fronte di queste paventate riduzioni, oltre
alle lettere del sottoscritto al Ministero e le lettere del
sottoscritto a Trenitalia, la lettera del Presidente della Regione
al Ministro, in cui chiede urgentemente un incontro. Di questa
lettera i vertici di Trenitalia sono al corrente, hanno avuto modo
già ieri di telefonarmi direttamente, quindi noi abbiamo ancora una
speranza di vedere questo provvedimento sospeso. Faremo tutto
quello che è in nostra facoltà per far sì che il 3 non ci sia un
taglio che potrebbe costituire un problema enorme per le famiglie,
per i lavoratori, per i pendolari, perché non è una riduzione, è un
taglio che assolutamente azzera il servizio ferroviario: per
intenderci, nella linea Aosta/Pré-Saint-Didier abbiamo delle corse
che scendono il mattino, non abbiamo i rientri nel pomeriggio.
Abbiamo una situazione che è totalmente assurda, quindi potrebbe
addirittura essere oggetto di un problema di ordine pubblico
perché, se così fosse, ci sarebbe una comunità che non ha nessun
tipo di servizio. È chiaro che - lo dico tranquillamente - noi non
vogliamo neanche pensare all'opzione B, cioè qualcuno dice: "ma se
dovesse accadere...", noi chiediamo di non fare questo tipo di
provvedimento e non vogliamo metterci a studiare un'opzione B,
perché l'opzione B sarebbe la morte di questo servizio. Ovviamente
sono a disposizione per tutti quegli interventi, quei chiarimenti
che potrebbero essere richiesti dall'aula.
Presidente
- Grazie.
Se qualcun altro vuole illustrare l'altra risoluzione, intende
prendere la parola per illustrare la risoluzione presentata dai
gruppi di minoranza... Ha chiesto la parola il collega Bertschy, ne
ha la facoltà.
Bertschy (UVP)
- Grazie Presidente.
Sì, anch'io sarò molto breve, anche perché credo sia importante
chiarire poi nello sviluppo del dibattito tutti i contenuti. La
nostra risoluzione arriva in emergenza e anche in una situazione
politica, Assessore, completamente diversa dallo scenario nel quale
opera lei. Noi tutti questi documenti che lei ha citato li
conosciamo, altri invece li abbiamo conosciuti solo nell'ultima
fase e su questi, evidentemente, ci sono delle perplessità enormi
su come viene trattata la vicenda ormai da anni. La norma di
attuazione la si conosce, c'è un'impostazione differente
probabilmente ormai tra chi vorrebbe che questa norma cominciasse a
funzionare e chi invece attende risposte che lo Stato dà e ha dato
solamente in quest'ultimo periodo, con le precisazioni che fatto
lei. Quello che è assurdo è che l'amministrazione pubblica si ponga
in questi termini rispetto al cittadino, si ponga in questi termini
rispetto al lavoratore, si ponga in questi termini rispetto a chi
sta veramente soffrendo. Ieri sera c'è stata un'assemblea anche in
proposito, ma in questi giorni credo un po' tutti abbiamo ricevuto
proteste, mail, sms, la gente è veramente preoccupata. Questo mette
a rischio non solo il ritardo o il rientro a casa, questo mette a
rischio addirittura posti di lavoro per chi lavora nella ferrovia,
ma soprattutto per chi lavora distante da casa e arrivare in una
situazione dove i soldi sono allocati nei bilanci, a creare una
preoccupazione del genere rispetto alle persone è veramente triste.
La nostra risoluzione vuole aprire questo dibattito, intendiamo
fare chiarezza una volta per tutte rispetto agli aspetti
amministrativi che hanno creato la confusione di oggi; tra l'altro,
viziati anche dall'accordo sul federalismo fiscale dove i 23
milioni sono stati conteggiati come maggiore entrata per la nostra
Regione, che credo abbiano creato quella confusione ulteriore che
già c'era sull'argomento.
A noi interessa soprattutto creare...dare oggi una risposta
attraverso la nostra risoluzione, dare chiarezza a chi utilizza
questo servizio su cosa si può aspettare in futuro. Non inserire in
questa prima fase di discussione nessun argomento...che troviamo
anche scorretto inserire in questo momento...che è quello dei
bimodali
,
perché si rischia di falsare la discussione, ma
soprattutto si rischia di far pesare sulla pelle delle persone una
situazione estremamente più delicata. I bimodali quindi lasciamoli
fuori per ora, oggi parliamo del problema del taglio che è stato
annunciato e che è stato annunciato per tempo anche alla nostra
Regione con questa lettera del dicembre alla quale si è risposto
poi solo nei primi giorni di febbraio e già a dicembre Trenitalia
diceva:
"dal 16 febbraio interverrò con il taglio del 50
percento"
.
Nel completare l'illustrazione quindi chiedo solo che una volta
per tutte ci sia chiarezza. Per noi la norma poteva già essere
utilizzata, anche perché i treni stanno continuando a viaggiare e i
decreti attuativi possono essere il complemento per fare gli
interventi, gli investimenti che ci mancano, ma il treno oggi sta
facendo il suo lavoro sui binari, sta dando il suo servizio, con
tutti i problemi che vengono rilevati puntualmente. Prima abbiamo
un contratto per operare prima li possiamo segnalare, prima
possiamo intervenire e avere la discussione dalla nostra parte
e...completo qua. Oggi a noi veramente interessa arrivare a fondo
della discussione e soprattutto uscire...e questo che sia chiaro
anche verso le sigle sindacali, i sindacati, che ringraziamo...ma
il problema non è uscire con un documento confuso e dire che siamo
tutti d'accordo che il treno non deve sospendere la sua funzione e
il suo interesse primario. Fa piacere che anche oggi l'Assessore, a
conclusione del suo discorso, ci dica: "questa potrebbe essere la
morte del treno", proprio così...
Noi siamo per essere uniti a difendere questo che è un servizio
che completa, in un momento di drammatica situazione economica per
le famiglie, la possibilità di rimanere vivi nella società, vivi
nel mondo del lavoro, vivi nel mondo dello studio e soprattutto
vivi in questa società di grande difficoltà, però che sia chiaro
che non si può completare un'azione come questa semplicemente dando
corso ad una risoluzione che tratta l'argomento come se fino adesso
noi fossimo stati una parte esterna di questo gioco. Noi siamo
parte attiva dal 2010 con la norma di attuazione e chiediamo che
politicamente si prenda veramente in esame, una volta per tutte, il
problema e lo si porti avanti e non si dimentichi più, neanche per
un giorno, le difficoltà che la gente sta vivendo con questo
servizio, con questi problemi che tutti i giorni ci vengono
rappresentati e che oggi esca forte e chiara la voce del Consiglio
regionale a difesa degli utenti, a difesa del servizio, per lo
sviluppo del servizio, ma con la chiarezza di come si è lavorato
per arrivare in questa situazione.
Presidente
- Grazie.
Dichiaro aperta la discussione generale. Ha chiesto la parola il
collega Donzel, ne ha la facoltà.
Donzel (PD-SIN.VDA)
- Grazie Presidente.
È una situazione molto drammatica quella che stiamo vivendo, ho
avuto modo di scriverlo nei giorni scorsi. In una situazione già di
crisi economica difficilissima ci sono dei lavoratori che rischiano
di perdere il posto di lavoro perché viene soppresso un servizio di
trasporto pubblico. Ci sarebbero degli studenti in gravissima
difficoltà qualora venisse soppresso questo servizio e tutto il
sistema produttivo ed economico della Valle d'Aosta ne avrebbe un
danno enorme. Non sono un bravo economista, quindi non sono in
grado di calcolare in termini economici il danno che ne arriverebbe
al sistema produttivo valdostano già logorato e provato dalla crisi
economica. Ieri in una drammatica assemblea dei pendolari, in cui
erano presenti tutti i Capigruppo delle forze di opposizione -
ALPE, UVP, Movimento Cinque Stelle, PD-Sinistra VDA e alcuni anche
Consiglieri di queste forze politiche -, abbiamo constatato,
toccato con mano la drammatica situazione che vivono quelli che
usano i treni, quindi che ci sia da parte di tutta la collettività
valdostana l'intento di dire con fermezza:
"Trenitalia deve
immediatamente recedere da quest'iniziativa unilaterale
inaccettabile"
, questo
ça va
sans dire
, ma c'è
modo e modo: c'è il modo di dire questa cosa in modo scevro da ogni
interpretazione, dell'andare a scavare cose strane, eccetera, e c'è
un modo un po' strano, di cui chiederò conto ai Capigruppo Perron e
Borrello, che hanno firmato una risoluzione che hanno fatto
presentare però dall'Assessore. Una pratica a me sconosciuta che
chi firma una risoluzione la fa presentare da un altro, a meno che
chi l'ha scritta è l'Assessore...vabbè, è un altro discorso, però i
Capigruppo l'hanno firmata e dentro questa risoluzione,
approfittando di chi in questo momento vive un'esperienza
esistenziale drammatica come quella dell'impossibilità della
mobilità, di accedere a posti di lavoro, di studi e quant'altro, ci
infilano dentro la storiella dei bimodali, che nulla attiene in
questo momento alla discussione delicatissima che vogliamo fare in
quest'aula. "Quei cattivacci dell'opposizione che sempre trigano
contro il Governo regionale hanno avuto la sensibilità, il decoro
ieri..." senza essere stati contattati dall'Assessore, essere
invitati ad un dibattito, senza che le forze di maggioranza ci
avessero detto: "facciamo un tavolo comune, scriviamola insieme
questa risoluzione", macché se ne sono spifferati della minoranza!
Hanno detto: "se volete venire in aula, voterete quello che vi
diciamo noi", probabilmente nella vostra mente contorta avete
ancora queste idee. Scusi: io non ho ricevuto né una chiamata del
Capogruppo Borrello, né una chiamata del Capogruppo Perron
dell'Union Valdôtaine, quindi, Assessore, per cortesia, quello che
dico corrisponde al vero e non posso essere smentito, questa quindi
è la situazione che stiamo vivendo. È ovvio che con nostra
valutazione, delle forze di minoranza...abbiamo detto: non andiamo
a buttarla in caciara, andiamo lì perché si dia una risposta forte
della comunità valdostana, unita su questo problema e, come sempre,
a buttarla in caciara e a presentare scorrettamente la mozione di
maggioranza è l'Assessore, che, pur avendo scritto una parte sui
bimodali, declina di presentarla, comincia a non presentare...
(interruzione di un Consigliere, fuori microfono)
...eh sì, perché...
(nuova interruzione di un Consigliere, fuori
microfono)
...no, lasci finire. Lei ha scritto delle cose nella risoluzione
che già ha pensato bene di non presentare, no? Immagino quindi che
se le rimangerà e che le farà sparire da quella risoluzione! E,
scusate, se ho avuto dei toni un po' forti che irritano alcuni
giornalisti, che dicono: "state calmi in aula", però ad un certo
punto, di fronte alla comunità valdostana, di fronte a queste
continue provocazioni, di fronte a questi continui atteggiamenti
inaccettabili di una maggioranza inesistente, incapace di condurre
anche nei momenti più gravi la comunità verso un percorso comune,
qualche cosa bisogna pur dire. Perché incapace di condurre - e non
voglio farla lunga - la comunità verso un percorso comune? Perché
io sono stufo delle sue lettere a Babbo Natale, Assessore. Lei è
cinque anni che mi risponde con le lettere a Babbo Natale, non si
può fare solo letterine di Babbo Natale! Lei su tutti i problemi
che ci sono stati ha detto: "guardate qua, ho scritto a Trenitalia
che il servizio non funzionava, però è colpa dello Stato",
"guardate qua, ho scritto a Trenitalia, però è colpa dello Stato" e
questa è sempre stata la sua risposta...lettere, burocrazia! Non la
vita vera della gente, siamo andati sui treni a parlare con loro a
cercare di capire cosa stava succedendo.
Lei scrive lettere e cosa succede?...ne riceve anche di lettere
e riceve delle lettere in cui...drammatiche come quella dell'11
dicembre 2013, che lei stesso cita, lei la cita come dire:
"Trenitalia addirittura ci ha scritto a dicembre", ma noi di questa
lettera qua...come Capogruppo, ne sono venuto in possesso in modo
trasversale, cioè così come si riesce alle volte a recuperare dei
documenti...ma io avrei convocato immediatamente tutti i Capigruppo
di tutte le forze politiche, avrei detto: guardate cosa ci scrive
Trenitalia! Facciamo un'azione forte! Era prima di Natale...lei non
ha fatto questo! Lei ha scritto un'ennesima lettera in cui dice:
"le ricordo che già ha scritto un'altra lettera il Presidente
Rollandin"
, ma di fronte al fatto che non si è chiarito...o lei
ha chiaro in testa, però c'è una confusione nelle file dello Stato.
Io, infatti non ho risparmiato critiche sui
social network
neanche allo Stato. No? Io però dico, visto che il problema
riguarda i valdostani e gli eporediesi, cioè la nostra gente...ma
cosa ci andate a fare a Roma? Ma convocate una riunione con questo
Ministro Lupi! Ma Lupi lo invitiamo soltanto su a parlar di etica
con l'ex Assessore Fosson? Visto che abbiamo degli ottimi
rapporti...non è una critica al Ministro Lupi, non voglio metterla
a destra o a sinistra, ma è un Ministro che ha dato disponibilità
ad ascoltare la Valle d'Aosta, è un Ministro che credo sia anche
amico personale dell'Assessore Fosson...ma non possiamo fargli una
telefonata e mettere un punto finale a questa cosa qui a dicembre?
No, mandiamo la letterina: "io ho fatto il compitino", poi
aspettiamo che scoppi la drammatica vicenda. Qui salta tutto, salta
il trasporto ferroviario in Valle d'Aosta e diciamo: allora è la
volta buona per rilanciare la questione dei bimodali, su cui ci
sono dei ritardi abissali nella procedura di appalto e quindi
approfitto della magagna; magari è la volta buona che l'opposizione
questa me la fa passare, ma veramente speculate anche sulla pelle
delle persone? Ma siete inguardabili!
Io dico chiaramente che c'è la disponibilità totale del
PD-Sinistra VDA a fare una battaglia durissima a livello nazionale
contro Trenitalia insieme alle associazioni dei consumatori, dei
Pendolari stanchi, oggi presenti, ma ovviamente non hanno i gradi
dei sindacati...non invitati, ma comunque ci sono...dei sindacati
tutti uniti in questa battaglia su un punto chiaro: stop a
Trenitalia, si ripristina da lunedì il servizio normale...non un
treno, non un chilometro treno deve venire meno e su questo ci sarà
tutto l'impegno, tutta la nostra forza di mobilitazione in questa
direzione. Non accettiamo nessun'altra provocazione da parte della
maggioranza. Abbiamo poi due giorni di dibattito? Vogliamo parlare
di treni bimodali, di elettrificazione, di ferrovie? Parliamone,
perché è importante anche guardare al futuro. Non solo con questo
primo passo salviamo la ferrovia. Abbiamo due giorni di tempo per
parlarne, se vogliamo, ma in questo momento una volta tanto usciamo
da quest'aula con la schiena dritta, tutti insieme, dicendo
chiaramente che la ferrovia è l'obiettivo che noi vogliamo salvare,
quei treni li vogliamo tutti. Discuteremo poi su come farli
funzionare meglio, superare le rotture di carico e quant'altro, ma
questo è l'obiettivo, altrimenti si gioca una partita scorretta e
io non ci sto: non ci sto perché i ritardi e le colpe del Ministero
sono clamorosi, ma, per cortesia, Assessore, di fronte a delle
situazioni così gravi, non si risponde con una letterina a Babbo
Natale! Si viene in Consiglio regionale e si chiede l'aiuto di
tutti per reagire a delle situazioni così drammatiche e noi su
queste cose vicino ai cittadini ci siamo stati in tutti questi anni
e ci saremo ancora.
Presidente
- Ha chiesto la parola la collega Certan, ne
ha la facoltà.
Certan (ALPE)
- Grazie Signor Presidente.
Direi che il tema dei trasporti e soprattutto quello della
ferrovia è, ahimè, nuovamente
à la une
, Assessore. L'abbiamo
bombardata in questi mesi tante volte e con varie interpellanze e
mozioni e oggi è di nuovo argomento centrale di discussione in
Consiglio regionale, ma anche nella vita quotidiana dei cittadini,
perché va a toccare proprio l'organizzazione di un'intera famiglia
e di tantissime migliaia di cittadini. Avevamo, ho già detto,
presentato diverse iniziative e ci dispiace di averle un po'
creduto, abbiamo anche pensato in questi mesi che, in effetti,
mentre lei ci diceva: "non preoccupatevi perché stiamo lavorando e
stiamo cercando di trovare delle soluzioni", non ci fosse solo una
corrispondenza fra Trenitalia, Stato e Regione di botta e risposta,
ma dove ognuno rimaneva sulla propria posizione e nessuno faceva né
un passo avanti, né indietro e nessun accordo veniva trovato,
tant'è che anche negli organi di stampa è uscito che Trenitalia ha
definito questi incontri, questi numerosi incontri che ci sono
stati, incontri poco fruttuosi, ecco, chi ne ha fatto le spese
chiaramente sono stati i cittadini.
Vi farò partecipi, colleghi, di un grido d'allarme che ieri sera
in un'assemblea di cittadini una mamma, una lavoratrice pendolare
mi ha rivolto, direi, ci ha rivolto, perché ha rivolto ai
Consiglieri in generale; noi eravamo in cinque di minoranza e,
chiaramente, l'abbiamo preso noi questo grido d'allarme: "ma che
cosa farò io lunedì quando, oltre a dover viaggiare e stare fuori
tutto il giorno, organizzandomi con la famiglia e i figli come
posso, non avrò più nessun mezzo di trasporto che mi porta a Torino
per andare a lavorare, e cosa farete voi? Che cosa avete fatto per
impedire questo disastro?". Ecco, io in parte mi sono assunta le
responsabilità, le ho però chiarito che non avevamo, noi cinque di
minoranza, delle responsabilità di governo e soprattutto noi non
abbiamo potuto fare grandi cose, perché non avevamo, non abbiamo
mai ricevuto e mai ne siamo venuti a conoscenza di questa
corrispondenza di botta e risposta, che definisco botta e risposta
un po' negativamente, però, purtroppo, è un po' quello che ci siamo
ritrovati in questi giorni a vedere. Direi che è un bel problema ed
è un problema anche poter rispondere a dei lavoratori quando
chiedono queste cose, perché non si sa da che parte iniziare.
Proviamo allora...noi abbiamo deciso di dividere due livelli. Oggi
crediamo che ci sia un livello gravissimo, che è quello del taglio
al servizio, che, come ha definito anche lei, e io concordo,
Assessore Marguerettaz, oggi è gravissimo, perché va ad annullare
completamente il trasporto ferroviario in Valle d'Aosta. Questo è,
diciamo, l'argomento, il primo livello che assolutamente dobbiamo
metterci a discutere insieme e dobbiamo in qualche modo uscirne.
Come non lo so, ma dovremo uscirne tutti insieme responsabilmente,
perché domenica, che è il 2 marzo, i lavoratori e gli studenti non
possono trovarsi, non possono vedersi attuato quel piano che
Trenitalia definisce minimo essenziale.
L'altro livello è però - scusi, Assessore Marguerettaz, ma qua
la chiamiamo in causa proprio in
toto
- quello della
programmazione. Lei aveva, Assessore, in mano un potenziale:
aeroporto, autolinea, autostrada, ferrovie, tutto collegato allo
sviluppo turistico. Sette anni a disposizione per pianificare tutto
questo settore. Avrebbe potuto cambiare la storia valdostana in
positivo coordinandoli, mettendoli tutti in funzione. Non so per
quali ragioni, se sfortunato anche, sicuramente ci sono state delle
congiunture che hanno ritardato ed impedito alcune azioni. Mi
permetto però di dire che su questi settori di sviluppo nevralgici
per lo sviluppo della nostra Regione siamo punto a capo, anzi siamo
andati indietro. Non parleremo chiaramente adesso di aeroporto e di
tutto il resto, autostrade, eccetera, però come è possibile
ritrovarci oggi in questa situazione, con una ferrovia del genere?
Io non posso accettare e noi non possiamo accettare, e credo che
qua debba essere chiamata in causa anche la Giunta della passata
legislatura, perché in cinque anni ci sono stati anche lì grandi
scambi di lettere, però alla fine non si è ottenuto niente. È
inaccettabile anche fare lo scaricabarile, allora prima è colpa di
Trenitalia, poi è colpa dello Stato, poi è colpa di tizio. Una
Regione autonoma come la Valle d'Aosta in sette anni non è riuscita
ad ottenere nulla dal Ministero, nulla dallo Stato, è una
situazione direi imbarazzante e ci stiamo nascondendo dietro un
manico di scopa. Sono stati commissionati progetti, però alla fine
io credo che la cosa principale è che non ci sia stato il dialogo,
c'è stato un passaggio di carte, c'è stato un botta e risposta, c'è
stato lo scaricabarile e alla fine il 2 marzo...chi ne porterà le
conseguenze adesso sono i cittadini. Noi allora abbiamo diviso i
due livelli: uno è l'emergenza adesso, l'altro è però iniziare da
domani una via in modo sinergico, anche lì, metteremo le nostre
poche forze, le nostre poche idee, la nostra umiltà, le nostre
piccole competenze, Assessore, a sua disposizione; in modo
sinergico bisogna mettersi a pensare tutto il sistema dei trasporti
e soprattutto al sistema ferroviario, che è sicuramente uno dei
servizi ecosostenibili ed ecocompatibili più all'avanguardia,
tant'è che in tutti i Paesi dell'Europa del Nord, i Paesi avanzati,
l'hanno capito e sono avanti anni luce, noi stiamo andando
indietro. Abbiamo presentato due risoluzioni: una che tratta
l'argomento dei tagli; l'altra che tratterà la programmazione e la
pianificazione e le chiediamo veramente di leggerle attentamente,
perché sono due risoluzioni che assolutamente hanno un impegno di
grande apertura e di costruttività, veramente, di volontà di
lavorare insieme, però in modo chiaro. Non entrerò in qualche parte
delle premesse della vostra risoluzione, però i tre impegni
sono...a parte il fatto della confusione che è già stata
sottolineata fra...anche la situazione dei bimodali che, a nostro
avviso, è una situazione che va affrontata, ma non in questo
momento e non con i tagli e soprattutto non per dare il dolcetto o
la piccola gelatina un po' più dolce, per non chiamarla in un altro
modo, ai pendolari: "beh, vista la situazione, l'inadeguatezza del
materiale rotabile decisamente obsoleto, vi diamo i treni nuovi
quindi aiutateci anche a...", no, i treni sono un'altra
questione.
Per quanto riguarda il primo punto:
"il Governo regionale a
proseguire le attività finalizzate all'immediata sospensione della
decisione di riduzione del servizio ferroviario presa
unilateralmente da Trenitalia ed invita i Parlamentari..."
, le
ricordo anche che su questo, su sua proposta, abbiamo votato una
risoluzione congiunta il 14 novembre del 2013 che andava proprio in
questa direzione e l'abbiamo votata perché abbiamo cambiato un
nostro impegno per cercare proprio questa sinergia. Da allora, dal
14 novembre nulla è stato fatto, nulla perché i Parlamentari sono
intervenuti l'altro giorno: meno male che è cambiato il Governo
così hanno potuto parlare con Renzi e hanno potuto fare un
intervento; hanno trovato una motivazione per farlo e sui 521
milioni, ne parleremo dopo, stendiamo un velo pietoso, insomma da
allora noi non abbiamo più saputo nulla in Consiglio regionale.
Ecco, questo: che cosa avete fatto quindi da allora, c'era già
quell'impegno, già allora. Il secondo sulla legge di
stabilità...benissimo, potrebbe essere uno che...però potrebbe
essere anche un impegno che però in questo momento con i tagli poco
c'entra, comunque potremmo anche... Il terzo, l'abbiamo già detto,
è da stralciare immediatamente perché non può essere tenuto lì.
Mi dispiace - e l'ha citato già prima il collega Donzel - che,
ad esempio, noi non siamo mai stati informati sulle lettere che
sono arrivate al suo Assessorato. Eppure, quando possiamo e quando
abbiamo qualche elemento, qualche informatore che ci dà...anche tra
i cittadini, che ci dice: "cercate queste lettere, perché ci sono",
chiediamo. Io la ringrazio perché ieri le ho chiesto se poteva
anticiparmi un 116 e ho avuto un riscontro positivo; la ringrazio
perché comunque ho chiesto questa lettera della quale avevo in
sintesi i contenuti, ma volevo essere certa di quello che mi era
stato detto. Lei è stato molto disponibile e bisogna sottolinearlo
perché, a differenza di altre volte in cui ci sono stati negati i
116, lei me li...
(interruzione di un Consigliere, fuori microfono)
...no, ma in generale, sto parlando in generale dei suoi
colleghi, ieri lei me l'ha anticipato e il giorno dopo me lo ha
dato, quindi con 19 giorni di anticipo oggi io ho il documento, ma
quella lettera, Assessore Marguerettaz, lei ha risposto il 13
febbraio che lei aveva già risposto a questa lettera ben prima,
aveva risposto addirittura il Presidente, beh, ma dice:
"nonostante le numerose interlocuzioni tra Ministeri competenti
e la Regione Valle d'Aosta, da ultimo si ricorda la nota di
luglio
- eccetera -
con la quale si chiedeva alla stessa di
dover provvedere al pagamento dei servizi resi da Trenitalia per
gli anni dal 2011 al 2013, la Regione Valle d'Aosta non ha ancora
corrisposto a Trenitalia il corrispettivo per le prestazioni di
trasporto erogate nel periodo citato, pari a 23"
e lei non
risponde ad una lettera così? E il 13 di febbraio risponde: "cari
Signori, ha già risposto il Presidente della Regione ad
agosto"...
(interruzione dell'Assessore Marguerettaz, fuori
microfono)
...sì, va bene chiamiamolo come vogliamo, ma lei risponde il 13
febbraio:
"quanto alla questione inerente al pagamento degli
oneri sollevata nella nota dell'11 dicembre, si richiama la nota
del Presidente della Regione"
. Ecco, ma in quel momento a
dicembre avevate mandato dal Consiglio voi e i Parlamentari...voi
come Giunta e i Parlamentari valdostani. Dovevate...questa lettera
era prima da presentare...
(nuova interruzione dell'Assessore Marguerettaz, fuori
microfono)
...sì, il decreto-legge del 27...
(nuova interruzione dell'Assessore Marguerettaz, fuori
microfono)
...infatti il decreto-legge...è inutile che lei faccia...che
mimi certe azioni come per...perché potremmo tirarne fuori altre
mille lettere così e forse chi non ha capito certe cose non sono
io, ma forse è qualcun altro. Scusi...però visto che lei mima
così...beh, insomma...e questo non doveva dirlo, doveva comunicarlo
bene a Trenitalia, perché Trenitalia capisse allora che era lo
Stato, perché lei non si è ancora accordato con il Ministero...e
che quindi Trenitalia doveva chiedere questi soldi allo Stato.
Trenitalia non ha ancora capito quello, allora forse non è stato
capace lei a spiegarglielo, o no? Scusi Assessore, dopo sette anni
che guida quest'Assessorato, lei si permette di fare finta che
siamo noi che abbiamo la testa dura.
Dopo parleremo delle altre due questioni. Mi permetto però di
dire che in questo momento, al di là della norma di attuazione che
dovete andare a definire al più presto possibile, quando lei parla
di numerosi incontri, sarebbe interessante adesso capire quando
sono stati e quali sono stati. Mi chiedo se, visto che da adesso in
poi...visto che Trenitalia non ha ancora capito che cosa deve fare,
forse, una volta che verrà definito quest'incontro fra i tre
attori...lì siete tre attori...siamo, mettiamoci pure anche noi,
siamo tre attori: Regione, Stato e Trenitalia...e ogni attore non
ha ancora capito quale ruolo ha, per cui non sa quale gioco
giocare, alla fine chi ci rimette le penne sono sempre e comunque i
cittadini. Credo allora che non si possa più giocare a questo
gioco, che - ripeto - è un nascondersi dietro ad un manico di
scopa, perché non ci si nasconde dietro a niente, bisogna, ognuno
nei propri ruoli e nelle proprie funzioni, mettersi in moto e
cercare delle soluzioni. Noi quindi sosteniamo decisamente la
nostra risoluzione proprio perché abbiamo distinto i due
livelli.
Presidente
- Grazie.
La parola al collega Ferrero, ne ha la facoltà.
Ferrero (M5S)
- Grazie Presidente.
Non sto a soffermarmi per molto tempo sulla risoluzione che è
stata presentata dalla maggioranza, effettivamente il testo è
vergognoso ed è offensivo anche nei confronti di quanto era stato
approvato precedentemente e proposto a livello di mozioni
dall'opposizione. Il giudizio su questa risoluzione quindi non può
essere quello che metterla nel posto giusto che è la carta da
riciclo.
Archiviato questo primo punto, passiamo invece ad analizzare la
nostra risoluzione. Una cosa deve essere chiara a tutti i
valdostani: se oggi siamo qui con il coltello alla gola, perché
oggi ci troviamo con il coltello alla gola, con il rischio di
vedere dimezzata la nostra ferrovia, la responsabilità al 100
percento o al 99, lasciamo lì un 1 per cento, è di un certo modo di
fare politica. Voi siete pagati per risolvere i problemi dei
cittadini e invece ne create di nuovi. Forse dovete rivedere,
rimodulare il vostro ruolo politico. Certo oggi sul banco degli
imputati c'è in primo luogo l'Assessore Marguerettaz, ma sono
venticinque anni almeno che tutti i Governi regionali non hanno mai
affrontato il problema della ferrovia per incapacità, per
incompetenza degli Assessori che hanno rivestito quella carica e ai
quali, se fossimo veramente in un Paese democratico e in un Paese
giusto, dovrebbe essere sospesa immediatamente la pensione da
Consiglieri che si prendono ancora adesso senza averne alcun
diritto. Le lettere che ho letto solo ieri e che renderemo poi
pubbliche sono chiarissime: l'Assessorato competente ha fatto poco
o nulla, ha scaricato il barile sul Ministero, su Trenitalia e già
all'inizio di dicembre Trenitalia si era portata avanti e aveva
manifestato la volontà di sospendere il servizio, quindi
effettivamente c'è un gravissimo ritardo per quanto riguarda gli
interventi. L'Assessore ci ha citato articoli, commi, leggi per
buttare fumo negli occhi. Io riporto un sms che mi è arrivato ieri
da una persona che utilizza la ferrovia:
"alle 9,21, dopo 500
metri di maratona per cambiare treno da un binario all'altro, con
scale e passerelle, sono salito sulla carovana che mi porterà a
destinazione, "carovana" perché è di questo che si tratta, i vagoni
penso che siano miei coetanei, comunque io sono stato fortunato, ho
trovato posto, molti altri partono per il viaggio e stanno in
piedi"
. Ecco, questa è la risposta ai vostri commi, ai vostri
articoli e alla vostra "fuffa" che buttate sempre sul campo per
fare confusione.
Oggi siamo qui non solo per sottolineare le responsabilità, ma
anche per trovare una soluzione a questo disastro imminente.
Troviamo i soldi per pagare almeno una parte del debito dei 70
milioni di euro con Trenitalia, troviamoli per far sospendere
subito la riduzione e apriamo un tavolo di trattativa immediato con
il Ministero e Trenitalia per risolvere la questione. Ci sono in
ballo decine di posti di lavoro, non solo quelli dei ferrovieri, ma
anche quelli di persone che sarebbero costrette a prendere l'auto,
ai quali diventa antieconomico muoversi, c'è in ballo la vita di
tanti studenti e di tanti pendolari che verrebbe stravolta da orari
impossibili che costringono i cittadini ad attese di ore, a stare
fuori di casa tutto il giorno e a tornare stanchi, attese che sono
attese improduttive. Oggi noi da qui non possiamo assolutamente
uscire senza un risultato in mano. Lo dobbiamo ai valdostani, ai
nostri figli, ai nostri colleghi che utilizzano il treno. Mettiamo
in acconto se dobbiamo il risparmio che abbiamo avuto con la
questione dei voli dell'aeroporto che non sono mai partiti, sono 2
milioni circa di euro ed è già un qualcosa che si può mettere sul
piatto. Certo i 2 milioni di euro gridano vendetta in confronto ai
4 milioni quasi di euro che ogni anno spendiamo per un contratto
con una società per un aeroporto in cui non ci sono aerei, in dieci
anni noi avremo buttato 40 milioni di euro senza aver visto un volo
e, se non ci sono i soldi, lanciamo una proposta che non è
provocatoria: perché non mettere a garanzia con Trenitalia i nostri
stipendi da Consiglieri, la nostra indennità di fine mandato e gli
accantonamenti per il vitalizio? Firmando noi un documento, una
specie di cambiale che la politica si impegna a firmare nei
confronti dei cittadini. Ho fatto un calcolo e verrebbe fuori una
decina di milioni di euro. Se qualcuno è disponibile, noi
predisponiamo il documento e lo portiamo a Trenitalia, vediamo chi
ci mette la firma per primo. Non possiamo però, colleghi, lasciare
la gestione di questo pasticcio all'Assessore Marguerettaz o in
capo ad una Giunta regionale con sostanzialmente alla guida una
persona che è pregiudicata e tuttora inquisita, che l'Assessore
Marguerettaz si metta una mano sulla coscienza, se ne torni
veramente a fare il commercialista, a tenere la contabilità e a
costituire società per il suo amico Giuseppe Tropiano: quello del
parcheggio dell'ospedale e che si riprenda anche nel suo studio
contabile l'amico Assessore Marco Sorbara: quello che sussurrava ai
pregiudicati, sì, quello che sussurrava telefonicamente ai
pregiudicati immischiati in questioni giudiziarie legate alla
'ndrangheta. Caro Assessore, circa due anni fa, lavorando nel suo
Assessorato, io mi beccai un procedimento disciplinare con l'accusa
di aver scritto in un dossier sul commercio vicino ad una sua foto:
"datti da fare", bene, adesso qui da questo Consiglio regionale io
le dico un'altra cosa: "fatti da parte".
Presidente
- Ha chiesto la parola il Vice-presidente
Rosset, ne ha la facoltà.
Rosset (UVP)
- Grazie Presidente.
Capisco che nel parlare della ferrovia ha ragione chi dice che
la colpa è principalmente dello Stato, ma questo è vero, per essere
precisi, sino ad un certo punto. Negli ultimi anni e poi ad un
certo punto si perde persino il filo e si nota anche la totale
inconsistenza dei nostri due Parlamentari, la Regione è stata
nell'esercizio...sull'esercizio ferroviario cornuta e mazziata.
Perché cornuta e mazziata? Pagando di fatto il servizio, ma senza
averne la titolarità rimasta in capo allo Stato, per cui alla fine
spiace doversi ripetere su questo punto, ma sia chiaro che la madre
di tutte le battaglie resta quell'applicazione del decreto
legislativo dell'ottobre 2010, n. 194, recante: "Norme di
attuazione dello Statuto speciale della Regione Valle d'Aosta in
materia di trasporto ferroviario". Ironia della sorte, con una
formula di rito il decreto chiude con una frasetta:
"è fatto
obbligo a chiunque spetti di osservarlo e di farlo osservare"
.
Ora sarà che viviamo in un paese dei campanelli, ma nessuno sino ad
ora questa benedetta norma d'attuazione l'ha rispettata. Il Governo
regionale e i Parlamentari valdostani hanno dimostrato in
sostanziale assordante silenzio una rassegnazione rispetto ai
diritti dei valdostani derivanti da norme che hanno rango
sub-costituzionale. La norma è cartesiana, prevede tempi e modalità
in articoli brevi approvati, lo ricordo, nella fase di parere anche
da questo Consiglio Valle prima del "sì" definitivo del Consiglio
dei ministri. Ebbene, nulla di ciò che è scritto nei diversi
scenari che vanno dal solo esercizio sino all'acquisizione della
linea, passando attraverso i lavori necessari e il materiale
rotabile ha avuto dal 2000 ad oggi, dal 2010 ad oggi una sua
concretizzazione. Il Consiglio Valle è stato portato a passeggio su
questioni allo stato attuale forse meno importanti seppur
importanti come il futuro dell'Aosta/Pré-Saint-Didier, ma
soprattutto la lama del coltello della Giunta regionale è stata
fondata, come se fosse una priorità, sul tema dei treni bimodali.
Mentre la cosa più importante e contemporanea si perdeva, il vero
treno importante, con la finanziaria dello Stato del 2014, dei
fondi in prima battuta stanziati per la nostra linea e poi spariti
d'improvviso, mentre Presidente e Assessore davano di questo
stanziamento interpretazioni diverse e contrastanti. Quasi che
questi fondi cospicui fossero una scocciatura piovuta dall'alto e
non una grande opportunità, ripeto: opportunità per una definitiva
modernizzazione della ferrovia valdostana in perfetta assonanza con
uno dei commi delle norme di attuazione, per cui va bene lamentarsi
di orari, dei vertici delle Ferrovie dello Stato, dei Governi
centrali brutti e cattivi, dei piemontesi che cambiano idea, ma
resta chiaro ed indelebile il fatto che voi non siete riusciti a
far applicare una norma d'attuazione. Il resto sono storie, alibi
costruiti in una logica difensiva. Queste vicende invece confermano
quanto sia necessario ed importante, fondamentale voltare pagina e
non per un gioco delle parti fra maggioranza ed opposizione, ma per
il bene della Valle d'Aosta. Voltare pagina quindi vuol dire
mettersi attorno ad un tavolo, risolvere il problema, perché il
nodo è politico, politico e bisogna andare a Roma a fare rispettare
i patti.
Presidente
- La parola alla collega Morelli, ne ha la
facoltà.
Morelli (ALPE)
- Merci Président.
Cari colleghi, vi sono Regioni OGM Free, noi apprendiamo oggi
che anche la Valle d'Aosta con un certo ritardo diventerà una
Regione OGM Free. Voglio ricordare
en passant
che già nella
scorsa legislatura noi avevamo proposto una legge per diventare OGM
Free. Vi sono poi Regioni che rischiano di diventare Ferrovia Free,
perché è su questa strada che si sta incamminando la Valle d'Aosta,
non abbiamo mai brillato per l'attenzione alla ferrovia in Valle
d'Aosta, dobbiamo riconoscerlo, onestamente, in tutti questi
decenni, perché la competenza è dello Stato, e questo è giusto, o
perché si era più propensi a favorire altri tipi di mobilità e di
sistemi di comunicazione, ma oggi nel 2014 voltiamo pagina, come
dice il collega Rosset, oggi assumiamoci le nostre responsabilità e
non continuiamo a trincerarci dietro il fatto che la competenza è
dello Stato. Assessore, si assuma le sue responsabilità e il
Consiglio intero si assuma le sue responsabilità. Hanno ragione i
sindacati a venire a ricordarci quest'assunzione di responsabilità.
Nel 1997 un decreto legislativo individuava funzioni e compiti
conferiti alle Regioni in materia di servizi pubblici di trasporto
di interesse regionale e questo ha dato il via per le Regioni
ordinarie all'assunzione di queste funzioni. Per le Regioni a
statuto speciale, come sappiamo, sono necessarie le norme di
attuazione e con il decreto legislativo 194 del 2010: "Norme di
attuazione dello Statuto speciale in materia di trasporto
ferroviario in Valle d'Aosta", come ha opportunamente ricordato il
collega Rosset, era scritto:
"entro 12 mesi dalla data di
entrata in vigore, con accordo di programma tra il Ministero delle
infrastrutture e Ministero dell'economia e finanze, il Dipartimento
della pubblica amministrazione e la Regione sono individuate le
risorse finanziarie, umane, strumentali ed organizzative necessarie
a garantire un livello di erogazione dei servizi... ferroviari in
Valle d'Aosta almeno pari a quello delle regioni vicine".
Il
Consiglio si era preoccupato di approvare la norma di attuazione il
7 aprile 2010, votando all'unanimità, tutti eravamo coscienti che
la partita non sarebbe stata facile, ma che quattro anni dopo si
fosse ancora ad un punto morto credo che nessuno di noi,
maggioranza o minoranza, avrebbe potuto immaginarlo.
Nel frattempo è sopravvenuto l'accordo Calderoli-Rollandin
dell'11 novembre del 2010, nel quale chiaramente si dice che
l'assunzione...si parla dell'assunzione da parte della Regione dei
costi del trasporto ferroviario stimati in 23 milioni l'anno, a
partire dal 2011. Sono quei 23 milioni annui che oggi Trenitalia
reclama per un totale di 70 milioni per i tre anni, quei 23 milioni
su cui è necessario fare un minimo di chiarezza, perché non è
possibile che oggi Trenitalia si rivolga alla pubblica
amministrazione in generale perché non sa se deve rivolgersi allo
Stato o alla Regione. Io voglio solo ricordare che quei 23 milioni
spesso tornavano nei discorsi dell'Assessore Marguerettaz, spesso
in Consiglio e anche in commissione, e di quei 23 milioni
l'Assessore Marguerettaz parla in un'audizione della IV Commissione
nell'ottobre del 2012, audizione con cui ci preparavamo ad
affrontare una seduta monotematica sui trasporti in Consiglio e
l'Assessore Marguerettaz diceva:
"non sono un appassionato di
matematica, ma tra una settimana approveremo il bilancio 2013-2015,
al di là della matematica, lì dovranno esserci delle risorse per
soddisfare le varie necessità. Anche chi è nemico della matematica
dovrà farsene una ragione, dovrà cercare di far quadrare i conti.
Si sostiene
-
rivolgendosi naturalmente alla minoranza
-
che non si mette un soldo sulla ferrovia, nel bilancio
del quale prendete visione nei fondi globali sono previsti 23
milioni per la ferrovia, può darsi che voi li riteniate
insufficienti, ma ci sono 23 milioni".
Ancora più avanti
l'Assessore continua per cercare di sostenere la tesi che la Valle
d'Aosta, la Regione spende molto di più per il trasporto
ferroviario che per il trasporto su gomma, continua dicendo:
"solo per dare una proporzione della spesa, oggi come oggi,
abbiamo in bilancio 23 milioni di euro. Non è vero che non mettiamo
una lira, nei bilanci 2013-2014-2015 ci sono 23 milioni di
euro".
Ora, io non so veramente come interpretare queste affermazioni,
spero che l'Assessore ce le spiegherà, ci sono, ci sono stati nel
bilancio questi 23 milioni di euro annui o vengono solo sbandierati
per rispondere all'opposizione? Nella risoluzione presentata dalla
maggioranza si cita poi la legge di stabilità 2014, articolo 1,
comma 515, dove si dice:
"sono definiti gli ambiti per il
trasferimento o delega delle funzioni statali e dei relativi oneri
finanziari, riferiti in particolare ai servizi ferroviari di
interesse per la Valle d'Aosta"
e poi si cita il comma 7
dell'articolo 3 del decreto legge 151 del 30 dicembre 2013, dove si
precisa:
"lo Stato concorre per il servizio reso nel triennio
2011-2013 attraverso il pagamento diretto a Trenitalia S.p.A.
dell'importo di 23 milioni di euro nell'anno 2013"
, e il 2011 e
il 2012? Siamo venuti a conoscenza del carteggio tra l'Assessore e
Trenitalia dagli organi di stampa, qualcuno ha detto: "se veramente
si vuole che il Consiglio assuma una posizione unanime, come
sarebbe giusto in una situazione come questa, per un tema come
questo, ebbene, non si lascia che i Consiglieri apprendano di
queste difficoltà dagli organi di stampa". Siamo venuti a
conoscenza di questo carteggio che dimostra come anche questo
disastro, perché è un disastro che va a penalizzare i pendolari, i
cittadini, gli studenti, io avrei voluto che ieri sera ci fosse
anche qualche rappresentante della maggioranza a quella riunione di
pendolari a sentire la rabbia, il disgusto delle persone per una
situazione che non è più tollerabile. Non basta scrivere lettere,
Assessore, bisogna fare anche quello, ma non basta, non basta
scrivere lettere per mettersi a posto la coscienza ed è questa la
ragione per la quale noi ci sentiamo di esprimere, malgrado le sue
rassicurazioni forti, dubbi sul fatto che questa Giunta abbia la
reale volontà di sostenere la causa della ferrovia. È una tattica
che ormai conosciamo bene: quella di tirarsi fuori da ogni
decisione addossando sempre la colpa ad altri, allo Stato, ad RFI,
a Trenitalia, con lettere di protesta e dichiarazioni agli organi
di stampa, è una tattica politicamente scaltra, ma che non può
soddisfare i cittadini.
Oggi c'è bisogno di un'assunzione di responsabilità, invece
ancora una volta si gioca la carta della scaltrezza e si propone
una risoluzione in cui, tra l'altro, oltre a proporre un impegno
che è assolutamente condivisibile: quello di proseguire le attività
finalizzate all'immediata sospensione delle decisioni di riduzione
del servizio ferroviario, ci si infila anche un terzo punto giusto
per incastrare la minoranza. Ecco, noi non ci stiamo, Assessore,
noi siamo disponibili, lo abbiamo detto tutti, ad assumere la
responsabilità che i sindacati ci chiedono. Noi abbiamo apprezzato
l'incontro con i sindacati, dove i sindacati hanno puntualizzato su
quelle che sono le necessità immediate e hanno chiesto
responsabilità da parte di tutti noi,
"uniti per il bene della
Regione"
è stato detto, l'urgenza è stoppare la riduzione ed è
quest'assunzione di cui noi ci facciamo carico, Assessore, non
possiamo apprezzare invece questo modo subdolo di agire, di cui ci
rammarichiamo molto. Noi veramente speriamo che si possa addivenire
ad una risoluzione concorde, ma puntualizzando bene quelli che sono
gli impegni per l'immediato. Grazie.
Presidente
- Ha chiesto la parola il collega La Torre, ne
ha la facoltà.
La Torre (UV)
- Grazie Presidente.
Oggi in questo Consiglio affrontiamo una questione grave e
assistiamo anche ad uno scontro forte all'interno dell'aula: ecco
perché io non mi sento di parlare né a favore o contro le
risoluzioni, ma piuttosto di intervenire come Consigliere
regionale, anche come cittadino, non tanto perché non mi
interessano le risoluzioni, quanto perché più che parlare di
risoluzioni, io vorrei parlare di soluzioni, soluzioni per una
questione molto grave, perché la preoccupazione è grande. La
preoccupazione, come è stato detto anche dai sindacati, è per i
posti di lavoro, per gli studenti e per chi lavora e si muove in
questa Regione e non è solo un problema grave di funzionalità, cioè
di organizzazione di orari o di sconvolgimento di orari, ma è anche
un problema di costi economici, oserei dire insostenibili per le
famiglie, perché ad una mobilità che viene meno deve essere
sostituita un'altra mobilità che comporta evidentemente dei costi
superiori per le famiglie. Questo è inaccettabile, però fa emergere
anche una riflessione che deve essere fatta e consentitemi di farla
da cittadino, che io non ho sentito in quest'aula: che questo
cortocircuito che si è verificato con Trenitalia ha fatto emergere
la fragilità del sistema di mobilità della Valle d'Aosta, una
fragilità, a mio avviso, che è da troppi anni condizionata da una
serie di interessi legittimi, ma lobbystici e non mi diventa
neanche difficile citarli, perché il primo è sotto gli occhi di
tutti: quello di Trenitalia e delle Ferrovie dello Stato; il
secondo è quello delle autostrade, delle grandi famiglie, Gavio;
l'altro è quello dei trasporti su gomma che vedono impegnati nel
nostro bilancio tra i 70 e gli 80 milioni di euro all'anno e, in
ultimo, la lobby dell'occupazione militare dell'aeroporto di Aosta,
perché, di fatto, ormai è diventata un'occupazione militare da
parte del gruppo genovese l'aeroporto di Aosta. Tutto questo ha
bloccato il nostro sistema di mobilità, tutto questo va in crisi
nel momento stesso in cui un singolo tassello di questo sistema
cambia il suo atteggiamento. Questo è inaccettabile e la vera
riflessione che questo Consiglio dovrebbe fare - e poi arriviamo
anche a parlare delle soluzioni, oltre che delle disfunzioni - è
che il sistema della mobilità va pensato, ripensato, costruito su
una nuova piattaforma di sviluppo di questa Regione e deve iniziare
da subito, perché noi oggi siamo all'inizio di una legislatura, non
abbiamo scuse e non ci possiamo permettere nei confronti dei
cittadini di venire meno a quelli che sono i nostri impegni, e
questo è il vero problema: ripensare il sistema della mobilità di
questa regione.
Cosa dobbiamo però fare subito per affrontare...non in uno
scontro all'interno dell'aula che poi alla fine la gente che ci
assiste...meno male che cominciano a guardarci in tanti...lo
leggono solo come un dibattito infruttifero...credo che noi
dobbiamo trovare delle strade, delle soluzioni a breve e a medio
termine. A breve ritengo che la prima cosa sia di fare insieme - e
"insieme" vuol dire il Consiglio regionale, tutto il Consiglio
regionale, i sindacati, i cittadini - una tamponatura della
situazione, perché evidentemente a breve non si può fare altro, che
è quella di trovare con Trenitalia un accordo. È chiaro che, per
fare questo, dobbiamo essere pronti a fare anche delle azioni di
forza se servono, e mi rivolgo anche ai sindacati, perché è
arrivato il momento di avere il coraggio delle proprie azioni e di
costringere gli interlocutori sul terreno del rispetto e della
dignità di una Regione, noi non possiamo accettare che Trenitalia
sospenda i treni e, se servirà mettersi sui binari, andremo sui
binari. Ciò non vuol dire che noi verremo meno a quello che è un
accordo legittimo e corretto che deve essere fatto tra le
istituzioni, ma vuol anche dire che non possiamo arretrare di un
passo e questo lo dobbiamo fare tutti insieme.
Il secondo intervento a breve quindi è quello di intervenire con
lo Stato per definire la questione sia dei trasferimenti che delle
deleghe. È indispensabile, ci divideremo i compiti, ma va fatta
questa cosa e poi, progetto a medio termine, prendere atto che
questa Regione ha bisogno di un progetto di mobilità, perché il
turismo, perché quella che è la nostra realtà si basa su un
progetto di mobilità per i nostri cittadini, per la nostra qualità
della vita, per la Regione che siamo, intramontana e soprattutto di
frontiera, e soprattutto perché noi vogliamo candidarci ad essere
una Regione turistica di primo livello, noi non si può pensare di
restare vittime di lobby legittime, ma di interessi. Noi dobbiamo
reagire a questo tipo di questione, io allora credo che oggi in
qualche modo si debba uscire da questa situazione anche trovando un
accordo sulle risoluzioni, probabilmente anche rinunciando noi a
qualche cosa. Io sostengo che i bimodali sono una scelta utile,
sono una scelta utile perché vanno a dare una risposta nel
brevissimo per rompere quello che si è detto che se ne parlerà in
altre occasioni: le rotture di carico, del problema di Torino che
non si può entrare con i diesel, tutte queste cose. Io però penso
che oggi noi dobbiamo - e mi rivolgo anche all'Assessore - trovare
un equilibrio, che permetta, insieme ai sindacati, insieme al
Consiglio, insieme ai cittadini, di dare una risposta chiara a
Trenitalia di quella che è la nostra volontà. Io quindi penso che
ci sia lo spazio per parlare forse anche di bimodali in altre
occasioni, avremo modo di parlarne, quindi non credo che il
problema sia quello di insistere sulla questione dei bimodali, è
una questione su cui sarà necessario parlare, su cui io sono
convinto ci sia da approfondire e che intendo sostenere, ma che
evidentemente in questo momento sono una priorità secondaria
rispetto a quello che è il problema da cui noi oggi dobbiamo
uscire, dando una dimostrazione ai cittadini valdostani che questo
Consiglio regionale sa reagire, specialmente quando lo può fare
insieme ai sindacati e nell'interesse di tutti i cittadini.
Presidente
- Grazie.
Ha chiesto la parola il collega Fabbri, ne ha la facoltà.
Fabbri (UVP)
- Grazie Signor Presidente.
Allora è stato per me un po' un fulmine a ciel sereno quello di
cui stiamo discutendo oggi qui e apprendo qui in quest'aula che
tutto ciò che sta accadendo non è stato così inatteso, perché ho
avuto modo di sentire quanto lungo è stato l'iter di questa
questione. Mi chiedo anch'io come il collega La Torre come si possa
dare una risposta concreta ai nostri concittadini. Qui ho sentito
più che altro parlare di atti burocratici, ci si impegna: "faremo,
vedremo, cercheremo...". Dopo tanti anni di discussione e di
inconcludenza, di scambio di corrispondenza, di lettere, di
scaricabarile. Io sono qui, non ho certamente né l'esperienza, né
la cultura amministrativa sufficiente per pensare a quello che
possa essere uno strumento efficace più di quello che è stato
presentato da noi e dalla maggioranza, ma, mano a mano che la
discussione sulle risoluzioni si sta svolgendo, mi pare di dover
attuare un'azione più incisiva, che mi sembra sia stata già
prospettata anche dall'Assessore Marguerettaz e cioè che il
Presidente Rollandin, in qualità di Prefetto, possa intervenire con
suo decreto, per garantire quello che è un servizio primario, cioè
il servizio del trasporto, sino a che non venga poi risolto
praticamente questo problema. Invito quindi, se è possibile, a fare
un'azione di questo tipo, che sarà una risposta concreta,
effettivamente concreta a quelli che sono i bisogni dei nostri
cittadini. Grazie.
Presidente
- Grazie.
Ha chiesto la parola il collega Cognetta, sempre in discussione
generale, ne ha la facoltà.
Cognetta (M5S)
- Grazie Presidente.
Ho ascoltato con interesse e con partecipazione i vari
interventi, mi ha colpito molto quello del Consigliere collega La
Torre, che pone l'accento sulla fragilità del sistema dei
trasporti, è una fragilità che è nota ormai da decenni, non è una
novità di oggi. Ha detto poi che dovremmo mettere mano al piano di
mobilità e certamente va messo mano al piano di mobilità, strano
che l'Assessore non l'abbia ancora fatto fino adesso, oppure magari
lo ha fatto, anzi credo che lo abbia già fatto, ma la situazione ci
è...come dire? sfuggita di mano. Ora, quello che invece mi stona un
po' rispetto a tutto questo ragionamento che ha fatto lei collega
La Torre, è che...come dire? ho notato delle note populiste
rispetto a ciò che lei ha detto nel discorso e mi ha fatto un po'
strano, perché lei notoriamente è un politico di vecchia data e non
un populista, ma in effetti lei ha detto che...è un complimento se
le dico che è populista, infatti, mi sembra davvero strano, a
momenti sembra quasi che voglia organizzare lei una manifestazione,
ecco. Rispetto a ciò che è accaduto ieri sera, le consiglio
vivamente di non farlo, perché c'è un po' di nervosismo nell'aria.
Ieri sera c'è stata una riunione dei Pendolari stanchi, non so se
lei li conosce, ne avrà sentito parlare credo...no, perché non
l'hanno mai vista, quindi, magari non era a conoscenza
dell'Associazione...dicevo, in questa riunione c'è un po' di
nervosismo che non viene imputato, diciamo, come colpevole
esclusivamente Trenitalia o Roma, ma anche il partito di
maggioranza degli ultimi 40 anni, di cui lei fa parte, quindi io,
prima di fare manifestazioni e di cavalcare l'onda, ci penserei
veramente a lungo, perché, insomma, adesso che ci viene a
raccontare che lei vuole occupare i binari...non lo so, fa
veramente sorridere, perché magari la sua attenzione dovrebbe
spostarsi all'interno del suo lavoro di Consigliere verso la
maggioranza, che chiaramente rappresenta il suo partito. Dovrebbe
dire, e non so perché non l'ha detto prima, a questo punto, al suo
collega Marguerettaz, magari di darsi da fare un po' di più, come
noi gli abbiamo detto fino adesso, e che continua a non fare,
magari trovare d'urgenza qualche spicciolo, magari dalla gestione
speciale, magari inventarsi qualcosa, insomma, gli strumenti li
conoscete meglio di noi, quando volete tirar fuori i soldi,
appaiono per magia, non so se l'avete notato, appaiono da un
cappello a cilindro, non c'è problema; quando non volete, invece,
c'è sempre un problema.
Io credo che tutta questa situazione invece serva semplicemente
per spingere l'opinione pubblica e tutta quanta questa Regione
verso la privatizzazione del servizio. È questo che, secondo me, ha
in mente l'Assessore e qualcuno dei componenti della Giunta o del
vostro partito di maggioranza:
"facciamo una bella società in
house, una bella Treni Valle d'Aosta
- non so, chiamiamola
Valle d'Aosta Railways
, inventatevi quello che volete... -
sistemiamo la linea, gli compriamo i treni, assumiamo un po' di
amici nostri e il problema è belle che risolto"
. Un altro
clamoroso buco nell'acqua come tutto quello che è stato fatto fino
ad oggi rispetto alle società partecipate. È questo, secondo me, il
trend, ma non è soltanto mia l'opinione, perché ho avuto modo di
scambiare qualche parola con l'Assessore ed è questa la direzione
che state prendendo. È una direzione sulla quale noi non siamo
assolutamente d'accordo che sia chiaro. Il servizio va
semplicemente preso da chi ce lo può dare, senza creare altri
carrozzoni inutili, senza spendere altri milioni di euro senza
fondo e così via, invece noi stiamo continuando ad andare in quella
direzione e questo è l'ennesimo tentativo di portarci fino lì.
Vorrei quindi semplicemente che lei alla fine, al di là della
vostra risoluzione che avete presentato e che noi...il mio collega
Ferrero si è espresso in maniera molto chiara su come la pensiamo
sulla vostra risoluzione...dicevo, magari prendiate la nostra, la
votiate, e proviamo a fare un passo in avanti.
Presidente
- Grazie.
Ha chiesto la parola il collega Perron, ne ha la facoltà.
Perron (UV)
- Grazie Presidente.
Ha certamente ragione il collega La Torre quando dice che,
rispetto alle risoluzioni su un tema, un argomento così importante,
così delicato, che tocca da vicino tantissimi cittadini, è forse
più importante trovare delle soluzioni. Ha ugualmente ragione
quando dice che sul tema della mobilità di questa regione siamo
forse, come regione nel suo complesso, prigionieri. Lui usa un
termine molto forte: "prigionieri delle lobby", non è difficile
confermare questa tendenza, semplicemente io credo che sul tema del
trasporto, quindi della mobilità di questa regione nel suo
complesso dovremo sicuramente come Consiglio ritornarci.
Trovare delle soluzioni però presuppone anche un atteggiamento
costruttivo da parte di tutti. Io non credo, collega Ferrero, che
con il suo tono sempre da inquisizione su ogni argomento, troviamo
delle grandi convergenze, soprattutto laddove il tono da
inquisizione spesso sfocia sul piano personale, non tanto su quello
politico, su quello amministrativo, sul quale ci possiamo molto
volentieri misurare, quando poi sfocia sul piano personale,
debordando un po' anche il tema, beh, francamente diventa difficile
ragionare.
Tornando al tema, io credo che il Consiglio regionale si trova
oggi di fronte ad una situazione di estrema gravità, trovandosi a
discutere di un servizio che di per sé, prima ancora di questa
brutta notizia che ci troviamo a discutere oggi, non era
assolutamente già dei più ottimali. Meglio di noi può testimoniarlo
chi vive nella Bassa Valle, forse usa questo servizio più ancora di
chi abita vicino...Aosta e i disservizi che...più che i servizi i
disservizi che tanti studenti e lavoratori si trovano a
sperimentare sulla loro pelle il più delle volte sono noti
purtroppo a tutti. Vero è che oggi ci troviamo di fronte ad una
situazione di emergenza, senza troppo andare in là nel tempo e io
credo che il Consiglio se è possibile nella sua unanimità dovrebbe
trovare le parole giuste, condivise per condannare, per assumere
una presa di posizione all'unanimità condivisa per ribadire con
forza la propria contrarietà alle decisioni che oggi ci sono state
buttate sul tavolo da parte di Trenitalia.
Io credo ugualmente che la politica presente in quest'aula debba
ragionare - in questo senso faccio un appello agli altri Capigruppo
del Consiglio regionale - su un testo e su una presa di posizione
che debba essere comune. Prima ancora di entrare nel merito
dell'argomento...è una presa di posizione di tipo politico che
questo Consiglio deve manifestare nei confronti degli altri
organismi interlocutori, che questo Consiglio nella sua unanimità
dovrebbe poter manifestare nei confronti delle organizzazioni
sindacali, che a chiara voce, a chiare lettere nella riunione dei
Capigruppo ci hanno chiesto un messaggio ben preciso, ci hanno
chiesto con forza di avere una presa di posizione all'unanimità del
Consiglio regionale, scindendo posizioni di maggioranza rispetto a
posizioni di opposizione.
Allora, vero è, collega Donzel, noi abbiamo molto semplicemente
firmato un testo che vero ha predisposto l'Assessore, perché è il
nostro referente su questa materia, non credo che ci sia nulla né
di illegale, né di inusuale fare una procedura di questo genere, è
un testo che ha predisposto l'Assessore, è un testo che il
sottoscritto e il collega Borrello hanno firmato, ma è un testo, lo
dico, aperto a miglioramenti, aperto ad emendamenti, aperto ad una
precisa volontà politica che noi vorremmo di trovare, se è
possibile, un testo che dia e che manifesti all'esterno una presa
di posizione politica, se è possibile, all'unanimità.
Dal nostro punto di vista, allora, se si possono trovare delle
posizioni, dei contenuti, dei concetti che meglio chiarificano il
testo, che meglio interpretano le posizioni dei gruppi consiliari,
noi siamo disponibili. Se si ragiona un documento dove
all'unanimità si trova la possibilità di dare un senso politico più
forte ad una presa di posizione che il Consiglio regionale nella
sua interezza e quindi la politica regionale nella sua globalità
dia su questo tema, noi certamente siamo disponibili. Presidente,
quindi anticipo sin d'ora, nei tempi e nelle modalità che lei vorrà
organizzare, di immaginare una Conferenza dei Capigruppo per vedere
se è immaginabile ragionare sui tre documenti presentati, scindendo
tempi e modi del dibattito, ma per trovare se è possibile, almeno
laddove si chiede una presa di posizione di tipo politico nei
confronti di quest'argomento, una sintesi che possa produrre un
documento approvato all'unanimità da quest'aula. Grazie.
Presidente
- Mi sembra che questa richiesta di
sospensione possa essere utile anche ai lavori dell'aula per vedere
se ci sono le convergenze su un unico testo, quindi io, se siete
d'accordo, sospenderei i lavori del Consiglio per procedere a
quest'incontro, per vedere se si può trovare giustamente, come
anche richiesto dalle organizzazioni sindacali, un unico testo,
un'unica voce dell'intero Consiglio su quest'importantissimo ed
urgente problema. Il Consiglio è sospeso.
Si dà atto che la seduta è sospesa dalle ore 12,02 alle ore
12,57.
Lanièce (Presidente)
- Prendo solo la parola per dire che
sospendiamo adesso i lavori del Consiglio regionale, che
riprenderanno alle ore 15,30. Grazie. Siamo sempre in sospensione,
nel tentativo di individuare un'unica risoluzione a fronte del
problema urgente che è stato posto all'attenzione anche delle
organizzazioni sindacali. Il Consiglio è sospeso. Buon appetito a
tutti.
---
La seduta termina alle ore 12,57.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK