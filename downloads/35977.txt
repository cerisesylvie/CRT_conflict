Consiglio Regionale della Valle d'Aosta - Oggetto del Consiglio n. 287 del 4 dicembre 2013 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 287 del 4 dicembre 2013 - Resoconto
OGGETTO N. 287/XIV - Repliche sulle Relazioni della Sezione
di controllo della Corte dei Conti e sui disegni di legge n. 8
(Legge finanziaria per gli anni 2014/2016) e n. 9 (Bilancio di
previsione per il triennio 2014/2016).
Président
- On a fermé la discussion générale, on est en
réplique. Il y a des requêtes d'intervention? La parole à
l'Assesseur Fosson.
Fosson (UV) -
Merci Président. Buongiorno a tutti.
Iniziamo questa giornata. Cerchiamo di far in modo molto pacato
un confronto che vuol essere serio e onesto di fronte a una
situazione che è difficile, che non è difficile solo per chi è qui,
sul banco della Giunta, ma penso sia difficile per tutti, per tutti
quelli che hanno un senso di responsabilità e di coscienza, che
credo non possa essere solo di qualcuno, ma di tutti.
Rispondo: certo, i tagli nella sanità e nel sociale ci sono. A
questo non eravamo abituati, ma questa volta ci sono, e sono anche
dei tagli di un certo significato; ecco, dobbiamo dircelo, anche se
- permettetemi - rispetto a una media che ha tagliato il 15-20
percento noi tagliamo l'8 percento nella sanità e 7 percento nel
sociale, quindi molto meno che da altre parti; "bisogna vedere
anche il foglio bianco, non solo il puntino nero". Alla sanità è
destinato il 28 percento delle risorse di questo bilancio, il 28
percento, e al sociale quasi il 7 percento. Quante volte abbiamo
detto che il sociale ha degli aspetti sanitari. Il tutto,
abbondantemente, ed è 33-34 percento. E questo dà un significato a
questo bilancio, nel senso che un terzo del bilancio della Regione
Valle d'Aosta va in sanità e politiche sociali. Le altre Regioni
danno molto meno. Se voi, sempre con onestà, andate a vedere quanto
toccherebbe alla Valle d'Aosta rispetto al Fondo sanitario
nazionale, vedreste che il Fondo sanitario nazionale ci
destinerebbe un terzo in meno delle risorse che noi abbiamo, e
questo ancora senza i costi standard.
Sono tagli dolorosi, questo è evidente. Sono tagli dolorosi per
tutti: per chi li propone, per chi è dall'altra parte...questo non
bisogna negarlo. I tagli ci sono e sono dolorosi. Certo, sono tagli
su cui si può speculare un po' di più, proprio perché la gente è
più sensibile su questo. Si può gridare "pianteremo e lasceremo
soli gli anziani nelle microcomunità", eccetera...sapete tutti che
questo non succederà; non succederà nella misura in cui tutti ci
impegneremo affinché questo non succeda. Per fortuna i livelli
nostri erano molto alti. In sanità - ve l'ho detto - spendiamo un
terzo in più di quanto sarebbe previsto dal Fondo sanitario
nazionale. In Piemonte, in fase di rientro sul bilancio, chiudono
12 ospedali con 12 comitati che raccolgono firme, con gente che sta
a casa...12 ospedali! Quindi il nostro livello era sicuramente più
alto, e sul sociale in modo particolare. Questo non vuol dire che
ci fa piacere tagliare, perché avere più soldi e investirli meglio
sarebbe stato il nostro desiderio.
Andiamo a parlare un attimo della sanità, dei tagli in sanità.
Io forse non ho detto limare...ma "limare" lo intendevo in un
senso, non della spazzolatura, della piccola lamatura ma nel senso
del riorganizzare, tagliare gli sprechi che ci sono, rimodulare, e
via i privilegi che qualcuno aveva, sicuramente.
Sono d'accordo con la Consigliera Morelli, quando ieri diceva:
"mi piacerebbe sapere come"...in effetti, nessuno dice che sarà
facile tagliare 20 milioni...mi permetto di dire, però, che se
questa finanziaria passerà, 6-7 milioni di euro son già previsti di
tagli di questi capitoli; c'è un avanzo di bilancio, quindi quello
che noi dovremo tagliare e che l'azienda dovrà tagliare con una
rimodulazione è sui 10 milioni di euro. Come faremo? È chiaro che
non taglieremo i servizi, non taglieremo l'occupazione...questi
sono i due cardini: ci sono gli impegni e le priorità che i
sindacati, in un confronto iniziale, ci hanno presentato, proprio
perché noi ci teniamo al confronto e, appena saputo più o meno dei
tagli, prima di decidere dove, con i sindacati del settore ci siamo
dati, appunto, delle priorità. Certo che sarà duro, Consigliera
Morelli, però, secondo me, proprio limando...non tagliando i
servizi, ma su tutti i settori, eliminando gli sprechi, eccetera,
potremo arrivarci e sarà una scommessa di tutti.
Certo che se lo Stato centrale ci permettesse di riorganizzare
un po' la sanità come vorremmo sarebbe molto meglio! Ci dicono
"tagliate", ma non ci dicono: "beh, organizzatevi per farla
funzionare meglio"! Si è aperto in questi giorni il corso di
autista soccorritore...potrei fare 10 esempi di cattive
indicazioni. Noi avevamo preparato una legge sulle emergenze in cui
era riconosciuta questa figura di autista soccorritore, ma fu
bocciata a livello centrale con il commento che diceva: "se fosse
passata, sarebbe stato un grande vantaggio per tutta l'Italia". Il
Governo centrale ci dice che l'autista non può fare il
soccorritore: son due figure diverse. Se voi fate un passo oltre
Alpe vedete delle sale operatorie dove c'è un'eccellenza vera:
vedete uno o due anestesisti per 5 o 6 sale operatorie, e, in ogni
sala, un infermiera laureata, specializzata
nell'intubare...eccetera, eccetera. È un altro sistema, che dà la
stessa efficienza, ma che noi non possiamo percorrere perché le
professioni, le responsabilità, eccetera, non vengono indicate da
noi. Queste sono le cattive indicazioni, o le mancanze di
indicazioni che incidono sulla possibilità di cambiare un sistema
come vorremmo...ma potrei aggiungere almeno altri 10 o 20
esempi.
Lavoreremo comunque molto sull'appropriatezza. Ne abbiamo
parlato in commissione: il 40 percento dei nostri esami sono
inappropriati e, a volte, lesivi anche per i pazienti. Abbiamo
pensato e ricostruito un gruppo di lavoro che lavori sulle linee
guida, e questo dà anche una maggior copertura di responsabilità ai
sanitari perché il "decreto Balduzzi" prevede che, là dove sono
state seguite delle linee guida corrette, la colpa non sia più
grave. Un grande settore sul quale lavoreremo è quello degli
accordi interregionali: ecco, accordi interregionali non vuol più
dire che dal Piemonte vengono su a farci delle consulenze d'oro
senza portare pazienti. Abbiamo discusso con l'Assessore Cavallera
di questo, perché tutto il nord del Piemonte, Ivrea, eccetera, ha
in questo momento delle grandi carenze sanitarie e noi potremmo
offrire dei servizi di qualità addirittura a costi minori! È una
questione politica che avevamo già affrontato anni fa, che poi non
si è conclusa per il cambio in Piemonte di un tipo di politica che
adesso cerchiamo di ripristinare.
Faccio presente, e mi rivolgo sempre a lei, Consigliera Morelli,
che mi ha posto questa domanda corretta, che la mobilità sanitaria
è diminuita nell'ultimo anno di quasi 2 milioni...ma se lei va a
vedere per che cosa è diminuita, chi è che ha maggiormente
attratto, sono i reparti di Ginecologia e Pediatria, soprattutto a
seguito della chiusura dei reparti nell'Eporediese! Ecco, quindi
vede quanta possibilità di lavoro e di entrate abbiamo in questo
settore. Certo, l'LPA non sarà più pagata come prima. Ho un grande
problema su questo, un grande dubbio e una grande paura: che le
liste d'attesa, in seguito a questo, salgano e aumentino...perché?
perché i soldi che arriveranno a qualcuno saranno sicuramente meno!
Però io spero proprio nella responsabilità dei lavoratori a tutti i
livelli.
Vede Donzel, io, l'altro giorno, alla conferenza della
Cooperativa "Noi & gli Altri", che celebrava i 30 anni, son
rimasto veramente colpito dalla loro voglia e capacità di lavorare,
di fare impresa, di cambiare, di sacrificarsi. Nei nostri reparti,
spesso, non riusciamo a ottenere la stessa disponibilità. Abbiamo
delle volte difeso l'indifendibile, ecco. Lo dice uno che ha sempre
creduto nel pubblico, però, di fronte a un certo atteggiamento del
privato sociale nei confronti del lavoro, dobbiamo interrogarci
tutti, io per primo, e gli altri per secondi e terzi. Certo che la
venuta del Dottor Ardissone, che in questi anni ha sicuramente
saputo tagliare laddove si doveva tagliare, sarà una grande
possibilità; forse c'è uno spirito un po' ragionieristico, però io
penso che vi sia la possibilità di riorganizzare, di rimodulare
questi servizi senza privarcene. Oggi c'è una lettera, sul
giornale, di una donna che giustamente ha girato in vari CUP e non
le è mai stata data la risposta corretta e giusta...ecco, questo
non è colpa dell'organizzazione, bisogna lavorare ad alti livelli;
ed è questo che dovremmo fare cercando di sensibilizzare chi potrà
essere sensibilizzato. Certo, l'idea di mettere il ticket sulla
specialistica è un'altra cosa che non ci fa piacere, ma la Corte
costituzionale ci dice che il paziente di Ivrea è uguale al
paziente di Aosta, e il paziente di Ivrea è da anni che paga i 10
euro di ticket sulla specialistica! Per cui a noi entreranno dei
fondi, ma soprattutto è una questione, anche qui, di equità...ma su
questo ci torneremo.
Sul sociale...il taglio forse è ancora più doloroso, però
dobbiamo ammettere che certi livelli e certi modelli non erano più
sostenibili, ma questo da tempo. E forse non ci siamo accorti che
bisognava cambiare prima...o forse ci andava anche bene che in fin
dei conti la cosa andasse avanti così, senza dover litigare con
questo o quel sindaco, senza doverci imporre. Dico subito: non è un
artificio, ma chi è del mestiere lo sa - e dovrebbe saperlo - che
soprattutto sugli asili nido, in cui noi non taglieremo, l'importo
cambierà e ha la possibilità di cambiare per tre fattori. Il primo
fattore...se vedete il comma 3 dell'articolo 15, dà la possibilità,
nell'ambito dell'obiettivo sociale, di rimodulare gli importi.
Secondo, permettetemi, anche se non c'è nel nostro bilancio,
possiamo contare sul Fondo sociale nazionale, e l'importo varia
tutti gli anni e viene dato successivamente, ma l'importo è sempre
di un milione, un milione e qualche cosa...un milione e mezzo.
Abbiamo recuperato adesso, andando a Roma, 120.000 euro per le
politiche per gli anziani. Ecco, vi assicuro che soprattutto i nidi
non saranno penalizzati.
Non vogliamo tagliare agli anziani e ai bambini; sappiamo anche
noi che da una parte è il rispetto dell'esistente e dall'altra
parte è il futuro. Però vi rendete conto di che cos'era il nostro
sistema delle microcomunità? Ecco, vi rendete conto di come un
cambiamento doveva essere fatto? Ci sono delle microcomunità con 10
pazienti e con 9 dipendenti e, a volte, senza un'assistenza
sanitaria; la maggior parte dei pazienti che sono lì non sono più
autosufficienti, questo dev'essere modificato. Ecco, qui dobbiamo
mettere insieme le risorse anche per curarli meglio, non solo per
spendere meno! Ci sono state delle microcomunità che sono state
aperte e poi sono state chiuse perché costavano troppo! A volte c'è
stato un errore di organizzazione: sono state fatte delle
microcomunità dappertutto senza vedere che, invece, ci poteva
essere una sinergia diversa.
Ecco, io, qui, sottovoce, a Gerandin dico: "Scusami, ma tu
dov'eri? Tu dov'eri quando c'erano questi modelli che dovevano
essere cambiati, eh?...ma proprio sottovoce, permettimi! Ecco,
perché forse non è solo colpa tua, ma comunque non sei andato a
tirare il collo al tavolo dell'USL che doveva dare delle
infermiere, eccetera, e i centri diurni aperti per 40 persone,
fatti nuovi per 40 persone, e che in questo momento non vengono
aperti perché il Comune non ha i soldi...cioè delle cattive
programmazioni ci sono state, ecco. Mi dici che...e poi l'ho dovuto
dire io..."non c'è nulla per la manutenzione"; ci sono 300.000
euro! Ma ci rendiamo conto, ci rendiamo conto che abbiamo 7 milioni
di euro fermi in via Brocherel, ad Aosta, e ci rendiamo conto che
abbiamo 6 milioni dal 2007 a Morgex dove doveva essere fatta una
microcomunità e non è stato fatto ancora nulla? Ci rendiamo conto
di questo? Queste sono delle cose che non si possono più concepire,
ecco gli sprechi, ecco le cattive organizzazioni, ecco che qualcuno
qua si doveva muovere, si doveva muovere in modo più energico! Ci
rendiamo conto che la microcomunità di Gressan ha 10 posti vuoti,
dopo essere stata ristrutturata tutta, perché manca l'infermiera
professionale? Ecco, l'infermiera professionale adesso arriva! Sono
130 euro al giorno per 10 pazienti, sono 270.000 euro all'anno che
recuperiamo da lì!
Le private...non è così Gerandin, lo sai benissimo...io metterei
da parte il "Festaz", perché il "Festaz" è un caso particolare,
verrà in commissione e ve ne renderete conto. Vi renderete conto
che c'è un consiglio di amministrazione fatto di volontari, che non
percepiscono nulla, e che non hanno neppure la polizza
assicurativa. Io ho fatto 13 anni il consigliere di amministrazione
del "Festaz"...il "Festaz" è una Casa di riposo particolare, e su
questo probabilmente dobbiamo ritornarci con una legge, con una
legge che ridefinisca le metodologie, eccetera, sapendo però che al
"Festaz" c'è un contratto del comparto che fa sì che il personale
costi il 25 percento in più; e, salvato quanto c'è, salvato quanto
c'è, bisognerà comunque ritornare su questo contratto, perché
questo aumenta i costi. Le altre microcomunità, però, prendono la
quota capitaria - e lei, Gerandin, lo sa molto meglio - meno delle
altre; prendono la quota capitaria meno delle altre...quindi c'è
tutto un settore da rivedere, e questa sarà la grande scommessa. Ha
ragione Bertin, quando dice...ma arriva? Viene dopo? Ah, allora
magari lo dico dopo, per rispetto a lui...
I nidi: quanto pensavamo di poter reggere un sistema di questo
tipo? Chi sapeva queste cose prima? Come facevamo a reggere un
sistema in cui chi pagava di più pagava 620 euro al mese - ed è
tantissimo, e sono molto pochi - e invece ogni bambino costava alla
Regione più di 1.000 euro? Ma come facevamo a sostenere un sistema
di questo tipo? Si poteva sostenere un discorso di questo tipo? Non
è più possibile! Anche se ci cade addosso l'emergenza e la
necessità di cambiare. Su questo è chiarissimo il discorso,
l'abbiamo affrontato in commissione, ne abbiamo parlato con i
sindacati, con i sindacati che non erano più stati convocati:
bisogna cambiare degli standard. Non è possibile che il nido abbia
una cucina particolare, quando c'è la scuola vicino che ha un'altra
cucina! Non è possibile che il nido non abbia una flessibilità per
cui se uno ha il part-time verticale, e lavora solo tre giorni e
gli altri giorni no, deve pagare le stesse quote. Non è possibile
che il nido non chiuda mai...si organizzerà una chiusura diversa, a
seconda dei vari...standard di 1 a 6: rimarrà fermo il rapporto di
1 bambino disabile e 1 educatore, perché questa è una
caratteristica della Valle d'Aosta, che la Valle d'Aosta manterrà
sicuramente...ma come facevamo a mantenere un sistema di questo
tipo? Non alzeremo le quote, Donzel...questo è un impegno che
prendo davanti al Consiglio.
Il problema del nido - come diceva la Consigliera Fontana - è un
altro: anche se le rette sono basse, anche se le diminuiamo, la
gente non manda più i bambini al nido perché non lavora! E questa
era un'alternativa per le coppie e le famiglie che lavoravano. Le
tate sono diminuite per numero perché non hanno più bambini, perché
la gente li tiene a casa propria non avendo il lavoro, che è il
grande problema della Valle d'Aosta in questo momento!
Sui nidi vi ho già detto - e lo ripeto - che l'impegno
finanziario previsto non sarà, se andremo in difficoltà, quello
definitivo. Voi sapete - come chi è stato in amministrazione - che
la quota viene rimborsata agli Enti locali alla fine dell'anno; per
cui, se andremo in difficoltà in questo settore, useremo tutto il
Fondo sociale nazionale per questo, più o meno. E su altre cose del
sociale finalmente abbiamo incominciato a usare i progetti europei,
finalmente abbiamo incominciato a usare i progetti europei!
Ringrazio l'Assessore Marquis, perché abbiamo stanziato quasi
300.000 euro, in questi mesi, per concludere il sistema di
formazione delle ADEST in OSS; le ultime ADEST saranno convertite
in OSS con dei fondi europei, quindi finalmente incominciamo a
muoverci su questo campo e ad ottenere delle risorse che prima non
avevamo.
Non abbiamo tagliato ai disabili: tagliato - per essere corretti
- solo sulle barriere architettoniche agli Enti locali e abbiamo
tagliato su qualche legge e qualche norma che era più difficile
realizzare, che ci comportava più dei problemi, sia per lo stesso
utilizzatore - per esempio quello dei voucher - che il beneficio
stesso la cui cifra è di 150.000 euro all'anno attraverso rimborsi,
questo l'abbiamo tagliato, ma ritorneremo su questo con altre
cose.
La famiglia...ecco, la famiglia è trasversale a tutto questo. Io
penso che ieri sia stato un grande giorno, perché finalmente l'ISEE
nazionale è stato modificato e rivisto. Questa è una grande
possibilità di ricalibrare non solo il sociale, ma anche il
sanitario sul modello ISEE. Ho partecipato ai lavori con il
Sottosegretario Guerra e dovrebbe veramente esservi perché le fasce
più deboli abbiano un riconoscimento diverso, perché sapete
benissimo che l'esenzione, la tassazione sul reddito e basta non è
conforme al vero
status
economico della famiglia; così
finalmente l'ISEE riconosce il carico familiare, riconosce in modo
corretto quanti figli hai, se hai disabili in casa, se hai degli
anziani in casa; e qui ci facilita, ecco. La famiglia ha bisogno di
una fiscalità diversa, di una tassazione diversa. La Giunta ha
deciso, la scorsa settimana, di applicare l'ISEE a tutti i suoi
contributi sociali, eccetera e introdurlo in sanità sarà il passo
successivo; non l'abbiamo fatto prima perché aspettavamo la
conclusione di questo iter nazionale. Sarà la grande possibilità di
ricalibrare e di dare maggior equità al sistema in un momento in
cui il vecchio sistema dei redditi non era sicuramente più un
sistema utile.
Consigliere Bertschy, noi abbiamo fatto uno studio sulle
famiglie monogenitoriali...se lei lo avesse chiesto a me...mi
spiace che i servizi sociali non glielo abbiano dato, è edito dal
2007, andrà rivisto, però era stato fatto. Glielo fornisco molto
volentieri.
(interruzione del Consigliere Bertschy, fuori
microfono)
...sì, però io le dico...lei ha detto che non c'era niente, lei
ha detto che non...
(nuova interruzione del Consigliere Bertschy, fuori
microfono)
...vabbè...ma sì, ma non si arrabbi subito...
(nuova interruzione del Consigliere Bertschy, fuori
microfono)
...io le sto dicendo: lei ieri ha detto che non c'era nulla, mi
permetto di dirle che invece c'era uno studio del 2007; poi, che
questo non sia attuale o debba essere rivisto, l'ho detto subito
io.
Vorrei parlare ancora un attimo sul confronto e il dialogo.
Ecco, il confronto è una specificità nostra e del nostro modo di
lavorare. Io ringrazio il Segretario Falcomatà che ieri, anche tra
le righe, ha riconosciuto questo. E voglio dire che in questi mesi,
per esempio, quando abbiamo saputo e conosciuto i problemi della
sanità ho visto due volte i sindacati, una subito, chiedendo le
priorità e, un'altra volta, successivamente, i sindacati del
settore, del comparto, tutti e non per 5 minuti e abbiamo parlato e
passato dei pomeriggi insieme. Ecco perché ho brontolato con
Donzel, quando ieri Dodaro ha detto una cosa...perché abbiamo fatto
degli accordi e fatto dei percorsi ben precisi insieme, che
chiederei fossero rispettati poi ognuno può giocarsi la sua parte,
ma quando si passano dei pomeriggi a stringere degli accordi
dispiace poi che questi, nelle dichiarazioni, non ne tengano conto.
Così ho visto una volta tutti i segretari generali, ho visto una
volta i segretari dei pensionati, e abbiamo dovuto rifare l'elenco,
perché non era più attuale; ho visto i sindacati che si occupano di
servizi sociali e abbiamo parlato insieme a lungo di
microcomunità.
Sono venuto in commissione, ho portato tutti i dirigenti, forse
l'unico dirigente che non è venuto non è venuto per problemi di
salute, ma siamo venuti tutti, e cercavamo il confronto, questo
sicuramente. Purtroppo, e questo ce lo diciamo, a volte la
commissione...non è la sede delle proposte, dei confronti, si
studia più per capire la cosa, per poi fare la battaglia qua, in
aula, ma io dò la mia disponibilità a incontrare e ascoltare le
proposte di tutti e sempre c'è. E di questo me ne dispiaccio
adesso, perché per esempio sulle microcomunità ti ho chiesto due
volte di venirne a parlare e non sei mai venuto, ecco...forse
dovevo cercarti io, ma mi son detto che con la tua esperienza e le
tue capacità probabilmente ci avresti aiutato e ci avresti detto
qualcosa...ma te l'ho chiesto due volte!
Un inciso, permettetemi: è difficile fare il Parlamentare in
quest'epoca e con queste leggi. Vorrei su questo spendere una
parola, nel senso che...e lo dico avendoci passato 5 anni, avendo
messo tutte le energie assieme al Deputato Nicco con cui ho
lavorato molto bene, che ringrazio sempre per l'aiuto che mi ha
dato: i Parlamentari non sono sempre stati dell'Union, ecco, ci
sono stati anche dei Parlamentari non dell'Union e in periodi in
cui il Parlamentare, sicuramente, per una questione numerica,
poteva incidere di più.
Noi ci siamo trovati in situazioni molto difficili, soprattutto
perché sia il Governo Berlusconi, cui non abbiamo votato neanche la
fiducia all'inizio, sia dopo, col Governo Monti, cui all'inizio
abbiamo dato la fiducia perché credevamo che salvasse il Paese e
poi invece è stato una catastrofe. Siamo sempre stati di fronte a
dei Governi con grandi numeri e che poco rispettavano quello che
noi volevamo ad essi portare. Dico che il Patto per la fiscalità -
solo un appunto - non è stato firmato, né fatto a Palazzo Grazioli.
Sono andato una volta sola a Palazzo Grazioli credendo che questo
potesse essere utile per la Valle d'Aosta, lo
rifarei...probabilmente ma non è stato utile come avremmo pensato.
Dico soltanto che gli altoatesini, permettetemi, non sono andati a
Palazzo Grazioli, ma Berlusconi e tutta la sua famiglia - o tutte
le sue famiglie - sono stati, diverse volte, ospiti in Alto Adige
da diversi Senatori altoatesini.
Amico Guichardaz, un giorno proprio vorrei farti conoscere
Zeller...Zeller era prima alla Camera e adesso è in Senato; non è
uno a cui sta molto a cuore l'unione delle Autonomie, e quando lui
fa queste uscite sui giovani, è uno che ha spazzato via per venire
in Senato tutti gli altri Senatori dell'Alto Adige. Ecco,
bisognerebbe conoscerlo e parlar un po' insieme con lui per vedere
che il modello loro è un modello sicuramente efficiente, ma non è
un modello che cerca di raccogliere le altre Autonomie e che si
vuole confrontare. Non è facile il rapporto con gli Altoatesini,
anche quando è chiaro, anche quando è onesto, perché i loro numeri
sono diversi, il loro statuto ha comunque un riconoscimento
internazionale che il nostro non ha...
Io penso - lo diceva Rosset, giustamente - come il problema
delle Autonomie del nord...che hanno, mi permetto di dire, firmato
tutte tre l'accordo per la fiscalità nuova, come vi dicevo loro
hanno delle altre capacità di fuoco, di numeri, eccetera, con
Berlusconi avevano un altro rapporto; poi, Calderoli, permettetemi,
che è quello con cui è stato siglato l'accordo, prima venne qua, a
Saint-Vincent e poi l'accordo fu siglato a Roma. Calderoli tiene
mamma altoatesina, e sapete benissimo che alla mamma non si dice
mai di no, per cui i Ministri avevano sicuramente un'attenzione
diversa rispetto all'Alto Adige e quindi hanno fatto anche loro gli
accordi per una fiscalità diversa. L'IVA d'importazione non ce la
potevamo sicuramente più permettere. I Governi che sono venuti poi
dopo, hanno penalizzato le tre Autonomie del nord e invece favorito
in modo estremo le altre Autonomie...lo diceva Rosset, è questa la
realtà! Perché la capacità di fuoco delle altre Autonomie è
completamente diversa dalla nostra. Il problema, se volete
politico, è che non riusciamo a fare unità tra le Autonomie del
nord. Diceva ancora Rosset, e lo cito positivamente...quando dicevi
ieri che "non abbiamo una progettualità"; ecco, questo lo sento
abbastanza, nel senso che è vero, in sanità non abbiamo una
progettualità, in riferimento alle difficoltà di un Governo
centrale a dar delle indicazioni precise. Nelle ultime
Stato-Regioni sulla sanità c'è stato uno scontro tra Regioni del
nord e Regioni del sud sull'applicazione o meno dei costi
standard...c'è confusione su tutto, credimi! Ho chiesto diverse
volte al Ministro Lorenzin, che conosco, di poterci incontrare con
i Parlamentari e con altri, di poter parlare della situazione
sanitaria della Valle d'Aosta. È difficile avere una progettualità
quando dall'altra parte non c'è un progetto preciso, ecco.
Riconosco che siamo in un momento di crisi, un momento di verifica,
forse non c'è una progettualità sufficiente e necessaria. I "colpi
di scena" che tu dicevi, anche quando eri con noi, non siamo
riusciti a concepirli tanto facilmente. Questo, probabilmente, lo
riconosco: in questo momento avere una progettualità più specifica,
quando mancano indicazioni dal centro, è più difficile.
Volevo dire al Consigliere Bertin...perché mi ha colpito ieri,
quando lei ha detto che la "48" era la prova, il nostro federalismo
fiscale: è vero questo, però dobbiamo analizzare
comme il s'est
passé
, nel senso che federalismo è soprattutto responsabilità.
Alcune volte, le assicuro (ho citato prima problemi d'intesa fra i
vari paesi) fra le varie Comunità montane. Non l'ho citato prima,
ma si è fatta una microcomunità nuova, a Lillianes, con un
progetto, che doveva comprendere tutti gli anziani della Valle, ma
adesso Gressoney non vuol portare più giù i suoi malati a Lillianes
perché li vuole lì capisce? Io penso poi sempre che il federalismo
e il rapporto con gli Enti locali dipenda da un rapporto tra
persone, ed è quello che si è instaurato adesso; però dobbiamo fare
anche una verifica, noi, su come abbiamo interpretato questa
responsabilità, perché se è diventata un'affermazione del
campanile, è una lotta tra l'uno e l'altro. Io penso che questa
riorganizzazione delle micro e degli asili nido sia una grossa
prova del federalismo e della capacità di funzionamento delle
Comunità montane, rimanendo comunque i Comuni, affinché le stesse
trovino al loro interno un sistema d'intesa, di funzionare e di
funzionare meglio.
Termino perché sono stato forse un po' lungo e chiedo scusa. È
un momento difficile, sicuramente: questo l'ha detto, giustamente,
Gerandin. La crisi forse sveglierà tutti quelli che pensavano che
le cose dovessero cambiare e io mi ci metto tra questi, ma che non
pensavano che dovesse cambiare così, di colpo, così in fretta, così
improvvisamente. Noi stiamo lavorando su questo con una
responsabilità, anche perché saremo responsabili delle cose che vi
ho detto...quando vi dico che non taglieremo sugli asili nido, o
comunque il sistema degli asili nido non salterà, sono delle prese
di responsabilità nei vostri confronti.
Ha detto giusto Laurent Viérin, ieri, molto giusto, quando ha
concluso il suo intervento dicendo che il modello deve cambiare.
Sì, siamo convinti tutti che il modello debba cambiare, ecco, con
coscienza, magari con ipotesi diverse, magari con situazioni
diverse...c'è magari qualcuno che l'ha capito prima, ecco, io
accetto la buonafede...qualcuno l'ha capito prima, qualcuno l'ha
capito dopo, però adesso l'abbiamo capito tutti! E l'esempio che
faccio - richiamandolo a quello che ho fatto per 30 anni - è che
abbiamo davanti un paziente con una peritonite e, se stiamo a
vedere perché non l'ha curato bene il medico prima, perché non ce
l'ha mandato prima...il malato con la peritonite va operato, ecco!
Però, attenzione...e concludo veramente con questo...dico: siamo
tutti d'accordo che dobbiamo cambiare questo modello e questo
sistema su cui forse ci siamo addormentati...cambiare non vuol dire
distruggerlo, però, cambiare non vuol dire distruggerlo, perché
quando si è distrutto un modello sarà poi difficile per tutti
ricostruirlo!
Il Consigliere Grosjean dava un esempio giusto, dice: "verranno
lì con il forcone"! È un rischio, però guardate che quando verranno
qui con il forcone non è che prenderanno solo qualcuno, eh! Il
rischio è che quando arrivano qua con il forcone non faranno delle
grandi differenze, perché in fin dei conti in questo sistema ci
siamo stati un po' tutti, chi più, chi meno, chi è uscito prima,
chi ha preso contributi, chi non li ha presi... Questo sistema ci è
andato bene, quindi la responsabilità io penso sia di tutti.
Analizzeremo con attenzione gli emendamenti, Consigliere
Viérin...io li ho sempre analizzati con attenzione; in nessuno,
tanto meno in noi, c'è il desiderio di mortificare qualcuno,
mortificare una minoranza e le sue proposte. Penso però, proprio
per questa responsabilità di tutti, ci voglia qualcosa di più che
confrontarci solo sugli emendamenti. Grazie.
Presidente
- Grazie Assessore Fosson. Per la replica, la
parola all'Assessore Testolin.
Testolin (UV)
- Grazie Presidente.
Ci stiamo avvicinando all'approvazione di un bilancio regionale
in una fase storica del tutto nuova e particolare, e sicuramente
tutti noi ci mettiamo in gioco per farlo in una maniera seria e
sicuramente costruttiva. Ho ascoltato con attenzione gli interventi
di tutti i colleghi che mi hanno preceduto, i quali hanno
sostanzialmente denotato un'evidente difficoltà nel percepire, nel
trovare il giusto equilibrio tra quanto i bilanci precedenti
garantivano e quanto l'attuale situazione finanziaria ci impone,
invece, a mettere in campo. L'attenzione è stata sovente incentrata
sull'effettiva opportunità di cambiare un modello, quello dei
contributi a fondo perso, come hanno sottolineato un po' tutti, in
particolare Donzel, addirittura attingendo ad articoli
giornalistici del 1994, modello che risulta sicuramente obsoleto e
da rivedere, salvo poi rimpiangere la scarsità di risorse dedicate
a questo tipo d'intervento.
Sinceramente credo sia giunto il momento per apportare al
sistema dei cambiamenti importanti che possano e debbano avviare un
nuovo e opportuno approccio verso qualsiasi tipo di attività
aziendale. Bisognerà cercare di valorizzare tipologie di interventi
che possano coinvolgere e responsabilizzare maggiormente chi vuole
fare impresa. Sicuramente un cambiamento importante, come quello
che stiamo affrontando per riorganizzare il nostro sistema, non si
può improvvisare o riorganizzare dall'oggi al domani, e dunque non
mi pare così incomprensibile che ci vogliano dei tempi congrui per
scrivere provvedimenti legislativi che dovranno fissare le basi per
dare quelle certezze e quella chiarezza che, vi assicuro, tutti noi
vogliamo dare ai cittadini valdostani. Bisogna rivedere un assetto
normativo, e questa revisione deriva - soprattutto nel settore
agricolo - anche da scadenze tecniche di norme in vigore e da nuove
direttive che fissano i futuri indirizzi generali ai quali le nuove
leggi dovranno rifarsi. Siamo dunque di fronte ad una revisione
normativa che necessita inevitabilmente di tempi che devono essere
corretti e sufficienti per valutare le dovute azioni da
intraprendere.
Alla luce di questa breve premessa, mi permetto di calare questa
situazione sul bilancio di previsione dell'Assessorato
dell'agricoltura e risorse naturali, che evidentemente si confronta
- come tutti gli altri Assessorati - ad una situazione finanziaria
complessiva che, come ampiamente ribadito, denota una disponibilità
di risorse decisamente più contenuta rispetto alle precedenti
annualità. La situazione finanziaria contingente ha dunque indotto
ad adottare delle scelte di bilancio che potessero comunque
indirizzare al settore agricolo un adeguato sostegno che permetta
di integrare la redditività delle aziende e garantire loro
un'adeguata liquidità; una redditività aziendale che, soprattutto
in campo zootecnico, è al momento decisamente compromessa da una
dinamica che vede una situazione dove i costi di produzione del
latte, in molti casi, si dimostrano superiori ai ricavi di vendita
del prodotto stesso.
Si è dunque cercato di trovare risposte serie nel reperimento di
risorse finanziarie regionali importanti, che possano garantire il
pagamento per il prossimo anno delle misure di PSR relative
all'indennità compensativa e impegni agroambientali, anche se la
nuova programmazione 14-20 non dovesse partire entro maggio 2014.
Tale impegno non è comunque da intendersi come semplice
anticipazione o surroga, per l'anno 2014, di quelli che saranno gli
interventi di compartecipazione statale comunitaria per il
pagamento delle misure agroambientali o compensative, ma è da
considerarsi come una risorsa sicuramente essenziale per il nuovo
PSR nel suo complesso. Tale impegno è un investimento importante e
fondamentale per gli anni a venire, quelli dal 2014 al 2020, dove
le risorse del nuovo PSR potranno tradursi in un'indispensabile
forma di sostegno alla nostra agricoltura. In effetti, come si
evince dalla tabella a pagina 8 della relazione che ci ha
presentato il collega Baccega...in relazione al PSR 2007-2013, che
evidenzia come a fronte di impegni europei pari a 56 milioni di
euro ed a impegni statali per 62 milioni di euro, la Regione aveva
messo a suo tempo in campo ben 53 milioni di euro...in realtà ne
sarebbero bastati solo 7 milioni per garantire con finanziamenti
minimi richiesti, ma la Regione aveva voluto garantire risorse
importanti, risorse aggiuntive da destinare all'agricoltura.
Ebbene, pensando ad un nuovo PSR che ci possa riservare in futuro
le stesse risorse di compartecipazione europea e statale, come nel
passato settennio, si capisce l'importanza, l'enorme importanza,
che possono assumere le risorse che la Regione sta mettendo in
campo in questi anni. Quindi reputo estremamente importanti le
cifre che, in questi tre esercizi, 10 milioni all'anno, si potranno
mettere a disposizione della nuova programmazione quale strumento
importante di supporto e di indirizzo della nostra agricoltura, con
risorse certe da utilizzarsi dal 2014 al 2020.
Nel nostro bilancio si è voluto e provveduto a mantenere, pur
con un ridimensionamento non trascurabile, i contributi destinati
agli allevatori nell'ambito di specifici concorsi e rassegne
zootecniche. Si finanzieranno i programmi d'identificazione e
quelli istituzionali di tenuta dei libri genealogici e di controlli
funzionali eseguiti dall'AREV e si sosterranno specifici piani di
salvaguardia delle produzioni, mediante un'attenzione particolare
al risanamento degli allevamenti, così come ben sottolineato dal
collega La Torre nella sua relazione introduttiva.
Relativamente ai contributi, che precedentemente prevedevano
erogazione a fondo perduto, in merito agli investimenti delle
aziende agricole, in linea ed omogeneamente a quanto si farà negli
altri Assessorati, si procederà ad una revisione complessiva della
disciplina legislativa che permetta di razionalizzare
complessivamente il sistema di sostegno alle aziende secondo una
unicità di visione e di azione. Si potenzieranno pertanto le
dotazioni dei fondi di rotazione esistenti, così come esplicitato
dall'articolo 26 del disegno di legge 8 che stiamo discutendo, e
così come anche sottolineato dall'Assessore Baccega nella sua
presentazione, in modo da poter sostenere con erogazione di mutui
agevolati le iniziative di crescita delle aziende agricole che
intendono operare nuovi investimenti. Rimarranno tuttavia per
alcuni settori i contributi in conto capitale, previa opportuna
rimodulazione delle modalità di erogazione degli stessi rispetto a
quanto sino ad oggi applicato; settori dove l'accesso al mutuo non
sarebbe applicabile e dove comunque si considera opportuno
sostenere, per quanto possibile, la crescita produttiva e
qualitativa delle aziende (vedi il settore vitifrutticolo). Un
minimo sostegno sarà garantito ancora nella modernizzazione delle
attrezzature.
Un'attenzione particolare sarà riservata alla valorizzazione
delle produzioni agroalimentari locali, tramite iniziative già
consolidate negli anni e tramite la ricerca di nuove opportunità e
attività che possano aumentare l'appetibilità e la visibilità dei
nostri prodotti, tanto in Valle d'Aosta come fuori dai confini
regionali. Sempre maggiore attenzione verrà ricercata nel
migliorare l'attitudine dell'Assessorato alla ricerca di sinergie
con le altre strutture assessorili e con partner esterni
all'Amministrazione, al fine di migliorare i risultati contenendo
gli investimenti. Complessivamente, il bilancio 2014
dell'Assessorato si attesterà dunque su una cifra di circa
39.200.000 euro comprensivi di partite di giro, più, come si evince
dall'articolo 23 già citato del disegno di legge finanziario in
esame, una dotazione di 10.000.000 di euro destinata a garantire,
come già anticipato in precedenza, la copertura di esigenze
relative al PSR.
La dotazione di bilancio è ripartita rispetto ai due
Dipartimenti nella seguente maniera: per l'agricoltura 22 milioni,
più i 10 milioni, complessivamente dunque il totale del
Dipartimento si attesta su un importo di circa 32 milioni di euro
contro i circa 33 milioni assestati nel 2013 (si consolidano dunque
le risorse in un bilancio pur non privo di rinunce e di sacrifici);
relativamente al Dipartimento risorse naturali si evidenzia come le
risorse del bilancio si attestino a circa 17.100.000 euro, dove
importanti investimenti sono programmati nel campo della
forestazione, con circa 1,8 milioni di impegni, mentre sarà posta
la consueta e opportuna attenzione alle esigenze logistiche e
professionali del Corpo forestale valdostano, con impegni
finanziari per circa 900.000 euro complessivi. Risorse importanti
saranno allocate per il funzionamento del Parco del Mont Avic e per
il funzionamento di Fondation Grand Paradis (un milione di euro per
il primo, circa 415.000 euro per il secondo). Anche per questo
Dipartimento le risorse denotano comunque un calo importante
rispetto alle ultime annualità per quanto concerne le spese di
investimento; un calo dettato dalla complessiva situazione della
finanza regionale, così come più volte evidenziato.
Le risorse a disposizione permetteranno comunque di garantire un
piano lavori che permetta di rispondere, seppur in maniera ridotta
rispetto al passato, alle richieste di Enti locali e consorzi in
merito ad opere, sistemazioni e interventi da eseguirsi sul
territorio regionale. Nel complesso, dunque, un bilancio
ridimensionato, che cerca di dare continuità alle azioni costruite
e valorizzate negli anni e che cercherà, con sobrietà, di dare
delle risposte possibili alle legittime richieste e alle esigenze
della Valle d'Aosta. Merci.
Presidente
- Grazie Assessore. Altri? La parola
all'Assessore Bianchi.
Bianchi (UV)
- Merci Président.
Prima di entrare nel merito del bilancio, vorrei, come neo
Assessore, esplicitare il metodo di approccio che ho voluto avere
nei confronti di questa legge finanziaria; approccio di un ex
sindaco, di un amministratore che ha comunque vissuto il
cambiamento di questi ultimi anni della pubblica amministrazione,
cambiamenti dovuti alle innumerevoli manovre dello Stato - come
altri colleghi hanno già ricordato più specificatamente - e con una
crisi italiana, ma direi europea, sempre più pesante e
incalzante...quindi quello di valutare attentamente ogni risorsa
come un buon padre di famiglia.
Permettetemi di fare una riflessione su alcuni passaggi velati
che son stati fatti da alcuni Consiglieri, sull'esistenza
dell'Assessorato dell'ambiente e territorio. L'esistenza di un
Assessorato, a mio modesto parere - e lo ripeto, "a mio modesto
parere" - non dipende dal peso economico dello stesso o dai
contributi che esso elargisce, bensì dai vari temi che tratta.
L'ambiente è sicuramente una delle risorse più grandi che ha la
Valle d'Aosta e, se non erro, proprio un gruppo di minoranza
criticava la possibilità di eliminare l'Assessorato.
In via generale occorre dire che le risorse finanziarie
destinate alle politiche del territorio e dell'ambiente sono
pressoché invariate. Tranquillizzo il collega Roscio e il collega
Gerandin sul taglio al capitolo dei rifiuti, in quanto è solo una
diversa revisione dei rapporti economici con il gestore della
discarica, senza intermediazione della Regione, con il pagamento
diretto da parte dei subATO, secondo il principio di "chi inquina
paga". Sicuramente il tema dei rifiuti continuerà ad essere
centrale nell'attività dell'Assessorato.
Collega Morelli, non si è perso tempo! Si è lavorato da subito
per trovare una soluzione per un impianto di trattamento a freddo
che risponda alla nostra realtà territoriale, considerando appunto
l'aspetto economico e tariffario che, per noi, è prioritario, in
quanto le scelte che faremo peseranno - come abbiamo già avuto modo
di dire - nelle tasche dei cittadini. Se poi consideriamo che già
la TARES, oggi di attualità, ha avuto il suo peso nelle tasche dei
cittadini...comunque avremo modo di confrontarci su questo
tema.
Questo bilancio ci permette di finanziare, con le stesse cifre
del 2013, l'ARPA, la Fondazione Montagna Sicura, e in particolar
modo di continuare il lavoro svolto fino ad oggi sui cambiamenti
climatici che sono estremamente importanti sulle scelte future
anche per altri Assessorati come l'agricoltura, il turismo ed i
lavori pubblici. Abbiamo mantenuto le spese inerenti
l'informazione, l'educazione e la formazione in ambito ambientale;
si è mantenuta altresì la copertura finanziaria per
l'Espace
Mont Blanc
; è stato altresì mantenuto pari al 2013 lo
stanziamento relativo al protocollo d'intesa tra la Regione, la SAV
e la RAV per il transito gratuito del tratto autostradale Aosta
est-Aosta ovest come misura di contrasto all'inquinamento
atmosferico dell'aria urbana e periurbana di Aosta; sono state
mantenute le spese per le attività dell'Osservatorio regionale sui
rifiuti; sono state incrementate le risorse per le iniziative
d'informazione e comunicazioni connesse alla riduzione dei rifiuti;
si è mantenuto lo stanziamento relativo al sistema delle conoscenze
territoriali, progetto che può sicuramente aiutare gli Enti locali
e la pubblica amministrazione sulla sburocratizzazione e, in
futuro, anche i liberi professionisti.
Concluderei. Mi sento quindi di dire che, per quanto riguarda
l'Assessorato del territorio e ambiente, abbiamo la possibilità di
poter continuare a lavorare guardando con fiducia al futuro,
consapevoli del quadro economico generale che stiamo attraversando,
che tutti conosciamo e tutti abbiamo evidenziato. Grazie.
Président
- Merci. A demandé la parole l'Assesseur
Viérin.
Viérin M. (SA)
- Grazie Presidente.
Innanzitutto vorrei ringraziare chi è intervenuto e, da un punto
di vista generale, per quello che riguarda l'Assessorato...che qui
vedo
pro tempore,
vorrei fare due premesse: la prima che
chiaramente, tutti i dicasteri hanno avuto i tagli, hanno dovuto
affrontare questa crisi cercando di razionalizzare...e di
migliorarci tutti quanti su alcuni aspetti; l'altra il fatto che ci
siamo dati delle linee strategiche o, meglio, le abbiamo confermate
rispetto agli ultimi due, tre anni. Un grande contributo per poter
fare questa nuova ridefinizione, con la crisi che ormai ci è sulle
spalle, è stata data dall'utilizzo della legge 40/2010 in
merito...o, meglio, concernente il mutuo presso Finaosta. Ecco,
queste sono le due premesse che volevo fare e quindi io dividerei,
come ho fatto in commissione, per chiarezza, il mio intervento in
tre successive fasi: la prima quella delle opere che siamo...o,
meglio, degli interventi per i quali abbiamo dato risposte ai
cittadini, secondo il sottoscritto, secondo la Giunta tutta e la
maggioranza; l'altra dove ci sono delle criticità; l'altra, senza
sottrarsi al dibattito, dove abbiamo deciso di rinviare e
sospendere alcune questioni proprio perché...ve lo dirò dopo caso
per caso...riteniamo che si debba fare più chiarezza e maggiore
razionalizzazione.
Ecco, in merito a quelle che sono le aree o, meglio, i settori
che gestisce l'Assessorato, che ritengo che non abbiano avuto dei
tagli, oppure dei tagli minimi...quando parliamo di tagli minimi,
noi sappiamo perfettamente che è come aver mantenuto praticamente
quello che si poteva fare in passato...ecco, noi certamente abbiamo
mantenuto tutto il discorso sulla casa; voi sapete, tanti colleghi,
diciamo, sono molto attenti a questo. Ricordo solo - e approfitto
ancora per ringraziare - che la legge 3
che abbiamo fatto
grazie anche all'aiuto del CELVA
,
di tutte le commissioni,
anche di colleghi qui presenti in aula e anche quelli che oggi non
ci sono qui a rappresentare i valdostani...è stato fatto un buon
lavoro. La legge 3 che, come ho detto in aula, dovremo poi
modificare dopo un anno, due anni di attuazione, perché delle
piccole migliorie vanno poi apportate - questo l'ho già detto
quando abbiamo approvato all'unanimità quella legge -, quindi
verremo in aula per fare qualche piccola modifica che l'attuazione
ci indicherà. Su questo settore noi abbiamo ottenuto e mantenuto
chiaramente tutte le risorse o, meglio, le identiche risorse che
avevamo tenuto negli anni scorsi sia per quello che concerne il
sostegno alla locazione, che è misura molto importante, sia per
quello che è l'ERP, sia per quella che è l'emergenza abitativa. Se
tutti poi, diciamo, siete convinti...io lo sono, credo che lo Stato
abbia fatto marcia indietro su quest'aspetto, abbiamo sentito
parecchie dichiarazioni in quest'ultimo mese: che lo Stato vorrebbe
rimettere delle risorse a disposizione delle Regioni per la casa,
quindi sia per quella che è l'emergenza abitativa, sia per quelle
che sono le sofferenze, cioè la morosità colpevole ed incolpevole.
Aspettiamo con ansia questo ragionamento, perché ricordo solo che
noi è quasi da due anni che non vediamo un centesimo dallo Stato,
mi sembra l'ultima volta che li abbiamo visti erano 57.000 euro su
5 milioni circa del fondo, così tanto per capirci anche
storicamente su qual è la situazione dello Stato rispetto a quella
che è questa tematica. Abbiamo dimostrato di crederci quindi, man
mano che lo Stato ha ritirato le proprie risorse, noi le abbiamo
integrate per mantenere in questi tre, quattro, cinque anni quel
limite totale dei 4.600.000-5.000.000 di euro; noi in questi anni
abbiamo sempre avuto un fondo che andava su questi importi, quindi
anche in momento di crisi, per la maggioranza, la casa è stata un
punto fermo.
Sul discorso poi delle opere rivolte alla sicurezza abbiamo
cercato anche qui di mantenere le risorse rivolte soprattutto al
miglioramento di certe situazioni. Posso parlare, diciamo, del
piano colate: è vero che noi avevamo fatto un ragionamento e,
vedendo il bilancio, sembrerebbe che non ci siano più le
risorse...parlo soprattutto con Gerandin, che conosce bene la
tematica...però nel discorso del mutuo Finaosta verso la legge 40,
se voi vedete, mi sembra l'articolo 25 della finanziaria, abbiamo
inserito anche la voce "piano di colate" proprio perché andiamo a
fare una pianificazione che rispecchi, perlomeno a grandi linee,
quella che era già stata programmata negli anni passati. Ecco, sul
mutuo noi credo che andremo ad impegnare, su quest'obiettivo, circa
una ventina di milioni di euro, lo avevo già detto in commissione
mi sembra, quindi nel triennio chiaramente va fatto un
ragionamento.
Sul discorso delle strade anche qui abbiamo delle criticità.
Viviamo in una regione di montagna, sapete perfettamente che poi
oggi ci sono normative che sono addirittura troppo restrittive
secondo noi tutti, perché ho parlato con tanti colleghi. Vorremmo
fare una legge sulla montagna che tocchi anche un po' quella che è
la sicurezza sulle strade, perché ormai arriviamo all'assurdo che,
se avviene un piccolo evento, noi dobbiamo isolare
obbligatoriamente intere località, con la contrarietà totale dei
cittadini che hanno anche difficoltà a capire questo tema. Ho
partecipato a tal riguardo anche ad un convegno organizzato dalla
Magistratura di Milano, sabato; è stato un convegno molto
interessante e faremo menzione di questo anche in quell'incontro
che io ho promesso al collega Rosset nell'ultimo Consiglio. Ho già
inviato una lettera a tal riguardo al Presidente della IV
Commissione per fare una giornata con tutti voi, dove possiamo
capire bene queste tematiche, perché a volte, senza nostra colpa,
non sappiamo alcune logiche, a volte - uso un termine forte -
perverse, che sono inserite in questa tematica. Ecco, quindi, qui
però abbiamo fatto la stessa scelta di quella fatta in merito alle
colate. Abbiamo inserito nell'articolo 25 della finanziaria un
rimando di finanziamento a quella che, diciamo, è la legge 40,
mutuo Finaosta
.
Su questa tematica noi avremo praticamente
programmato in quel senso un investimento di circa
16.700.000...saranno 19.200.000, però con onestà devo dire che
2.400.000 sono già somme per lavori già avviati, tipo la strada che
va ad Ayas, cioè questo è per dirvi le cose come stanno senza
giocare sui numeri, ecco. Le risorse che si dovranno pianificare
nel triennio quindi saranno di 16.710.000; è un principio
importante perché potremo finalmente fare dei ragionamenti rispetto
a delle criticità di modernizzazione straordinaria soprattutto che
abbiamo in alcune situazioni viarie regionali.
Un'altra cosa che abbiamo mantenuto sono le scuole, solo che su
questo il collega Laurent Viérin ha una visione un po' diversa. Si
può fare esattamente tutto meglio, io parlo per quella parte che
riguarda le scuole regionali e sugli interventi che noi andiamo a
fare, abbiamo mantenuto praticamente la questione...quelle
questioni che avevamo programmato Laurent...in maniera molto
serena, anche qui cioè abbiamo utilizzato maggiori risorse sul
fondo di Finaosta o, meglio, sul mutuo di Finaosta, la legge 40 e,
oltre a mantenere il discorso della scuola di Tzamberlet, abbiamo
potenziato il ragionamento...
(interruzione di alcuni Consiglieri, fuori microfono)
...no, ma ecco questo era per rispondere anche al collega
Nogara, nel senso che...
(interruzione del Consigliere Laurent Viérin, fuori
microfono)
...no, l'abbiamo mantenuta e in più Laurent...
(nuova interruzione di alcuni Consiglieri, fuori
microfono)
...un
lapsus
, Presidente, ma succede a tutti...il
ragionamento qual è? Che aumenteremo anche di 700.000 euro, perché,
come sapete, lì c'era il maneggio, quindi, se si fa un lavoro,
diciamo, fatto come si deve, come si farebbe a casa propria, si fa
quell'intervento cercando di risolvere anche gli altri problemi,
quindi con il trasferimento del maneggio, dopodiché abbiamo
inserito anche il secondo lotto del Liceo scientifico Bérard,
perché, se vi ricordate, nel mutuo Finaosta, legge 40, era previsto
solo il primo lotto. Abbiamo potenziato anche l'importo nella legge
40...Liceo scientifico Bérard...in modo che facciamo anche il
secondo lotto. Rimarrà un terzo lotto, che è meno importante a
detta dei tecnici, però per questi due primi lotti...abbiamo sempre
seguito i suggerimenti dei tecnici...vanno fatti nel prossimo
triennio, quindi abbiamo messo anche quello.
L'altra cosa importante se vi ricordate...il collega Laurent se
lo ricordava perché è un dibattito che abbiamo fatto insieme e
lavorato insieme per ridurre le spese della scuola di Issogne o,
meglio, le spese generali, che erano circa sui 15 milioni di euro,
me lo ricordo così a braccio, e con la scelta che abbiamo fatto
insieme di dire: "non facciamo più una scuola provvisoria per
demolirla dopo" e poi successivamente demolire, diciamo, altre
parti di edifici intorno al Comune...noi abbiamo fatto un
ragionamento di modificare l'accordo di programma, abbiamo tolto i
garage interrati, che costavano parecchie risorse finanziarie e
abbiamo fatto un ragionamento di fare una scuola definitiva che,
anziché costare 2.000.000, costerà 3.200.000, però ci farà
risparmiare circa 6.000.000-7.000.000, perché l'accordo di
programma col Comune parlava di circa 15 milioni. Noi a questo
punto abbiamo ridotto quest'accordo, perché, non facendo più i
parcheggi interrati, non avendo più spese per demolire la scuola
provvisoria e non avendo spese per andare a ricostruire la scuola
definitiva dove c'era adesso quella che dovevamo rifare, abbiamo
razionalizzato, quindi l'intervento sarà complessivo, ma avrà un
risparmio molto forte su quella che era l'impostazione di tre,
quattro anni fa. Oltretutto chi conosce Issogne...daremo anche una
migliore immagine, perché un domani, non ricostruendo più quelle
scuole dove sono oggi, apriremo la vista non solo al castello, ma
anche a tutto quello che è l'impianto della chiesa. Si avrà anche
un'immagine ambientale molto più decorosa. Come si suol dire, ho
dedicato un minuto a quest'intervento, perché è un intervento che è
stato condiviso anche con chi oggi è all'opposizione, in certi
momenti della nostra attività amministrativa, ma è un intervento
che dà l'esempio che, se si va a fondo su certe cose, si possono
fare dei grandi risparmi, con dei ritorni anche qualitativamente
maggiori se si tiene conto di vari settori.
Sulla scuola poi abbiamo - e qui è vero - ridotto qualche cosa
sul capitolo delle manutenzioni, però per noi rimane sempre un
discorso prioritario, perché, rispetto alle manutenzioni che ci
sono state segnalate sulle scuole regionali, nell'arco dei mesi
scorsi noi abbiamo inserito l'importo che era necessario,
altrimenti non avremmo potuto dire che stiamo cercando di fare una
razionalizzazione. Su questo quindi, come su un altro argomento che
dirò tra un momento che aveva sollevato il collega Gerandin,
l'impegno che se saranno necessarie alcune risorse per eventi
improcrastinabili, urgenti, cercheremo di trovare delle soluzioni
per dare risposta, questo in merito al capitolo delle manutenzioni
delle scuole.
Dopodiché su tutto il discorso degli interventi per rischi
naturali e quant'altro, noi abbiamo invece potenziato questi
capitoli e questi potenziamenti li vedete sul bilancio che avete,
perché vorremmo partire con una programmazione migliore, per dare
una risposta migliore anche agli Enti locali...Gerandin conosce la
legge 5...ma soprattutto vorremmo anche incominciare a fare quello
che si dovrebbe fare, ribadisco, in un'azienda o a casa propria,
incominciare cioè a pensare alle manutenzioni. Io credo che questo
sia un argomento delicato, ma sia un argomento che vada toccato,
perché non possiamo sempre pensare a costruire o a fare interventi
nuovi senza avere un programma nei prossimi anni per fare delle
manutenzioni programmate, questa è un po' una scommessa, lo so che
è difficile. È difficile, ancora di più in un momento di crisi come
questo, ma credo che nel futuro le pubbliche amministrazioni, i
Comuni, la Regione e quant'altro dovranno cominciare a fare un
pensiero di questa natura, cioè andare a fare interventi
soprattutto dal punto di vista manutentivo, non dico solo
ordinario, ma soprattutto straordinario, perché abbiamo ormai per
quello che riguarda il discorso dei dissesti...tutte le opere
realizzate e anche per quelle che sono le opere stradali...strade
regionali, quindi questo è un po' il nostro obiettivo...quindi
anche gli interventi che sono stati fatti in questi ultimi
anni...vi ricordo ultimamente quello all'inizio di
Pont-Saint-Martin che sale verso la Valle del Lys, avremmo
intenzione di farne un secondo proprio all'inizio di quella strada,
il discorso delle strade di Ollomont, il discorso ad Aymavilles,
dove ci sono tre curve molto pericolose e quant'altro, il discorso
di alcune altre segnalazioni arrivate dai Comuni... Ecco, sono
interventi che non è che sono opere nuove, sono opere di
manutenzione straordinaria che possono essere di interventi che
vanno anche nell'ottica dell'Assessorato di impostare sempre più
una formula che ci permetta di mettere, diciamo, nel settore del
lavoro pubblico le piccole opere, perché questo risponde anche a
questa logica che noi riteniamo sia importante. Da una parte
incominciare a pensare al discorso manutentivo, dall'altra, grazie
a questo, riuscire a mettere, diciamo, a disposizione del settore
edilizio valdostano, e non solo, un ragionamento di opere minori e
opere che permetteranno alle nostre aziende valdostane di essere
più competitive. Detto questo, io lascerei ancora un piccolo spazio
alle opere minori per le quali abbiamo mantenuto più o meno la
stessa cifra da 3.150.000 a 2.900.000 sulla legge 26. Anche qui
un'attenzione particolare quindi ai comuni, che ci permette di dare
anche una seconda risposta, che è sempre quella delle opere minori,
perché con questi 2.900.000 credo che riusciremo a cantierizzare
direttamente, nel 2014, circa 13, 14 interventi e su questo
chiaramente voi sapete che la legge 26 prevede opere fino ad un
massimo di 250.000 euro di lavoro. Sono quindi anche qui, come
abbiamo fatto negli ultimi tre anni, devo essere onesto e lo sapete
anche voi, per evidenziare un'azione che dia una risposta ai
Comuni, dia una risposta anche di maggior possibilità alle imprese
valdostane di essere competitive, ma anche dia una risposta, perché
queste opere sono collegate al discorso della "salvaprecari", e a
quelle che sono le persone che avevano lavorato nei cantieri
edili.
Ecco, quindi noi siamo riusciti negli intenti, poi oggi
discutiamo di un bilancio di previsione: non so cosa può succedere
tra tre mesi, o tra quattro mesi. Viviamo in una Repubblica
cosiddetta "delle palme", piuttosto che dire altri nomi, quindi
dobbiamo capire che oggi noi abbiamo programmato l'attività
dell'Assessorato che dà una risposta, direi continuativa, su questi
aspetti. Dall'altra, con onestà devo dire che due criticità ce
l'abbiamo e d'altronde, quando si taglia, bisogna fare delle
scelte: una è quella del FOSPI che Gerandin aveva sollevato nel suo
intervento, qui poi magari entreremo più specificatamente quando
discuteremo la finanziaria, l'articolo pertinente mi sembra che sia
il 14...ebbene, qui sinteticamente cos'abbiamo fatto? Già l'anno
scorso avevamo dilazionato i tre trienni ancora in esecuzione del
FOSPI in un altro anno. Anche con quest'operazione, come abbiamo
fatto l'altra volta, i dirigenti, prima di fare questa scelta,
hanno contattato i Comuni, che, diciamo, sono interessati da questi
tre programmi rinviati di un anno e quindi non è che sono stati
tolti, ma è stata rinviata la decorrenza del piano triennale di un
anno, mentre è stata sospesa la presentazione di quelli inerenti il
2013...dove Gerandin ha ricordato e ha detto:
"se non altro
avete messo un comma dove a questi Comuni andate a..."
,
giustamente l'abbiamo fatto, perché abbiamo la stessa sua
visione, quindi abbiamo fatto un ragionamento condiviso, ecco.
Soprattutto poi devo dire l'abbiamo fatto anche in maniera molto
concertata, quindi io non ho avuto nessun sindaco che è arrivato,
che era arrabbiato o quant'altro, perché sono persone che fanno
amministrazione, sanno i problemi, sanno che bisogna cercare delle
vie per uscire da questi problemi. In questo senso io la ritengo
una criticità e non un taglio definitivo, perché abbiamo cercato di
dare una risposta ad una criticità dilazionando i tempi.
L'altra questione è il servizio idrico integrato, sul quale va
fatto un ragionamento molto più, diciamo, preciso se vogliamo. Io
ritengo che sul servizio idrico integrato noi dobbiamo farci un po'
tutti autocritica. Mi rivolgo al collega Gerandin perché...qui
leggo per evitare di dire dati sbagliati, nel senso che poi uno mi
dica: "ma hai detto 10 milioni in più, 3 milioni in meno"...ecco,
il servizio integrato ci ha obbligato a fare una scelta: io dico
"obbligato" perché per il momento abbiamo ritenuto di fermarci per
riprendere un percorso, dal 2015, ma in base ad un ragionamento che
dobbiamo fare con i Comuni nell'ambito dell'anno 2014 per una
maggior razionalizzazione, perché dico questo? Perché dal 2009 ad
oggi sono già stati impegnati circa 100.000.000 sui 180.000.000 che
il piano prevedeva per finanziare impianti di depurazione:
50.000.000 di euro; acquedotti: 17.500.000; interventi comunali:
25.000.000; interventi urgenti dei Comuni: 7.500.000. Mentre per i
grandi interventi, le procedure di realizzazione sono in corso e
procedono secondo il programma, gli interventi più piccoli di
competenza dei Comuni sono in forte ritardo, e Gerandin lo sa. Su
25.000.000 di euro ne sono stati liquidati solo circa 9.500.000,
praticamente su 162 interventi previsti per i Comuni e già definiti
55 sono ultimati, ricordo che sono cinque anni che il piano è
partito, 72 sono in corso di realizzazione, 4 in corso di
affidamento, 14 in corso di progettazione ancora preliminare o
definitiva, 17 ancora da partire anche con le progettazioni. Voi
capite allora che in un momento dove bisogna razionalizzare il
bilancio, onestamente il sottoscritto non poteva che condividere
anche questo ragionamento fatto con i tecnici dell'Assessorato,
cioè noi qui dobbiamo riprendere un percorso con il CELVA, capire
le logiche e capire, diciamo, come andare a ridisegnare un
percorso, anche perché nel 2014 con 4 in corso di affidamento e 14
in corso di progettazione e 17 da definire, se i Comuni sono un po'
virtuosi, noi potremmo avere 35 interventi che partirebbero lo
stesso. Le incertezze sulle tempistiche di definizione ed
approvazione dei piani di subATO da parte dei Comuni suggerisce per
il momento quindi di non indicare somme specifiche per la loro
attuazione e di prendere tempo per ipotizzare una soluzione di
finanziamento diverso, quello che facevamo riferimento. Si tratta
quindi, ribadisco, di fermarsi un momento a capire cosa succede e
con i Comuni, insieme, riformulare un programma che sia
realizzabile in tempi certi, anche perché il nostro obiettivo
sarebbe di mandare avanti, vista la crisi, le cose cantierabili
perlomeno quello che riteniamo possa essere al più breve tempo
cantierabile. Sono state invece confermate, seppur in misura
ridotta, 500.000 euro all'anno - lo trova sul capitolo, ne abbiamo
parlato in Commissione -, anziché i 2.500.000, le risorse in
disponibilità al BIM per gestire gli interventi urgenti. La
riduzione è motivata anche dal fatto che i finanziamenti che
dovevano coprire l'emergenza o la rottura di tubazioni, in realtà a
volte andavano a finanziare interventi che di emergenza a volte si
poteva discutere.
Noi quindi vorremmo ritornare all'origine,
non ci siamo dimenticati di questo, abbiamo messo 500.000 euro per
le emergenze, ma di emergenze si deve trattare.
Qui con Gerandin posso condividere invece due pensieri, nel
senso che posso prendere anche un impegno, diciamo, come Assessore,
a pensare a quale azione verso i Comuni virtuosi, perché, quando si
fanno anche delle scelte, ci possono essere anche dei nei. In tutto
questo ritardo dei Comuni ci sono anche i Comuni virtuosi. Di
quelli che si sono ottemperati, cioè quei 55 Comuni o 55 interventi
che sono già stati realizzati i 72 in corso sono Comuni virtuosi e,
se hanno ancora un intervento da portare avanti, è chiaro che
potrebbero avere, diciamo, delle suggestioni dirette, perché
dicono: "vabbè, io ho fatto il mio lavoro, sono già stato solerte,
ho proceduto in quello che dovevo fare, adesso mi trovo bloccato
per un anno...non dico per colpa di altri, è sbagliato dire questo,
ma per una
impasse
generale". Ecco, io credo che, per
evitare questo problema che potrebbe sorgere, perché è chiaro che,
se i Comuni poi non ce lo comunicano, non sorge, ma se dovessimo
avere comunicazione a tal riguardo, io credo che noi dovremmo
ragionare che per i Comuni virtuosi, quelli che hanno ottemperato a
quello che era il programma, noi dovremmo ovviare le eventuali
problematiche che li riguardano nel corso del 2014, cercando di
allocare eventuali risorse necessarie. Voglio ricordare che non
saranno grandi risorse, perché alla fine se noi mettiamo o facciamo
un ragionamento su quelli che sono stati virtuosi rispetto anche a
quelle che sono le risorse del piano disponibili, non è che noi
dovremmo trovare nel 2014 grandi risorse. Anche su questo quindi,
come il discorso, diciamo, di prima, posso prendere un impegno
perché quei due nei che condivido, Gerandin...nel senso che ne
abbiamo parlato non solo in commissione, ma anche, diciamo, nei
momenti di pausa.
In merito invece a quelli che sono i tagli, proprio i tagli
concreti che l'Assessorato ha portato avanti uno riguarda la
disponibilità zero nei finanziamenti a sostegno dei beni
ecclesiastici; voi ricordate che c'erano 500.000 euro negli anni
scorsi...beh, qui ognuno deve tirare la cinghia, quindi anche qui
abbiamo dovuto fare un ragionamento, saranno solo 500.000 euro,
però abbiamo tolto questo finanziamento per il 2014.
L'altra questione è il discorso generale dei contributi, dove
rientrano anche i tetti in lose e qui è un argomento che dobbiamo
affrontare nel corso del 2014, che riguarda un po' tutto quello che
è il panorama dei contributi. Sul discorso dei tetti in lose noi
abbiamo una situazione, come tutti gli altri Assessorati, di una
parte che è già, diciamo, pronta ad essere finanziata, avendo
definito l'importo, perché voi sapete che c'è l'importo che noi
dobbiamo definire, quindi per una prima parte ci sono i 49 euro e
qualcosa, per la seconda parte, dal 1° gennaio al 5 - fatidica data
- ottobre 2013, quelli lì la Giunta dovrà definire con le risorse
che ha l'importo al metro quadrato. Lo faremo, ma onestamente va
rivisto insieme a tutto quello che è il panorama dei contributi a
fondo perso. Ecco, queste sono le due, diciamo, criticità più forti
o, meglio, tagli che l'Assessorato ha impostato.
Io credo - e avete potuto capire dalle parole e dall'intervento
che ho fatto - di essere stato corretto e soprattutto di aver
toccato anche gli aspetti magari che sarebbe stato meglio non
toccare...aspettarsi la domanda e poi giocare se la domanda non
veniva...non dirlo... Io credo che così si debba fare, perché
meritano un cenno di ringraziamento tutti coloro che hanno aiutato
il sottoscritto a preparare anche la proposta di quella fetta del
bilancio riguardante i lavori pubblici, quindi i dirigenti e anche
parecchi funzionari perché...voglio dire in maniera molto
onesta...a volte l'Assessore o il dirigente ha un ruolo, ma a volte
anche i funzionari ti danno delle idee, piccole o grandi che siano,
che poi se, diciamo, utilizzate nel miglior modo, poi si possono
sempre utilizzare meglio...ti permettono di sbagliar di meno.
Chiudo dicendo ancora due piccole questioni. Voglio solo vedere
di non aver dimenticato nessuno rispetto ai problemi sollevati
inerenti all'Assessorato dei lavori pubblici...Nogara sì...Gerandin
aveva toccato le colate, il FOSPI e il servizio integrato; Laurent
quello delle scuole, guardo solo, diciamo, i colleghi che hanno
toccato puntualmente le questioni. Ecco, io credo di aver risposto
un po' a tutti, poi se per caso non ho risposto a qualcuno, mi
riponga la domanda e sarò disponibile senz'altro a dare delle
risposte che ci riportino, diciamo, a quello che è un dibattito
corretto e sereno. Credo che sufficientemente contenta sarà la
Consigliera Fontana visto che sulla cassa non abbiamo toccato
niente, quindi le battaglie fatte da voi sono sempre state
battaglie che abbiamo condiviso, anche quest'anno le abbiamo
condivise. Grazie a tutti e a disposizione per eventuali
chiarimenti.
Président
- Merci. La parole à l'Assesseur Farcoz.
Farcoz (UV) -
Merci Madame le Président. Bonjours à
tous.
Je crois que dans un moment si délicat et important pour notre
Vallée nous devons tous tourner nos regards vers l'avenir. Il
serait trop simple donc de faire des comparaisons monétaires avec
le passé, tout en sachant que le bilan régional, dans sa
complexité, a eu des coupes évidentes. Donc est venu le moment des
choix, de l'opportunité qui est due à la crise, des priorités et de
la rationalisation. Se borner à faire des comparaisons liées au
passé, donc, ce n'est pas seulement une question de disponibilité
de l'argent, mais c'est une question de mentalité et de
philosophie: ou on peut avoir une attitude passive, et donc dire où
on a coupé, ou avoir une attitude active, et donc aller, tous
ensemble, dans la même direction pour comprendre où on doit
investir dans ces années, tout en tenant compte qu'on doit faire
des choix stratégiques pour notre futur.
Per quanto riguarda le scelte strategiche, che sicuramente
devono denotare una strategia per il futuro e stilare delle linee
guida...per quanto concerne la Sovraintendenza, abbiamo diverse
priorità: una è sicuramente quella di abbattere la dispersione
scolastica, che è un problema nostro, regionale, abbiamo dei tassi
maggiori rispetto al resto d'Italia e comunque rispetto al contesto
europeo, e forse denota non solo un disinteresse da parte delle
nuove generazioni dal punto di vista della scuola, ma anche forse
una poca appetibilità da parte della scuola e una poca concretezza,
che denota altrettanto un distacco dalla realtà. Pertanto, per
risolvere questa situazione dovremo sicuramente: iniziare a
lavorare a una didattica più motivante, compatibile con i criteri
nazionali; porre attenzione alle eccellenze, quindi valorizzare la
meritocrazia a livello scolastico; aumentare la responsabilità
individuale e sociale, quindi ridare un ruolo educativo e forte
alla scuola valdostana e una crescita professionale dei docenti,
attraverso un continuo e costante aggiornamento. Per quanto
riguarda la dispersione scolastica l'Unione europea mette a
disposizione diversi fondi e, proprio per combattere questa
dispersione, noi approfitteremo di questo momento per abbattere
questo tasso.
Pour ce qui concerne la langue française, le plurilinguisme, je
croix que la Vallée d'Aoste, en tant que "carrefour d'Europe" doit
avoir deux volets sur les langues: d'un côté, tenir compte de
l'histoire, de notre volonté d'être bilingues, mais, de l'autre
côté, aussi regarder l'opportunité des langues. Aujourd'hui les
langues nous permettent de nous ouvrir au monde et donc nous
devrons créer une école plurilingue qui va, en quelque sorte, à
exhorter l'apprentissage du patois, du français, de l'italien et de
l'anglais. Pour ce qui est du français...évidemment c'est aussi
l'ESABAC, qui donne l'opportunité d'avoir 2 diplômes aux écoles
secondaires. Pour ce qui est de l'école, c'est aussi important de
se borner sur la civilisation, sur la culture, sur l'histoire
valdôtaine et continuer le programme du patois à l'école, donc une
collaboration plus stricte avec la "Semaine de la francophonie" et
l'Alliance française.
Altro punto altrettanto fondamentale è l'avvicinamento della
scuola al mondo del lavoro, quello di cui appunto parlavamo prima,
la dispersione scolastica, quindi bisogna attuare un orientamento
mirato nelle scuole e sicuramente fare delle indagini per le scuole
secondarie che vadano nella direzione sempre più di abituare i
giovani ad essere più concreti, più legati al mondo reale (questo è
un progetto che portiamo avanti attraverso il piano giovani con le
attività produttive).
Per quanto riguarda queste richieste, pertanto, abbiamo previsto
tutta una serie di disposizioni che sono puntuali sul bilancio;
abbiamo aumentato - com'è già stato detto in questo Consiglio - la
dotazione ordinaria perequativa; abbiamo mantenuto, anzi
addirittura aumentato, per un incremento di personale, quello che è
il pagamento docente personale; abbiamo garantito l'insegnamento
della lingua tedesca nella vallata del Lys per il rispetto delle
diverse comunità appartenenti a questa regione; abbiamo...scusate,
qui bisogna fare una precisazione, perché ieri forse è stato un po'
travisato qual è il concetto di fondo d'istituto e le regole che lo
normano.
Consigliere Donzel, collega, quello che forse non è stato chiaro
è che i soldi, sì, sono regionali, ma le disposizioni del fondo
d'istituto sono date dal MIUR, dallo Stato. Pertanto, per noi,
secondo dei parametri molto chiari, avevano previsto un tasso di 1
milione 526; poi il MIUR, con le contrattazioni sindacali, ha
deciso che parte del fondo d'istituto doveva essere destinato agli
scatti di anzianità. Pertanto, noi, unica Regione d'Italia, abbiamo
deciso, proprio per consentire la programmazione in ambito
regionale, di anticipare il 30 percento, e quindi abbiamo
anticipato questi 500 mila euro proprio per consentire alle
scuole...a contrattazione finita, è stato deciso che il 50 percento
del fondo d'istituto sarà dato agli scatti di anzianità e il 50
percento come fondo d'istituto. Noi, pertanto, abbiamo messo questi
soldi sul bilancio, ma la decisione di come destinare questi fondi
non spetta alla Regione autonoma Valle d'Aosta, bensì è una
disposizione statale, i fondi d'istituti sono stati previsti e così
andremo in questa direzione.
Per quanto riguarda poi i libri di testo, è sempre stata una
priorità, nonostante ci sia stato qualche problema legato agli
uffici nostri e anche agli uffici delle segreterie delle
istituzioni, li abbiamo comunque garantiti per consentire uno
studio puntuale e attento. Per quanto riguarda le borse di studio
di convitti e istituti, non dimentichiamo il forte scopo educativo
che hanno queste istituzioni. Abbiamo garantito il fondo
all'Università della Valle d'Aosta; c'è stato un piccolo ribasso,
ma questo è dovuto al fatto che, con l'avanzo di amministrazione
creato negli anni precedenti, è possibile sicuramente diminuire.
Abbiamo poi valorizzato il Politecnico di Verrès, abbiamo
valorizzato quello che è il
Conservatoire
e la SFOM...credo
che in primavera, tarda primavera, appena finito l'anno scolastico,
si potrà avere il trasferimento del
Conservatoire
alla nuova
sede (la Torre dei Balivi).
Per quanto riguarda le borse di studio, abbiamo fatto un
ragionamento importante, che credo sia svincolato dalle
disponibilità di bilancio, ma qui abbiamo dovuto fare un
ragionamento filosofico, perché credo che la borsa di studio di
merito non deve essere un assegno di cittadinanza, ma deve essere
una borsa di studio che in qualche modo premi la capacità degli
studenti ad arrivare a degli obiettivi. Pertanto abbiamo
sicuramente valutato quello che è l'elemento base che è il criterio
di merito, indipendentemente dalla crisi economica, e sicuramente
fatto il punto su quello che è l'investimento che la Regione Valle
d'Aosta vuole fare nei confronti dei suoi studenti. Perché,
ricordiamoci, che le borse di studio sono un investimento: io,
Regione Valle d'Aosta, ti erogo una borsa di studio, affinché tu,
un giorno, potrai ritornare e dare il tuo
atout
alla nostra
regione dal punto di vista lavorativo. E un altro punto
fondamentale è quello che la Valle d'Aosta, sicuramente collocata
in un momento di competitività assoluta, deve far passare i propri
studenti, ovvero, se vogliamo continuare a sopravvivere, dobbiamo
smetterla con un'attitudine assistenzialista degli studenti, perché
ricordo che con 20 crediti al primo anno per accedere alla borsa di
studio era solo in Valle d'Aosta che si poteva arrivare, e pertanto
dobbiamo metterli nella condizione di essere competitivi, anche con
le altre regioni.
Per quanto riguarda poi la manutenzione degli edifici
scolastici, abbiamo aumentato la quota da 600 mila a 1 milione, con
il trasferimento agli Enti locali per tutto quello che concede la
sicurezza, la messa in sicurezza, e poi stiamo anche iniziando a
valutare quelli che sono i costi di gestione degli edifici
scolastici. L'Assessore Marquis inizierà una catalogazione
dell'efficienza energetica di tutti gli edifici pubblici e noi ci
inseriremo in questo studio proprio per capire dove si possono
abbattere i costi di gestione, che ora non sono indifferenti.
Per quanto riguarda poi il fondo sociale europeo, ricordo che
c'è sempre il Piano giovani, che in qualche modo va sicuramente a
favorire gli scambi tra gli studenti, a garantire il particolarismo
linguistico, l'internazionalizzazione e l'innovazione.
Per quanto riguarda il settore culturale, dei beni culturali,
quindi la Sopraintendenza, uno degli obiettivi è quello della
tutela attraverso interventi manutentivi sistematici e preventivi.
Per quanto riguarda le attività culturali, sicuramente andremo a
fare un'opera di razionalizzazione, ma terremo conto di quelle che
hanno avuto maggior successo e le riproporremo sicuramente alla
società valdostana. Per quanto riguarda i contributi a coloro che
fanno cultura, li riteniamo delle risorse fondamentali e, per
quanto possibile, manterremo tutti questi finanziamenti.
Sicuramente poi valorizzeremo quello che è il particolarismo
etnografico regionale, quella che è la tutela del paesaggio, e
sicuramente cercheremo anche di attingere il più possibile -
com'era già stato fatto in passato, e aveva portato parecchi
risultati - a quelli che sono i fondi europei (ALCOTRA,
eccetera).
L'obiettivo è quindi sicuramente quello di razionalizzare,
razionalizzare ovviamente con delle strategie e delle linee guida
chiare e, allo stesso tempo, di non aprire dei nuovi centri di
costo. Per quanto riguarda quindi puntualmente quello che è il
bilancio alla cultura, sicuramente daremo un'importanza non
irrilevante a quella che è la cultura scientifica. Il collega
Donzel l'altro giorno lo auspicava, e questo abbiamo fatto
attraverso le
Rencontres de
physique
, piuttosto che
l'Observatoire Saint-Barthélemy
de la
Fondation Clément
Filliétroz
, abbiamo cercato di continuare a dare quello che è
il finanziamento al Forte di Bard, come al castello Gamba,
rendendoci conto che le sinergie nell'ambito culturale valdostano
sono fondamentali; sinergie sia con gli enti e fondazioni, ma anche
con gli Assessorati, perché non dimentichiamoci che la
collaborazione tra Assessorati sarà il futuro di
quest'Amministrazione regionale.
Per quanto riguarda la valorizzazione del patrimonio religioso
abbiamo continuato a investire, tenendo conto dei momenti di
difficoltà. Una valorizzazione del nuovo teatro Splendor...in cui
inizieremo a prevedere delle attività che non siano solo in un
teatro che si apre una volta ogni tanto, ma che possa garantire una
produzione culturale puntuale ed attenta.
Per quanto riguarda poi tutti coloro che creano cultura sul
territorio: cori, gruppi folkloristici, bande, riconosciamo il loro
forte scopo educativo ai giovani della Valle d'Aosta e, pertanto,
cercheremo sicuramente di garantire quello che è stato dato in
passato. L'attività teatrale professionale, il teatro popolare in
patois, abbiamo tutto garantito, circa lo stesso che abbiamo dato
l'anno precedente, ovvero nel 2013, a quelle che sono le
associazioni culturali,
les sociétés savantes,
riconoscendo
il loro importante ruolo.
Per quanto riguarda poi i beni archeologici e i beni
architettonici, sicuramente abbiamo investito in quello che è il
castello di Aymavilles, il primo lotto di Quart; inizieremo a
investire nella Maison Lostan, in quello che è il castello Valleise
attraverso il progetto Phoenix, il castello di Ussel, il castello
di Issogne, a Saint-Martin-de-Corléans porteremo avanti il progetto
che dovrà cedere al primo lotto. Per quanto riguarda le
biblioteche, come già è stato giustamente ricordato, aumenteremo
quella che è la possibilità di investire per quanto riguarda i
fondi. Sicuramente andremo a riproporre le attività culturali
preminenti, quella che è
Babel, Châteaux en Musique, Aosta
Classica
, la settimana della cultura, la
Saison
, come le
mostre a fini IVA, come quelle anche quello a scopo gratuito. È
ovvio che andremo in una direzione di razionalizzazione, perché
credo che non sia più possibile spendere 200-300 mila euro per 2 o
3 giorni di manifestazioni; si cercherà di valorizzare quello che è
il contenuto senza creare indotti ulteriori, come possono essere
le... Sicuramente poi andremo a proporre quello che è il
Concours Cerlogne
, sicuramente quello che è il
Festival
du Patois
, che quest'anno toccherà alla Valle d'Aosta, e
inizieremo anche a valorizzare ancora di più quelle che sono le
iniziative a carattere etnico-linguistico.
Pertanto io non mi dilungo. Avremo modo in questi giorni di
approfondire nel dettaglio il bilancio. Credo che l'Assessorato
istruzione e cultura è in grado tranquillamente di garantire sia la
parte di istruzione, sia la parte culturale per quanto riguarda la
società valdostana. Vi ringrazio per l'attenzione.
Presidente -
Grazie Assessore Farcoz. La parola
all'Assessore Baccega.
Baccega (SA) -
Grazie Presidente. Buona giornata a tutti.
Voglio ringraziare i colleghi Assessori che hanno, con i loro
interventi, fatto un
excursus
piuttosto chiaro degli
indirizzi politici che vanno a condurre questo bilancio.
Io farò un breve intervento per fare altre riflessioni e,
magari, portare un ulteriore contributo rispetto ai tanti
interventi che si sono succeduti ieri, nella prima giornata di
approfondimento del bilancio di previsione 2014-2016. Voglio anche
dare alcuni chiarimenti, e ringrazio il Consigliere Bertschy che,
nel suo ultimo intervento ha, con la correttezza che lo
contraddistingue...l'onestà intellettuale...ha fatto chiarezza
sulla questione dei documenti dati e non dati. In realtà era chiaro
che i documenti che sono stati dati fin da subito alla commissione
erano i documenti che anticamente e nel passato erano stati dati
alla commissione competente; successivamente la commissione ha
richiesto ulteriori dati e abbiamo fatto lavorare gli uffici anche
il sabato mattina e con i tempi dovuti sono stati consegnati. Io
credo che il materiale messo a disposizione sia sicuramente servito
a fare gli approfondimenti e a valutare.
Voglio ricordare un po' l'
iter
di questo percorso che ci
porta oggi in Consiglio. Il Presidente e il sottoscritto...abbiamo
fatto un primo incontro con la commissione per rispondere alla
mozione, era un po' quello l'obiettivo di
quell'incontro...commissione che non è stata poi rilevata da
nessuna registrazione. Abbiamo incontrato più volte le parti
sociali, le associazioni, siamo tornati più volte in commissione e,
francamente, ero convinto che al termine di questo percorso si
fosse conclusa quella fase di concertazione, da una parte, e quella
fase di approfondimento, dall'altra, per quanto riguarda le
informazioni da dare alla commissione. Poi, quando nelle due ultime
commissioni consiliari, a seguito delle mie esposizioni, non mi è
stata fatta alcuna domanda...allora ho capito che era intenzione
dell'opposizione di riportare il dibattito in Consiglio
regionale...forse, per una questione di tempo, era meglio
approfondire in commissione...ma in realtà sui giornali si leggeva:
"Vi abbatteremo a colpi di emendamenti" e quindi, da questo punto
di vista, questo era un po' il senso.
Credo che sono stati molti gli interventi che facevano un po'
riferimento al passato. Qui è cambiato tanto, è cambiato molto, non
c'è più il PdL, non c'è più il centro-destra autonomista, c'è una
nuova maggioranza e bisogna che lo chiariamo, una volta per tutte:
c'è un nuovo programma, c'è una maggioranza autonomista federalista
e, sulla base di questo...ci tengo a sottolinearlo, perché ieri,
negli interventi, ho sentito troppi richiami al passato! Noi
vogliamo, con questo bilancio, che in qualche modo si guardi
avanti.
Qualcuno ha sottolineato che abbiamo fatto una "politica degli
annunci"...ebbene, io credo che l'unico annuncio che ho dovuto fare
è stato il blocco dei contributi a fondo perso, e certo non ne sono
stato entusiasta, vi assicuro che non è stata una cosa piacevole,
però era giusto farlo in quel momento - lo ha anche giustamente
sottolineato nel suo intervento il Consigliere Morelli - era
corretto e giusto operare in quel senso. La stessa cosa è un po'
stata sottolineata da tutte le associazioni che abbiamo audito e
che hanno partecipato alla fase di contrattazione: se non c'erano i
soldi era meglio sospendere a quel momento la possibilità di
presentare le domande. Va detto che la più parte dei colleghi che
sono intervenuti ieri, di opposizione e maggioranza, hanno
correttamente preso atto della situazione economica che si è venuta
a creare. Il 2012 è stato, per la Valle d'Aosta, l'anno terribile.
Io ho citato il Governo Monti nella mia relazione, giustamente non
ho voluto citare il Governo Letta, perché, dal mio punto di vista,
il Governo Monti è stato spregiudicato nei confronti della nostra
Regione e il Governo Letta deve ancora esprimersi su tante
questioni e, sulla base di questo, credo non possiamo dare un
giudizio...e poi era stato troppo impegnato sulle questioni
berlusconiane.
Devo dire che sulla base degli interventi che si sono succeduti
i tagli e i trasferimenti dello Stato li conoscevate molto bene,
soprattutto quelli che sedevano già in Consiglio nella scorsa
legislatura. Era stato chiaro lei, Consigliere Rosset, quale
relatore di maggioranza nella presentazione della relazione
dell'anno scorso: lei affermava che il clima di emergenza che ha
caratterizzato tutte le manovre finanziarie in questo quinquennio è
ulteriormente peggiorato quest'anno - parlavamo del 2012 - ed è
stata come una sorta di
via crucis
per le finanze. E poi
ancora diceva:
"Provo un profondo senza di amarezza e di sdegno
valutando quel crescendo di tagli che, con diverse modalità, ha
ridimensionato, senza mai attenersi al dettato statutario e alle
norme statutarie in materia finanziaria, il nostro bilancio
regionale".
Queste erano le sue parole. Le cose non sono
cambiate da allora sa? sono peggiorate! C'è un'altra affermazione
che mi ha fatto sorridere, Consigliere Rosset, quella in cui lei ha
voluto dire che l'intero bilancio è stato fatto dal
Presidente...non mi ha dato fastidio perché so che non è andata
così, e lo sapete anche voi! Il percorso è stato molto lungo, ci
sono stati tantissimi incontri, tra gli Assessori, i dirigenti
degli Assessori, i Coordinatori. Vi assicuro che è stato un
bilancio fortemente condiviso da tutta la Giunta, perché, come lei
diceva l'anno scorso parlando del bilancio, il clima è "un clima di
emergenza".
Ebbene, quest'anno si parla di "drammatica emergenza", perché
noi dobbiamo accantonare ulteriori 197 milioni di euro che devono
andare allo Stato, quindi siamo perfettamente in sintonia: quello
che è successo l'anno scorso è peggiorato quest'anno...però devo
dire, onestamente, che i diversi interventi che si sono succeduti
questo l'hanno sicuramente sottolineato. Si è detto che è mancata
coesione da parte della Giunta in commissione...vabbè, questo può
anche succedere, soprattutto per noi Assessori di nuova nomina che,
magari, non eravamo pronti ad entrare nella "fossa dei leoni", ma
da questo punto di vista sono sicuro che...un po' l'inesperienza,
un po' la tensione della prima volta...siamo pronti a migliorare.
Lei ha affermato anche che la Valle d'Aosta è delusa...io le dico
invece quest'oggi che la Valle d'Aosta è divisa, la Valle d'Aosta è
divisa da una battaglia politica che ha la sensazione di essere un
derby Pisa-Livorno, per non citare altre due città che si odiano. È
divisa sui posti di lavoro, è divisa nei Comuni, la gente è divisa
sulla questioni della politica, pesantemente divisa, troppo divisa!
E questo lo dico assumendomi anch'io la responsabilità di moderare
i toni, di guardare alle cose più serie, nella consapevolezza di
stare su due fronti differenti, ma guardando le cose da fare.
Torniamo al bilancio e, parlando più che altro a coloro che
l'anno scorso erano presenti in questa sede, il Consiglio regionale
aveva approvato un bilancio...l'ho detto nella relazione...un
bilancio di transizione. Quest'anno il Consigliere Chatrian ha
concluso il suo intervento, il suo interessante e corposo
intervento dicendo che in questo momento "bisogna tamponare". È
vero, noi crediamo però di avere fatto qualche passo in più
rispetto al tamponamento. Ci sono solo 1.000 e 77 milioni in
preventivo, questo è vero, ma è altrettanto vero che qualche mossa
e qualche nuova strategia per rilanciare l'abbiamo fatta! I
finanziamenti europei non sono iscritti a bilancio, i 42 milioni di
investimenti estrapolati dal mutuo di 371 milioni di Finaosta vanno
a finanziare ulteriori investimenti sul territorio, strade, colate
da detriti; i 75 milioni del 2014 sulla gestione speciale di
Finaosta, di cui 42 milioni di nuovi interventi di gestione
speciale, sono i nuovi elementi del bilancio che non compaiono nel
bilancio, ma sono spese che saranno fatte e prodotte nell'arco del
2014. Scusate...
Ritornando ai contributi, sui quali sono stato bacchettato
perché ho scritto:
"presunta eliminazione di contributi a fondo
perso"
...e infatti è testimoniato che in molti settori i
contributi si sono mantenuti, magari ridotti, magari ottimizzati,
rimodulati, come abbiamo detto, però c'è stata, nel percorso di
confezionamento conclusivo del bilancio da parte della Giunta,
quell'attenzione, recependo tutta una serie di indicazioni che
arrivavano dalle associazioni, che arrivavano anche dai
Consiglieri.
Il bilancio di gestione...avete sottolineato più volte
l'esigenza di poter avere un bilancio di gestione...il bilancio di
gestione è sicuramente un atto successivo che si dovrà sviluppare
nei 30 giorni successivi all'approvazione del bilancio di
previsione. Sarebbe un assurdo consegnare un bilancio di gestione
ora che, in realtà, non c'è ancora l'approvazione del bilancio di
previsione, e questo è anche previsto dalla legge.
È stato sottolineato che abbiamo enfatizzato un pareggio di
bilancio e sottolineato che non è stata incrementata la pressione
fiscale...sono elementi che vanno sicuramente rimarcati, perché il
mutuo Finaosta di...no, non dico a lei, qualcun altro l'ha
detto...il mutuo di 371 milioni non incrementa il costo degli
interessi in questo caso, il mutuo era già fatto, è stato solo
rimodulato, l'importo rimane quello.
L'hanno detto tutti i miei colleghi nei vari interventi: abbiamo
cercato di fare del nostro meglio per dare alla Valle d'Aosta quel
livello di buona vivibilità che ci è riconosciuta in tutta Italia.
Fatemi spendere una parola su Aosta...la classifica che è uscita
lunedì sulla vivibilità delle città capoluogo conferma il 9° posto
nella classifica delle 109 province, e devo dire che è un risultato
soddisfacente, un risultato laddove proprio sulla città di Aosta si
concentrano tutte le situazioni di forte disagio e di grande
disagio sociale...quindi devo dire che aver mantenuto il 9° posto
rispetto all'anno prima è un grande risultato e fa bene alla città
di Aosta, ma fa bene all'intera Valle d'Aosta. Questo conferma il
fatto che le risorse che mettiamo a disposizione della città
capoluogo sono risorse importanti, senza dimenticare che nella
città capoluogo abitano 37 mila persone, un terzo di tutta la
regione.
Prima di concludere, due parole ai "democratici non tranquilli",
ossia i due Consiglieri Cinque Stelle, che una cosa hanno
chiaramente sottolineato: per loro, il fondo perduto non serve
proprio a niente, e hanno indicato il sottoscritto come il curatore
fallimentare di questo bilancio. Beh, un po' per fatto personale,
un po'...io credo che prima di parlare ognuno deve fare in casa
sua, in casa propria, l'esame di coscienza, se in casa propria le
cose le può dire o forse è meglio che non le dica...e qui mi fermo.
Certi show non ci piacciono proprio!
È vero, quindi, che si sono fatte delle decise riduzioni, dei
tagli, ma tutti ponderati, tutti calibrati, tutti fatti in modo
che, come hanno detto i miei colleghi, i servizi non fossero
intaccati, che le risposte potessero essere date ai nostri
cittadini. Molte cose non si potranno più fare...ebbè, certo,
qualche mostra in meno, qualche manifestazione in meno, qualche
incarico in meno, qualche contributo in meno...però, con più
attenzione, puntando sulla qualità, credo che si possano dare le
importanti risposte che abbiamo dato finora; anche sul welfare e
sulla sanità - l'ha detto molto bene il collega Fosson - si possono
ottimizzare i costi senza intaccare efficienza, economicità e
qualità.
Con tanta umiltà, e con altrettanta consapevolezza, dico che si
è fatto un lavoro egregio per la nostra Regione; con il
raggiungimento dell'accordo sul Patto potrebbe ancora migliorare. I
problemi ci sono, vanno affrontati con senso di responsabilità e
noi, su questo piano, faremo del nostro meglio. Grazie.
Presidente -
Grazie. La parola al Presidente
Rollandin.
Rollandin (UV)
- Merci Présidente.
Les réponses ponctuelles des collègues Assesseurs et les
conclusions qu'ont étés présentées par l'Assesseur compétent je
crois qu'elles donnent déjà une réponse à la méthode qu'a été
utilisée pour arriver à ce résultat; un travail choral fait dans
son ensemble, en sachant qu'on devait prendre responsablement des
mesures qui, évidemment, ne sont pas les plus populaires, entendu
dans le sens de donner une réponse exhaustive, comme hier, dans
tous les domaines.
Je crois que le travail qu'a été fait a été un travail
remarquable, dans le sens que le budget 2014 et pour les années
suivantes tient dans la due considération, avant tout, l'écoute
faite, la collaboration des associations, des organisations
syndicales et du monde industriel (qui a été entendu deux fois
avant d'arriver à la conclusion du budget) et je crois que dans ce
sens les différentes mesures ont été expliquées, on a donné de
bonnes raisons pour communiquer et dire quel était l'engagement
qu'on allait présenter.
Je crois que quelqu'un aura pu voir quel est le décalage entre
ce qui est le 2014 comme on l'a présenté, le budget 2014, et ce qui
était le pluriannuel approuvé avec le budget 2013 (chaque année on
approuve le budget de l'année qui viendra et le triennal): dans le
programme des trois années, malheureusement, ce décalage a été de
plus en plus extraordinaire, compte tenu du fait qu'on n'avait plus
de certitudes, on n'a plus la possibilité de dire: "bien, on va
programmer aussi pour 2014, 2015, 2016". On fait des programmes
dans certains domaines, dans les travaux publics, dans certains
engagements, mais pour le restant, n'ayant pas cette certitude, on
n'a pas la possibilité de faire - comme quelqu'un l'a dit - des
programmes à long terme, étant donné que, comme j'ai déjà eu
l'occasion de dire, malheureusement on n'a plus eu la possibilité
d'avoir un système qui puisse imaginer que les règles soient
respectées et, en plus, ici on n'a pas évoqué le fait qu'au niveau
national pas seulement on discute encore et on met encore en doute
l'existence des Régions à Statut spécial, mais on met en discussion
les Régions!
"Le Regioni vanno abolite"...parola di
Governatore
...hier, dans une déclaration officielle d'un
collègue du Sud. Alors, dans le moment où on est en train de
prévoir, par la Loi de stabilité, un secteur, des interventions sur
les Provinces...problème qu'on n'a pas, étant donné qu'on n'a pas
la Province, la plupart...je ne dis pas dans cette salle, mais
ailleurs l'oublient et, surtout, oublient que les fonctions de
Provinces sont exercées par la Région, ce qui entraîne pas mal de
problèmes, comme l'avait rappelé le collègue Gérardin l'autre jour.
Je voudrais rappeler que le système que nous avons à gérer est un
système très, très difficile. Et je crois que dans ce sens on a
essayé de donner une réponse la plus équilibrée possible, compte
tenu de deux aspects qui sont à la base de la composition du
budget: les recettes et les investissements et les prêts
obligatoires. Dans ce sens, je crois qu'on a essayé de mettre en
évidence les différentes possibilités que nous avions.
Per quanto riguarda le entrate, credo che sia giusto spendere
due parole per il riparto fiscale, soprattutto partendo da un
sistema che tutti hanno riconosciuto essere ancora inserito in un
momento di crisi; crisi che - voglio ricordare - non è del 2010, è
del 2008...è stato detto 2010...comunque, nel 2008 è partito il
problema della crisi. Noi, dal bilancio 2009, abbiamo speso più di
100 milioni per sostenere le famiglie e le imprese. Questo è stato
fatto e mantenuto ancora oggi, malgrado ci fossimo detti dal 2010:
"speriamo che per l'anno prossimo non ci sia". Siamo nel 2014 e
credo che quello che è successo altrove, fuori dalla regione, si
sta abbattendo sulla Valle più forte, perché noi sentiamo la crisi
in ritardo rispetto agli altri; l'abbiamo risentita in ritardo, e
questo che si sta avvicinando. Il 2014, credo sarà l'anno peggiore
in assoluto. Questo non è detto da me, ma detto da osservatori che
sono la Banca d'Italia ed i vari organi che monitorano regolarmente
quelli che sono gli avvenimenti.
Ora, partendo dal riparto fiscale, vorrei ricordare due aspetti
su questo tema: il riparto fiscale è stato ottenuto grazie a una
contrattazione che teneva conto del riparto precedente, arrivando a
ottenere su una serie di imposte i 10/10, e voglio anche ricordare
che questo è stato fatto con una norma di attuazione. Il fatto che
ricordava il collega Viérin, che nel bilancio del 2011 ci fosse già
l'importo che serviva per coprire le spese dello Stato...ma è solo
in quel termine che è inserito nella legge annuale...la nostra
norma è una norma di rango superiore, essendo norma di attuazione,
e quindi, a differenza di quello che succede per Trento e Bolzano
in cui le modifiche possono essere fatte anche unilateralmente e in
modo improvvisato con legge ordinaria, per quanto riguarda il
nostro riparto fiscale non può essere fatto, e pertanto non può
essere modificato in questi termini. Questo non lo dico io...lo
dicono, credo, tutti quelli che hanno seguito questa parte, e
questo è molto importante da dire, perché spiega anche le
motivazioni per cui certi passaggi noi dobbiamo farli ed è la
ragione per cui abbiamo sollecitato che ci sia la norma di
attuazione, per poter inserire le nostre possibilità operative
nell'ambito di questo.
Poi abbiamo cercato, per quanto riguarda le entrate, di guardare
con massima attenzione i fondi europei: noi stiamo seguendo le
ultime fasi del riparto di questi fondi europei che, da quello che
è stato detto, tecnicamente porterà, per quanto riguarda il
prossimo settennato 2014-2020, una cifra che dovrebbe essere -
sottolineo "dovrebbe essere" - leggermente superiore a quella del
precedente settennio; il che ci conforta, quindi potrebbe essere un
modo per mantenere non solo questi fondi, ma addirittura per
aumentarne la portata. Poi abbiamo dovuto tener conto...e questo lo
dico in modo...perché altri lo hanno sottolineato...anche dei fondi
nazionali, laddove noi possiamo ancora avere una partecipazione -
perché credo sia stato sottolineato - in molti settori, noi, non
solo non siamo inclusi...ma c'è il danno e la beffa! Nella Legge di
stabilità si chiedeva che ci fosse una partecipazione al fondo
sanitario anche della Regione Valle d'Aosta che non partecipa al
riparto! Questo è stato un altro assurdo, per cui noi abbiamo
presentato un emendamento a questo titolo.
Ora, date queste tre annotazioni, noi abbiamo il pacchetto delle
entrate che è stato ben spiegato dall'Assessore e abbiamo quindi
fatto un programma...che qualcuno ha definito un "programma di
galleggiamento", potete definirlo come volete...sicuramente è un
programma che è strategico nell'ambito di quello che si è voluto
fare, tenendo conto di cambiamenti che sono stati obbligatori.
Noi, sicuramente, non andiamo a dire che abbiamo la possibilità
di fare, in tanti settori, delle programmazioni molto lunghe,
perché non sappiamo da un anno all'altro quali saranno le entrate e
non sappiamo quindi, di conseguenza, quali possono essere i
possibili interventi a questo livello. Per fare questo noi
abbiamo...come detto dal collega La Torre che aveva elencato una
serie di leggi...noi abbiamo le leggi di settore che devono essere
rifinanziate: alcune sono state leggermente diminuite, altre sono
state riviste, e abbiamo detto di leggi che dobbiamo rivedere, come
modo e approccio, per quanto riguarda quello che era il
funzionamento fino a ieri (e questo è l'impegno che ci siamo presi,
e di farlo nel più breve tempo).
Poi abbiamo anche evidenziato tutta una serie di risparmi che
sono stati fatti: abbiamo detto "risparmi" perché in alcuni casi la
contrazione della spesa - come hanno spiegato bene i singoli
Assessori - non vuol dire che si riducono i servizi, vuol dire che
si riducono alcune modalità operative che portavano a delle spese
eccessive, senza contare che l'approccio è sempre stato quello di
avere confronti anche con quello che succede a livello nazionale e
come vi sia una partecipazione progressiva, legata al reddito (e
questo è un altro aspetto). È oggi in discussione la nuova ISEE e
speriamo che venga approvata il più presto possibile. La nuova ISEE
darà la possibilità di tenere nella dovuta considerazione quelle
che sono le situazioni delle singole realtà, in modo da poter
predisporre degli atti che vadano a premiare, da un punto di vista
degli interventi, quelle che sono le situazioni dei meno abbienti,
quelli che hanno veramente diritto, perché altrimenti qui il
discorso non può più funzionare, soprattutto a livello di
programma.
Ora, noi, in questo ambito - l'altro punto che tengo a
sottolineare è il rapporto con le altre Regioni a Statuto speciale
- noi, con le altre Regioni a Statuto speciale, che distinguo in
due branchie...la prima, la Sicilia e la Sardegna, con cui è
difficile avere un confronto, perché hanno un sistema che sfugge a
quelle che sono le modalità di paragone possibile a livello di
bilancio...mentre con le due Province autonome, quindi con Trento e
Bolzano, e il Friuli, noi abbiamo dei contatti regolari, sia
tecnici che politici. Abbiamo avuto ufficialmente degli incontri -
che si sono svolti a Merano - con tutte le Regioni del Nord per
firmare dei documenti che andavano nella direzione...per esempio
della difesa della montagna, e la politica della montagna trova un
suo sbocco a livello sovranazionale con la macroregione alpina (che
qualcuno ha voluto ricordare); quindi abbiamo dei rapporti e dei
confronti anche per capire quali sono le logiche di spesa e le
logiche d'intervento. Non abbiamo condiviso alcune situazioni
perché i nostri Statuti, come i nostri sistemi finanziari, sono
diversi, e quindi dobbiamo tener conto di questa differenza pur
sapendo che il confronto è sempre stato alla base di quelli che
sono i nostri rapporti, e non ci sono mai state delle difficoltà
sotto questo profilo.
Voglio ricordare a questo proposito una Regione che noi citiamo
sovente...ed è bene farlo, oltre a Bolzano e Trento...il Friuli,
nel bilancio che approva quest'anno...per gli investimenti c'è
zero; tutto quello che è bilancio, è per mantenere i servizi e per
mantenere quelle che sono le spese obbligatorie.
Bolzano...sicuramente è stato citato il rapporto che si è
tenuto...sì, all'impresa...noi abbiamo sicuramente apprezzato
alcune cose. Teniamo conto anche che - com'è stato detto - sono
realtà che sono molto più avanzate e privilegiate, con una serie di
imprese di alto livello che noi, purtroppo, non abbiamo...ma non
credo sia per colpa nostra, credo sia anche per una situazione
oggettiva di diversità di strutturazione che parte da lontano e nei
vari settori ha avuto sicuramente uno sviluppo molto più positivo.
Stiamo cercando di farlo in tutta una serie di ambienti, dal
settore degli impianti a fune - com'è stato ricordato -, ai settori
delle aziende...noi, per le singole aziende, abbiamo questo tipo di
rapporto e lo manteniamo.
Ora, il fatto che ci siano da parte della Regione interventi
importanti, attraverso i quali noi continuiamo ad alimentare i vari
settori, vedasi il settore della cultura...prima l'Università della
Valle d'Aosta aveva un intervento statale importante all'inizio;
poi, negli anni, si è ridotto, perciò praticamente oggi
l'Università è a totale carico della Regione e, in più, abbiamo la
convenzione con il Politecnico di Torino che ha un grosso impatto,
con una convenzione che dà dei risultati importanti a livello di
ricerca e innovazione, che credo siano un punto di riferimento per
una strategia vincente...quella è stata una strategia che ci può
portare ad avere dei risultati molto, molto importanti.
Credo quindi che abbiamo dato, in questi anni, la possibilità di
ottenere dei risultati anche attraverso la collaborazione - che
abbiamo sempre cercato di avere - dei Parlamentari che di volta in
volta si sono succeduti, anche con i Governi. Ora, il rapporto con
Roma...io vorrei dire che il rapporto con Roma è sempre stato molto
difficile, lo è ancora di più in questo momento. Voglio ricordare
che in questi ultimi anni sono cambiati i Governi, ogni 6-8 mesi
c'è una crisi, ogni volta che si va a discutere di alcuni temi il
problema è: "io parlo adesso, però non so se ci sarò più fra...",
quindi la logica con cui si lavora è sempre precaria. Anche adesso
il Governo Letta deve andare a una nuova fiducia, l'11 o quando
sarà, quindi anche oggi siamo con un Governo che, di fatto, aspetta
di essere riconfermato; tutti parlano già di nuove elezioni, di
quello che sarà...voi potete capire in che ambiente e come questo
può avvenire a livello di rapporti con quello che è lo Stato, col
quale, credo, si debba fare una riflessione!
Ora, noi siamo partiti da un riparto fiscale che ha dovuto
rinunciare all'IVA d'importazione...ecco, io vorrei che su questo
si ricordasse che quando c'era l'IVA d'importazione...siccome
alcuni qui si ripetono, vorrei ripetermi anch'io...sull'IVA
d'importazione noi eravamo regolarmente ripresi sul fatto che noi
avevamo dei fondi che non ci spettavano, che questo doveva essere
eliminato, che avevamo troppi soldi...lo dico perché è scritto nei
verbali di quest'aula, perché qualcuno, ancora in tempi non molto
lontani, ribadiva che noi avevamo più di quello che dovevamo avere.
Oggi, che ci sono state queste decurtazioni, non corrette, perché
questo è l'aspetto peggiore che impedisce la strategia, impedisce
la programmazione, impedisce di fare, in qualche modo, un lavoro di
visione d'insieme per il futuro...è proprio il fatto che,
regolarmente, ogni tre mesi viene imposta una nuova tagliola! Oggi
si parla di nuovo di altre somme che dovrebbero essere, da parte
dello Stato, e quindi da parte del Governo...che verranno
ripartite, di nuovi interventi da ripartire tra tutti...adesso voi
mi spiegate come si fa a programmare in questo modo? Noi siamo
passati in un anno, da una ripartizione in base alla "95" che era
di 35 milioni, siamo passati a 155! E senza che si capisca la
logica, anzi, avendo gli stessi tecnici che dicono che questa
logica è scorretta, per cui bisogna rivederla, ma per rivederla
bisogna che ci sia anche la parte politica che sia compatta. Credo
quindi che noi viviamo sicuramente in un periodo molto difficile e
credo che...ringrazio tutti quelli che sono intervenuti, anche per
aver correttamente spiegato che questa situazione ha questo
limite.
Il modo con cui c'è un approccio, il modo di vedere quello che è
il futuro, guardando anche all'altro aspetto - e concludo - che si
riferisce al tema delle partecipate...su questo c'è una discussione
in atto, quindi non entro più nel merito. Credo che le partecipate
siano sicuramente in grado di dare contezza di quello che è il loro
lavoro, ci sono dei consigli di amministrazione che hanno
lavorato...perché non è che le partecipate sono a gestione diretta,
sennò non terremmo i consigli di amministrazione... Questo credo
sia da ricordare: le partecipate sono sicuramente in grado di dare
le spiegazioni, come hanno già fatto, su tutto quello che è il modo
di lavorare, il metodo e la trasparenza, e credo che ci sarà la
possibilità di intervenire su questo, in modo che, se necessario,
si faccia una riflessione corale, che garantisca a tutti la
possibilità di operare nel massimo rispetto di quelle che sono le
prerogative del Consiglio, della Giunta e dei consigli di
amministrazione. Io credo che questo vada nella logica di avere un
confronto sereno che permetta di riappropriarci di un modo di
lavorare che eviti i sospetti, eviti i dubbi, eviti il detto-non
detto (che è la cosa peggiore). È meglio chiarire le cose in modo
che non ci siano problemi, come abbiamo fatto per il bilancio
regionale: proponendo nella passata legislatura la presenza della
Sezione della Corte dei Conti, abbiamo dato a qualcuno la
possibilità di "fare le pulci" su tutto quello che succede ed è
stato un bene. Noi non abbiamo paura di avere questo confronto, di
fare in modo che su tutte le società partecipate ci sia chiarezza
nelle modalità di operare e la massima trasparenza, questo lo dico
con tutta tranquillità; quindi, al di là di quello che è il momento
in sé, noi su questo siamo perfettamente d'accordo che questo
confronto abbia la possibilità di...
Detto questo, noi riteniamo che questo bilancio sia un bilancio
che con equilibrio dà spazio e dà sicuramente delle certezze che
altri bilanci non hanno; dà la possibilità di venire incontro a
tante tematiche che sono state qui evocate e a cui diamo delle
risposte; è un bilancio che ridà fiducia. È un bilancio che
mantiene quell'attenzione nei confronti di quelle che sono le
situazioni più in difficoltà. Qualcuno ha detto che noi abbiamo
avuto la possibilità con "l'anticrisi", di entrare a
sostegno di tutte le medie e piccole imprese...in tempo, noi
l'abbiamo fatto in tempo non sospetto questo, quando era
all'inizio!
La cosa che ci dispiace ancora, tornando al raffronto con
Bolzano, è che il costo del denaro in Valle d'Aosta sia sempre di
3-3,5 in più di quello che succede da altre parti. La spiegazione
che ci hanno dato le banche è che l'affidabilità delle nostre
imprese...io dico quello che...abbiamo fatto delle riunioni
specifiche con tutte le banche per cercare le spiegazioni,
soprattutto per chiedere...perché teniamo conto che noi diamo i
soldi alle Confidi, per le garanzie abbiamo continuato a
darli...quello che pochi forse mettono in evidenza...che, se non ci
fosse stato il sistema Confidi, tutto il sistema del finanziamento
non sarebbe stato possibile! Non c'era la possibilità di averlo!
Attraverso il Confidi c'è la garanzia del 75 percento, perché sennò
le banche non danno più un euro, non danno più un euro! E questo
che non riusciamo a far passare, che le banche comunque negli
accordi che fanno con le Confidi...è un impegno che ci siamo
ripresi, perché adesso c'è stata anche lì, nelle Confidi, una
semplificazione del sistema, proprio perché con la nuova
applicazione del sistema per la regolamentazione degli affidi c'è
stata questa semplificazione. Noi chiederemo e faremo il massimo di
attenzione per cercare di togliere questo...i risultati non ci sono
perché con le banche, ripeto...loro vanno a dire che il
rating
...ma vi immaginate come possa fare una piccola
impresa il
rating
? È una roba impossibile! Allora le
valutazioni sono soggettive, e questo è quello che elimina la
possibilità di intervenire a favore delle piccole e medie imprese
nel modo che, praticamente, darebbe un ulteriore risparmio su
quelli che sono i fondi messi a disposizione.
Credo quindi che, per quanto ci riguarda, questo bilancio è un
bilancio di grande fiducia, è un bilancio che non è sicuramente in
grado di...e non vuole illudere la gente, ma vuole riportare, con
le norme che abbiamo illustrato, a quello che sarà il futuro. Già
nel bilancio 2013 - qualcuno l'ha ricordato - noi avevamo
specificato che c'era questa difficoltà; nella relazione di chi
aveva illustrato il bilancio 2013 c'erano queste tematiche, erano
evidenti le difficoltà, già allora... Purtroppo con quel
bilancio...non so se sia tutto lì, quel bilancio - il bilancio
fatto in un modo piuttosto che in un altro - sicuramente quando si
fa un bilancio ci possono essere dei malintesi, però non era
sicuramente il momento del bilancio la causale di una serie di
prese di posizione, perché non dimentichiamo che...poi lo dico,
perché ho dovuto gestire quel periodo in cui chiaramente c'erano da
fare dei tagli e bisognava comunicare...già nel 2013, quando
abbiamo dovuto gestire il discorso delle associazioni, il discorso
dei cori, il discorso del ricambio di tutte le tute, di tutte le
divise...chiaramente abbiamo dovuto fare dei tagli, che già in quel
bilancio c'erano, c'erano, nel bilancio c'erano, e vi posso
garantire che questo non è stato facile! Credo quindi che questo
sia un bilancio onesto, serio, che mette in evidenza le difficoltà,
chiarisca che ci sono problemi, che portano a modifiche anche
legislative e che dovranno essere indirizzate a mantenere un
supporto, che non sarà più come prima, ma viene comunque mantenuto,
e questo credo sia nella logica della collaborazione che c'è sempre
stata con tutti i settori operativi. Grazie.
Si dà atto che dalle ore 11,00 presiede il Vicepresidente
André Lanièce.
Lanièce (Presidente)
-
Grazie.
Allora, dopo le parole del Presidente, procediamo con l'esame
dell'allegato, pagina per pagina. Ha chiesto la parola il
Consigliere Donzel, ne ha facoltà.
Donzel (PD-SIN.VDA)
-
Scusi Presidente, le
chiederei la cortesia di cinque minuti di pausa, per consentire
alla minoranza di fare un attimo il punto della situazione.
Poi le vorrei far pervenire una richiesta anche personale, da
parte mia. È stato molto interessante ascoltare le repliche di
tutti gli Assessori, ma non tutti gli Assessori hanno avuto la
capacità del Presidente Rollandin di rispondere in maniera
generale. Alcuni hanno chiamato più volte in causa il mio nome e,
personalmente, credo anche quello dei colleghi. Per cortesia non mi
sono appellato ogni volta all'articolo che consente di intervenire
per fatto personale, perché era giusto: sono stati cortesi loro ad
ascoltare noi ed era giusto che noi ascoltassimo loro; però,
siccome alcune cose che sono state riferite mettendoci il mio nome
non sono corrette e non rispondono al vero, bisognerà che, mentre
noi facciamo cinque minuti di pausa, la Presidenza rifletta su come
si può ovviare a questa situazione, perché o noi interrompiamo ogni
volta la discussione, come prevede il Regolamento, e diciamo:
"fatto personale, fatto personale", o si diventa bravi come il
Presidente Rollandin che non cita nessuno e ci racconta le cose
come vanno raccontate...sennò su questo bisogna trovare un accordo,
perché noi non possiamo essere chiamati in causa e non avere il
diritto di intervenire, di rispondere puntualmente, soprattutto
quando vengono dette delle cose assolutamente non corrispondenti a
quello che noi avevamo espresso!
Presidente
- Durante il dibattito, su qualsiasi pagina,
sicuramente potete intervenire e ribadire la vostra posizione.
Avrete la possibilità tutto il giorno di parlare, per cui penso che
durante gli interventi potrete dire: "io ribadisco la mia
idea"...
Il Consiglio è comunque sospeso per cinque minuti, su richiesta
del collega. Grazie.
Si dà atto che la seduta è sospesa dalle ore 11,27 alle ore
11,43 e che dalle ore 11,44 riassume la presidenza il Presidente
Emily Rini.
Rini (Presidente)
- Possiamo riprendere i lavori? Chi
chiede la parola? Anche per aggiornarci, ricordo solo che, come da
accordi presi in sede di Conferenza dei Capigruppo, i lavori
verranno sospesi a mezzogiorno per consentire la partecipazione
alla caserma dei Vigili del fuoco. Prego, collega Bertschy.
Bertschy (UVP)
- Grazie Presidente.
Chiederei un'ulteriore sospensione per una riunione dei
Capigruppo, se fosse possibile, per una proposta che la minoranza
vuol fare...possiamo anche sospendere definitivamente...
Presidente
- Io vi propongo allora di chiudere qui i
nostri lavori e riuniamo una Capigruppo; quindi i lavori
riprenderanno alle ore 15,30.
Bertschy (UVP)
- Grazie.
---
La seduta termina alle ore 11,44.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK