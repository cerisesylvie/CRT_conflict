Consiglio Regionale della Valle d'Aosta - Oggetto del Consiglio n. 1122 del 16 dicembre 2021 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
FINANZA REGIONALE E LOCALE
Programmazione
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1122 del 16 dicembre 2021 - Resoconto
OGGETTO N. 1122/XVI - Approvazione del Documento di Economia
e Finanza Regionale (DEFR) per il triennio 2022-2024.
Bertin (Presidente) -
Passiamo dunque adesso alla
votazione del DEFR punto 4.01 dell'ordine del giorno. Sono
pervenuti 14 emendamenti della II Commissione, 3 emendamenti del
consigliere Baccega, 9 emendamenti e 8 sub-emendamenti del gruppo
PCP/Minelli e 14 emendamenti del gruppo PCP/Guichardaz. Passiamo
all'esame dell'atto e degli allegati. C'è l'emendamento n. 1
presentato da PCP, prima firmataria Minelli, a pagina 55 del DEFR.
Consigliera Minelli per l'illustrazione.
Minelli (PCP) -
L'emendamento, come ho anticipato in
discussione generale, ripropone un punto del programma di
legislatura dell'ottobre 2020. Nel nuovo DEFR che arriva al 2024,
quindi alle soglie della prossima legislatura, non vi è traccia di
questo argomento e quindi proponiamo di inserirlo; si tratta
ovviamente della questione della riforma elettorale. Sono già
intervenuta su questo argomento nello scorso Consiglio, ma vale la
pena di tornarci anche a beneficio di chi ci ascolta.
Come tutti sappiamo nella legislatura del 2013-2018 in Consiglio
si sono avvicendate ben sei maggioranze e abbiamo visto addirittura
che anche la legislatura precedente si è sciolta prematuramente con
la chiusura del Consiglio. Adesso siamo appena all'inizio ed è già
terminata una prima maggioranza. Quindi, una situazione di crisi e
di incertezza che è cronica e che determina almeno due aspetti
critici, che sono le pesanti ricadute sull'attività amministrativa,
a causa di un'instabilità perenne che impedisce un'adeguata
programmazione, e una mancanza di rispetto nei confronti degli
elettori ai quali ci si presenta al momento del voto in un modo,
con dei contenuti, delle proposte e delle alleanze che poi vengono
stravolte nel corso del tempo.
È chiaro che le cause di questa instabilità sono tante, non ce
n'è una sola, ma una è certamente rappresentata dal sistema
elettorale istituzionale ed è una causa importante.
Occorre quindi una riforma di questo sistema. Non partiamo da
zero nella definizione dei contenuti. Già nella scorsa legislatura
c'è stato un lavoro da parte di una sottocommissione della I
Commissione, che è sicuramente una base valida da cui partire e su
cui discutere.
La nostra posizione, ma ce ne sono tante, è di arrivare a un
sistema che garantisca la stabilità di governo e per noi questo può
avvenire anche attraverso l'elezione diretta del Presidente della
Regione e la contestuale scelta da parte degli elettori di una
maggioranza. È un sistema che si utilizza già al Comune di Aosta,
che esiste in tutte le Regioni e le Province autonome italiane, a
eccezione della Provincia autonoma di Bolzano dove c'è una
particolare problematica legata alla rappresentanza dei gruppi
linguistici.
L'emendamento poi affronta anche il nodo delle preferenze,
perché l'attuale sistema di fatto penalizza la rappresentanza
femminile e quindi è necessario, a nostro avviso - questa
ovviamente è la nostra posizione, ma è una cosa su cui discutere in
Commissione - arrivare, come avviene nella gran parte delle Regioni
italiane, alla doppia preferenza di genere, per superare appunto
questo scoglio della scarsa presenza femminile in Consiglio
regionale.
Noi crediamo che l'approvazione di questo emendamento sia un
gesto doveroso, non risolutivo, lo sappiamo, ma espressione di una
volontà politica precisa che era stata all'epoca condivisa anche
nel programma di legislatura.
Presidente -
Il presidente Lavevaz ne ha facoltà.
Lavevaz (UV) -
Farò una brevissima considerazione
generale all'inizio della presentazione degli emendamenti al DEFR,
partendo dai ragionamenti che abbiamo fatto ieri dove abbiamo preso
atto delle giuste considerazioni e anche delle giuste critiche che
sono emerse nel dibattito sulla tempistica con la quale è stato
portato questo DEFR, sulla sua natura, sui suoi contenuti che sono
sicuramente da rivedere, eccetera. Detto questo però il DEFR che
approviamo oggi, ripeto, tenendo buone le considerazioni fatte
ieri, è il documento di indirizzo politico della maggioranza per il
bilancio e la legge di stabilità che approviamo nel punto dopo.
Quindi, oggi: permettetemi qualche dubbio sull'opportunità di
andare a emendare il DEFR oggi. Anche perché poi in alcuni punti si
vanno addirittura a introdurre delle misure economiche: la
richiesta di misure di sostegno, ad esempio, sui trasporti,
eccetera. Sono cose che anche dal punto di vista tecnico e formale
non hanno troppo senso, ma al di là di questo andare a modificare
gli indirizzi oggi, per i documenti che andiamo ad approvare dopo,
diventa tautologico; uso le parole del collega Marzi.
Dall'altro, sulle considerazioni più politiche. Chiaro è che il
DEFR è il documento di indirizzo della maggioranza, quindi giusto
che l'opposizione abbia delle opinioni diverse, giusto che proponga
degli emendamenti, però io anticipo già che non interverrò su tutti
gli emendamenti in maniera puntuale, ribattendo alle considerazioni
fatte, perché comunque sono considerazioni che prendiamo come dei
buoni suggerimenti, ma che riguardano un documento di indirizzo che
è della maggioranza. È vero che alcune cose erano inserite nel
programma di maggioranza, ma il programma di legislatura è il
programma di maggioranza, la maggioranza è cambiata e possono anche
cambiare gli indirizzi; di questo bisogna anche prenderne atto.
Brevemente nel merito invece della questione. Ne abbiamo parlato
durante l'ultimo Consiglio a seguito di un'iniziativa presentata
dal collega Baccega, nel quale c'era stato anche un ampio dibattito
e nel quale abbiamo comunque rimandato la discussione, come
discussione assolutamente necessaria, perché la stabilità è un
problema che va affrontato, però va affrontato probabilmente in
termini non necessariamente che coincidano con la visione di PCP.
Quindi non andremo a inserire queste modifiche sul DEFR, pur
essendo consci che la questione va affrontata e andrà affrontata
nei prossimi mesi, partendo dai lavori in Commissione in poi.
Presidente -
Consigliera Minelli.
Minelli (PCP) -
Almeno una cosa è chiara: cambieranno gli
indirizzi di fondo sulla base dei quali si era costituita una
maggioranza ed è bene saperlo.
Sul discorso in generale del DEFR ovviamente la posizione del
Presidente è quella di dire che non si devono recepire delle
modifiche, visto che il bilancio poi prevede degli impegni. Questo
emendamento nello specifico non prevede degli impegni di spesa, è
un indirizzo politico quello che viene chiesto di ribadire e di
inserire. Mi fa un po' specie il fatto che non si accetti di
metterlo, pur dicendo che è un argomento che va affrontato dopo il
bilancio. Nessuno dice che bisogna fare in questi giorni e prima
della fine dell'anno un'approvazione di qualche cosa, ma c'è
scritto semplicemente che si richiede di affrontare il nodo della
stabilità attraverso una riforma della legge elettorale con dei
meccanismi che assicurino maggioranze certe, eccetera,
eccetera.
È una richiesta che io ricordo essere stata definita dal
Presidente quando ne avevamo parlato, ed era uno dei punti che
chiedevamo di discutere al momento della verifica. Ricordo
perfettamente le parole del Presidente che erano state: "è un
argomento ragionevole". Il fatto che era ragionevole qualche mese
fa, credo che non possa aver cambiato di natura: è ancora
ragionevole. Non vengono nemmeno evidenziati dei tempi in questo
emendamento, poi noi riteniamo che sia qualche cosa da affrontare
celermente, ma quello che intendo è che il DEFR ha un arco di
previsione di indirizzi triennale, quindi arriva al 2024. Inserire
un emendamento che parla di un problema che va affrontato, non
penso a ridosso delle elezioni del 2025 ma ben prima, ha tutta la
ragione di esserci, di starci in un DEFR.
Non credo neppure che tutte le cose che sono state scritte nel
DEFR abbiano una realizzazione o si presuma che abbiano una
realizzazione immediata. Ci sono delle previsioni, degli indirizzi,
che sono a lungo termine, che dovranno essere affrontati e
costruiti nei mesi e anche nei due anni successivi. Quindi, mi
sembra veramente che ciò che è stato detto a sostegno della non
volontà di votare un emendamento sia un'argomentazione, a mio
avviso, debole. Di conseguenza, credo che non renda neanche tanto
onore al Presidente, che invece su questo aveva un ragionamento più
articolato, ma capisco che ovviamente non ci sarà approvazione su
questo e temo anche su altre cose, perché c'è un atteggiamento, e
lo abbiamo capito e percepito benissimo, di totale chiusura molto
più forte nei nostri confronti, credo, di quella che vedo nei
confronti di altri gruppi; ma avremo modo di rendercene conto anche
nel prosieguo dei lavori.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 35
Votanti: 3
Favorevoli: 2
Contrari 1
Astenuti: 32 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marquis, Marzi, Padovani, Perron, Planaz,
Restano, Rollandin, Rosaire, Sammaritani, Sapinet, Spelgatti,
Testolin)
L'emendamento non è approvato.
Emendamento n. 2 di PCP/Minelli, anche questo a pagina 55. Per
l'illustrazione dell'emendamento la consigliera Minelli, ne ha
facoltà.
Minelli (PCP) -
Con l'emendamento proponiamo di inserire
nel DEFR l'equiparazione della indennità del Presidente del
Consiglio a quella degli Assessori e non all'indennità del
Presidente della Regione, come avviene attualmente. Anche questa è
una norma che era stato deciso di inserire nel programma della
legislatura come una prima rapida e condivisa misura di un più
ampio progetto di revisione dei costi della politica ed era anche
uno dei punti che avevamo chiesto di discutere in sede di verifica,
richiesta che ha visto l'ergersi di un muro di silenzio.
Il ruolo e le responsabilità che sono in capo al Presidente del
Consiglio non sono certo equiparabili a quelli del Presidente della
Regione; non credo che occorra dilungarsi molto su questo aspetto.
Ricordo che si era tutti d'accordo un anno fa, poi però non si è
fatto niente, sostenendo che ci si sarebbe concentrati su questo
argomento più avanti, non nel primo anno di legislatura; questo era
stato era stato detto. La previsione di intervento, però, ancora
adesso non compare nel DEFR e credo che non comparirà più.
La nuova maggioranza avrà deciso, immagino, di accantonare
questo punto, come è stato preannunciato, ma allora se non è così
la volontà va riaffermata, se intendete accantonarlo, bene, lo
dovete dire chiaramente. Il nostro emendamento va in questo senso e
anche su questo ricordo che c'era convergenza; evidentemente è
sfumata.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 34
Votanti: 2
Favorevoli: 2
Astenuti: 31 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rosaire, Sammaritani, Sapinet, Spelgatti,
Testolin)
L'emendamento non è approvato.
Emendamento n. 1 di PCP/Guichardaz, a pagina 57. Per
l'illustrazione la consigliera Erika Guichardaz.
Guichardaz E. (PCP) -
Questo primo emendamento propone
una modifica a uno dei punti centrali della riforma della sanità:
la sanità territoriale. Come tavolo sanità di PCP, già nel mese di
dicembre, avevamo presentato all'Assessore un documento per
rivedere questo nodo cruciale e facevamo proposte per valorizzare
tutte quelle figure che operano sul territorio e per il territorio.
Quindi, sia quando eravamo in maggioranza, sia ora che siamo
all'opposizione, a differenza di quanto detto ieri dal Presidente
della Regione, ci teniamo a sottolineare che le nostre proposte
vogliono essere costruttive.
Sottolineiamo, inoltre, di aver letto il piano della salute,
perché altrimenti queste osservazioni non potrebbero neanche essere
fatte. E in questo sottolineo che proprio nella premessa del piano
della salute l'Assessore evidenzia la necessità di riorganizzare e
sostenere con maggiori risorse il ruolo del territorio e dei suoi
attori che, soprattutto nella fase iniziale della pandemia, avrebbe
potuto arginare maggiormente una parte dell'emergenza, evitando che
questa si riversasse sulle strutture ospedaliere impreparate ad
affrontare un numero elevato di ricoveri di persone in una fase già
avanzata dell'infezione.
Io magari ho male interpretato questa frase, ma mi sembra che
non si possano accusare gli attori sul territorio senza tener conto
della
governance
. Nella primavera del 2020 e nel dicembre
scorso l'assistenza veniva supportata da protocolli condivisi
aggiornati? Le USCA e i medici di medicina generale venivano loro
stessi ascoltati?  Io ho chiesto i verbali dei distretti e
questo non mi sembra sia avvenuto. I dati sul piano sono attuali o
la situazione è ancora peggiorata rispetto a quello che leggiamo
oggi. Infine ridurre a due distretti è la soluzione?  Questi
sono alcuni degli interrogativi.
Ieri il Presidente parlava di un potenziamento degli USCA. A noi
questo non risulta, nel senso che lo scorso anno parlavamo di sei
medici e tre infermieri su quattro sedi, a marzo cinque medici su
due, oggi abbiamo tre medici e due infermieri in una sede.
Quindi, crediamo che debba essere posta particolare attenzione
in questo DEFR e nelle linee di questo DEFR proprio a questa sanità
territoriale, proponendo le cose che ci sono scritte nel piano, fra
l'altro, quindi non andiamo a proporre una cosa completamente
diversa rispetto a quella esplicitata nel piano, ma crediamo che
sia importante esplicitarlo, come è importante esplicitare il ruolo
delle case di comunità in cui tutti noi abbiamo una grande
speranza.
Ribadisco che questo non è nella volontà di essere oppositivi,
ma di poter portare un contributo costruttivo a questo DEFR che,
permettetemi, è comunque un libro dei sogni e dal momento che nel
piano della salute queste cose ci sono, secondo me sarebbe
importante esplicitarle proprio come volontà politica.
Presidente -
L'assessore Barmasse ne ha facoltà.
Barmasse (UV) -
Ci sono delle cose che condivido, altre
che non condivido. Sicuramente in questo emendamento ci sono quelle
iniziative che sono riportate perfettamente nel piano per la salute
e il benessere sociale. Quello che noi intendiamo è che siano due
cose diverse, per cui una cosa è il DEFR, in cui c'è
un'interpretazione più generale, proprio alla luce del fatto che
poi c'è un piano per la salute e il benessere sociale che entra nel
dettaglio e lo definisce, e questo è il motivo principale per il
quale non ritengo che questo emendamento possa essere
accettato.
Quello che mi spiace è sul ragionamento che è stato fatto sulle
USCA, nel senso che questo Governo ha messo in campo nel mese di
dicembre del 2020 e per tutto l'andamento della pandemia successivo
esattamente il doppio del numero di USCA di quelle previste a
livello nazionale. Dire che non c'è stato un occhio di riguardo e
non si è puntato proprio sulle USCA, secondo me, è scorretto.
Per quanto riguarda il contenuto dell'emendamento, è
condivisibile e corrisponde a quello che è il piano per la salute,
ma non ritengo opportuno che rientri nel DEFR; ritengo invece che
sia più corretto che rimanga appannaggio e in competenza del piano
per la salute.
Presidente -
Consigliera Erika Guichardaz.
Guichardaz E. (PCP) -
Mi fa comunque piacere la sua
risposta, nel senso che, come le dicevo, rileviamo che questo punto
è ricompreso nel piano della salute. Quello che noi continuiamo a
sostenere, ma visti i tempi forse è anche per questo che non è
possibile farlo, il DEFR ha comunque un indirizzo politico. Secondo
noi, che queste cose fossero comunque esplicitate nel DEFR aveva un
senso, perché sappiamo bene che il piano della salute può essere
ancora rivisto. Lei ieri parlava di una condivisione in V
Commissione, io direi che in V Commissione c'è stato un passaggio
illustrativo di un documento che c'era stato scaricato due giorni
prima. Credo che quelle che abbiamo fatto in V Commissione non
siano state delle osservazioni puntuali, perché nessuno di noi
aveva avuto il tempo di studiare quel piano.
Sinceramente mi rammarica la sua risposta. Sono comunque
contenta del fatto che condivida i contenuti riportati. Rispetto al
potenziamento degli USCA sinceramente il fatto di dire "siamo
meglio del livello nazionale", per chi si ritiene un autonomista lo
trovo un po' banalizzante. Noi dovremmo comunque, a prescindere,
guardare il nostro territorio. Anche rispetto al numero di sedi
sinceramente io lo ritengo penalizzante, dopodiché naturalmente
questa può essere la visione di PCP ben diversa dalla vostra come,
ripeto, ritengo penalizzante la riduzione ai due distretti, ma su
questo avremo modo di discutere nel piano della salute.
Presidente -
Consigliere Restano.
Restano (GM) -
Naturalmente condivido tutto quanto detto
dall'Assessore alla sanità e vorrei sottolineare che è una
questione di metodo. A mio modo di vedere, il DEFR è sovraordinato
in questo momento rispetto al piano sociosanitario, quindi appare
che è suscettibile di importanti modifiche nel suo percorso.
Qualora noi avessimo approvato il piano sociosanitario un anno fa,
oggi potremmo inserire nel DEFR degli argomenti atti ad apportare
modifiche al piano sociosanitario, ma siccome lo dovremo discutere
e dovremo ancora iniziare questa discussione, anche alla luce delle
osservazioni fatte dai portatori di interesse in questo ultimo
periodo, condivido pienamente quanto detto dall'assessore.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 34
Votanti: 14
Favorevoli: 14
Astenuti: 20 (Baccega, Barmasse, Bertin, Bertschy, Carrel,
Caveri, Chatrian, Cretier, Jean-Pierre Guichardaz, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet, Testolin)
L'emendamento non è approvato.
Propongo, se siete d'accordo, per quanto riguarda le repliche,
quando è possibile, di utilizzare la tempistica degli ordini del
giorno: circa un minuto.
Emendamento n. 2 PCP/Guichardaz, a pagina 58. La consigliera
Erika Guichardaz per l'illustrazione.
Guichardaz E. (PCP) -
Riprendo con piacere quanto detto
dal consigliere Restano: proprio perché il DEFR è sovraordinato al
piano della salute, nel DEFR, secondo me, gli indirizzi politici
andrebbero messi, eccome! Quindi, a maggior ragione sottolineo
questo punto, che sicuramente verrà maggiormente trattato riferito
a tutti gli emendamenti che ci sono, anche al disegno di legge 46,
quindi alla questione dell'indennità di attrattività che abbiamo
già discusso in questi giorni perché, secondo noi, il problema
riguarda tutte le figure professionali operanti nel sistema
sanitario e sociosanitario e sinceramente riteniamo che non sia
legato alla sola retribuzione, ma soprattutto alla qualità del
lavoro.
Sarebbe stato importante - immagino che non sarà accettato
nemmeno questo - che oltre ai riconoscimenti economici nel DEFR
apparisse anche qualcosa di più. Naturalmente non la
regionalizzazione, che non ci vede d'accordo, ma questo sarà il
punto successivo, però come ripeto ci sono altri punti che, secondo
noi, erano degni di nota in questo DEFR, oltre all'introduzione
dell'indennità estesa a tutti, quindi vediamo, lo dico già, con più
favore la proposta emendativa della Lega rispetto a questo punto.
Ieri abbiamo parlato della questione del francese esteso anche a
infermieri e OSS, naturalmente poi c'è tutta una parte riferita
invece a quanto riportatoci dai medici in Commissione, ossia tutta
la parte delle borse di studio, del collegamento con università e
centri di ricerca e dell'opportunità o meno di sviluppare la
carriera. Sotto questo punto di vista forse bastava anche accennare
al piano di attrattività che ci è stato presentato, ma nemmeno
questo nel DEFR lo ritroviamo.
Io non so, ma mi sembra molto riduttivo che nel documento
programmatorio per antonomasia, quindi non un piano ma il documento
programmatorio, non si ripeta e non si dica nulla di tutto
questo.
Presidente -
Assessore Barmasse.
Barmasse (UV) - -
Io non voglio dilungarmi su altri
argomenti, in questo momento. Riguardo all'emendamento 2 presentato
dalla consigliera Guichardaz propongo di non accoglierlo, perché i
punti evidenziati non sono realizzabili, almeno senza una norma di
attuazione dello Statuto e opportune analisi di fattibilità
preventive. Oltretutto, questo passaggio sarà comunque oggetto di
emendamento da parte della Giunta regionale.
Ne approfitto per dire che anche l'emendamento 3 si proporrà di
non accoglierlo, perché il passaggio anche questo sarà oggetto di
emendamento da parte del Governo. L'emendamento 4: proporremo di
non accoglierlo in quanto il ricorso al privato accreditato
previsto dalle norme, avviene già nei limiti stabiliti dalle norme
stesse, quindi questo è quello che viene riportato nel DEFR con il
corretto ordine di utilizzo dei vari strumenti da parte
dell'azienda. L'emendamento 5 si propone di cancellare un
cronoprogramma: ovviamente questo è il cronoprogramma del Governo
per la costruzione del nuovo ospedale e quindi non possiamo
accoglierlo. L'emendamento n. 6 propone un sistema di monitoraggio
a livello nazionale delle
performance
dell'azienda, ma
questo non dipende dall'azienda sanitaria né dalla Regione, perché
i metodi di monitoraggio delle performance sono dettati dal
Ministero e quindi non possiamo andare a intervenire su questo.
Ho fatto un rapido
excursus
degli emendamenti,
rifacendomi anche a quanto aveva affermato il Presidente all'inizio
di questo dibattito: il DEFR è un documento di accompagnamento al
bilancio e come tale va inteso. Per cui questo sarà il nostro
atteggiamento su questi sei emendamenti, cioè di astensione.
Presidente -
Consigliera Erika Guichardaz ne ha
facoltà.
Guichardaz E. (PCP) -
Naturalmente trovo questo metodo
molto poco consono a quest'aula. Soprattutto, il DEFR non è
assolutamente un documento di accompagnamento, ma dovrebbe essere
il primo documento programmatorio da cui poi discende il bilancio,
quindi a maggior ragione io illustrerò tutti gli emendamenti che ho
presentato.
Rispetto a questo emendamento, nessuna norma di attuazione era
prevista, perché è nell'emendamento successivo la parte sulla
regionalizzazione e su questo ne parlerò in seguito, ma
naturalmente apprezzo che l'abbiate stralciata.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 34
Votanti: 13
Favorevoli: 13
Astenuti: 21 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Jean-Pierre Guichardaz,
Jordan, Lavevaz, Malacrinò, Marguerettaz, Marquis, Marzi, Padovani,
Restano, Rosaire, Sapinet, Testolin)
L'emendamento non è approvato.
Emendamento n. 3 PCP/Guichardaz, a pagina 58. Consigliera Erika
Guichardaz ne ha facoltà.
Guichardaz E. (PCP) -
Questo emendamento naturalmente
raccoglie il sentire di tutte le organizzazioni sindacali, il
sentire di PCP da lungo tempo e di cui discutiamo non solo rispetto
alla sanità, lo ricordava ieri anche l'assessore Caveri. Sono
posizioni che abbiamo ormai da lungo tempo, quindi accogliamo anche
con favore il fatto che la maggioranza su un punto così cruciale -
non proprio una banalità, ma un punto di questa portata - abbia
fatto una retromarcia importante portando anch'essa a stralciare la
questione della regionalizzazione del comparto sanità.
Naturalmente noi non condividiamo quanto scritto dalla
maggioranza soprattutto nell'ultimo passaggio, perché per loro non
viene stralciato
in toto
. Riteniamo comunque importante
sottolineare che anche su questo mi sembra che o non ci sia stata
condivisione prima all'interno della maggioranza, oppure direi che
non era proprio un oggetto banale questo. Era un oggetto piuttosto
importante, quindi sarebbe stato interessante nella replica capire
le motivazioni di questo cambio di rotta a distanza di due
settimane. Ma evidentemente credo che non ci sarà una risposta,
quindi prendiamo atto di questo muro contro muro.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 32
Votanti: 12
Favorevoli: 12
Astenuti: 20 (Baccega, Barmasse, Bertin, Bertschy, Caveri,
Chatrian, Cretier, Grosjacques, Jean-Pierre Guichardaz, Jordan,
Lavevaz, Malacrinò, Marguerettaz, Marquis, Marzi, Padovani,
Restano, Rosaire, Sapinet, Testolin)
L'emendamento non è approvato.
Primo emendamento della II Commissione, a pagina 58. Mettiamo in
votazione l'emendamento. La votazione è aperta.
Esito della votazione:
Presenti: 34
Votanti: 19
Favorevoli: 19
Astenuti: 15 (Aggravi, Baccega, Brunod, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani, Spelgatti)
L'emendamento è approvato.
Emendamento n. 4 PCP/Guichardaz, a pagina 58. Per
l'illustrazione la consigliera Erika Guichardaz.
Guichardaz E. (PCP) -
Come ha già detto l'assessore
Barmasse, su questo punto noi chiedevamo venisse esplicitato
chiaramente che il ricorso al privato accreditato dovrebbe essere
comunque l'
estrema ratio
della nostra sanità. Soprattutto
riteniamo che debbano essere previste linee di indirizzo per
riportare nel pubblico le prestazioni e le risorse devolute al
privato. Tale era quanto chiedevamo in questo emendamento: la
semplice integrazione di questi che ci sembrano concetti minimi,
rispetto a quanto sta avvenendo in questo momento rispetto al
ricorso al privato per sopperire a tutte le mancanze della sanità
pubblica.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 35
Votanti: 13
Favorevoli: 13
Astenuti: 22 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Jean-Pierre Guichardaz,
Jordan, Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin)
L'emendamento non è approvato.
Emendamento n. 5 PCP/Guichardaz, sub-emendamento all'emendamento
2 della II Commissione, a pagina 58. Per l'illustrazione la
consigliera Erika Guichardaz.
Guichardaz E. (PCP) -
Naturalmente noi chiediamo che
venga stralciata quella parte sull'ospedale, che sottolinea già che
si procederà all'espletamento delle procedure di gara d'appalto che
dovranno consentire l'avvio dei lavori di costruzione del nuovo
Ospedale Parini tra la fine del 2022 e l'inizio del 2023. Chiediamo
lo stralcio, è sottointeso, perché abbiamo una visione diversa, ma
perché non sta in piedi, nel senso che nelle frasi precedenti
chiedete di inserire la realizzabilità, la fattibilità, la
sostenibilità e chi più ne ha più ne metta e poi dopo dite: però
andiamo avanti a spron battuto. Delle due l'una: o non si prende in
considerazione nulla, oppure si dice andiamo avanti; mi sembra che
sotto questo punto di vista sia piuttosto chiaro.
Dopodiché ieri il Presidente sottolineava che abbiamo votato nel
2007 e chi ha votato si è espresso, naturalmente; quindi vorrei
sottolineare che lui sta parlando del non voto, che è cosa diversa.
E vorrei sottolineare che nel mentre, dal 2007 a oggi, abbiamo
ritrovato dei reperti di grande importanza e abbiamo pensato di
fare una nuova area megalitica sotto l'ospedale. Questo mi sembra
che sia ancora un nodo un po' da sciogliere, perché c'è un parere
della Sovrintendenza, ma non ancora rispetto alla variante
progettuale, quindi anche su questo avremmo dei dubbi. E poi c'è
stata una piccola pandemia di mezzo che fa sì che quella struttura,
come ci è stato detto dai tecnici in Commissione, non è pensata per
la pandemia, perché ritroviamo dei luoghi comuni, ritroviamo
ascensori, corridoi e via dicendo; soprattutto non ritroviamo
quelle cose come la flessibilità degli spazi e poi evitiamo di
parlare della localizzazione di quell'ospedale.
Dopodiché, se anche questa parte non passerà, mi renderò conto
che non è solo cambiato il programma di legislatura, ma che anche i
cinque consiglieri che facevano parte del nostro gruppo hanno anche
cambiato completamente il loro programma e le loro idee portate
avanti da molto tempo, forse anche con più forza di me che di
ospedale non me ne ero assolutamente mai occupata.
Presidente -
Consigliera Spelgatti ne ha facoltà.
Spelgatti (LEGA VDA) -
Consigliera Guichardaz, lei sa che
condividiamo sostanzialmente moltissimo di tutte le cose che lei ha
detto. La prova provata di questo è il fatto che, quando eravamo al
Governo nel 2018, avevamo immediatamente avviato il tutto per poter
commissionare uno studio per verificare, tra i vari scenari
possibili, anche una comparazione tra ospedale nuovo e ospedale
vecchio, per valutare cosa sarebbe stato meglio come scenario per
mille motivi differenti: dal punto di vista economico, dal punto di
vista del progetto stesso e di tutto quello che lei ha detto. Il
problema è che purtroppo ritengo che ormai si sia fuori tempo
massimo, perché probabilmente abbiamo perso l'ultimo treno per
poter prendere una decisione differente, visto che nel frattempo
quello studio appena siamo caduti è stato bloccato, quindi non
abbiamo mai avuto una valutazione di quel tipo. E la pandemia:
prima della decisione finale che è stata presa ormai mesi fa, con
il fatto della pandemia ci sarebbe stata un'ottima motivazione per
poter rimettere in discussione ancora la coda, se però ci fosse
stata poi celerità anche nel fare determinati tipi di valutazioni e
commissionare determinati tipi di valutazione, perché poi
chiaramente bisogna anche fare il conto con la Corte dei conti e
quant'altro; in quel momento lì si sarebbe potuto fare qualche
cosa.
In quel momento lì ci siamo espressi rispetto a tutte le enormi,
enormi, enormi criticità rispetto all'andare avanti con il progetto
dell'ampliamento, per tutte le ragioni che adesso non ho il tempo
di indicare perché sono già uscita dalle tempistiche. Ci sono mille
motivazioni per cui noi riteniamo che probabilmente non è la scelta
giusta quella dell'ampliamento, ce ne sono appunto tantissime, ma
il problema è che la decisione è stata presa ed è stata presa
grazie purtroppo agli altri componenti di quelli che erano PCP, che
sono PD e la sinistra, che hanno tradito quello che loro stessi
invece avevano nel programma elettorale e per cui hanno fatto
tantissime battaglie. Il problema è che siamo andati adesso fuori
tempo massimo, secondo me, perché comunque sia l'ultimo treno
probabilmente era quello lì.
Una volta deciso, spesi altri soldi e tutto quanto...! Ringrazi
i suoi colleghi di maggioranza e anche tutti gli elettori, tutte le
battaglie che avete fatto e che hanno fatto anche tutti coloro che
vi hanno votato: devono ringraziare i suoi ex colleghi.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 35
Votanti: 9
Favorevoli: 2
Contrari 7
Astenuti: 26 (Aggravi, Baccega, Bertin, Brunod, Carrel,
Chatrian, Cretier, Distort, Foudraz, Ganis, Grosjacques,
Jean-Pierre Guichardaz, Jordan, Lavy, Malacrinò, Manfrin, Marquis,
Padovani, Perron, Planaz, Restano, Rollandin, Rosaire, Sammaritani,
Spelgatti, Testolin)
L'emendamento non è approvato.
Secondo emendamento della II Commissione, sempre a pagina 58. Lo
mettiamo in votazione. La votazione è aperta.
Esito della votazione:
Presenti: 35
Votanti: 22
Favorevoli: 20
Contrari 2
Astenuti: 13 (Aggravi, Brunod, Carrel, Distort, Foudraz, Ganis,
Lavy, Manfrin, Perron, Planaz, Rollandin, Sammaritani,
Spelgatti)
L'emendamento è approvato.
Emendamento n. 6 PCP/Guichardaz, a pagina 59. Per
l'illustrazione la consigliera Erika Guichardaz ne ha facoltà.
Guichardaz E. (PCP) -
Questo perché, lo rilevavamo già
sia noi che il consigliere Restano che il consigliere Baccega in
discussione generale, c'è un grande assente nella parte del DEFR,
che è la questione dell'osservatorio e dei dati che purtroppo ci
vedono sempre in difficoltà rispetto a qualsiasi indicazione a
livello nazionale e che purtroppo non ci danno neanche una
fotografia, lo ha detto in maniera molto chiara ed esplicita anche
il direttore Uberti, che naturalmente riteniamo persona capace e
che sotto questo punto di vista ha anche rassicurato la
Commissione, rilevando i limiti avvenuti fino a oggi e dicendo
chiaramente che sotto questo punto di vista anche l'azienda ritiene
di cambiare passo e cambiare rotta. Secondo noi era importante che
negli indirizzi di governo tutto questo emergesse.
Naturalmente noi proponiamo che venga inserita questa parte
rispetto ai dati e all'osservatorio.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin)
L'emendamento non è approvato.
Passiamo all'emendamento n. 7 PCP/Guichardaz, a pagina 60. Per
l'illustrazione la consigliera Erika Guichardaz.
Guichardaz E. (PCP) -
Non ricordo più chi, forse Distort
o Sammaritani, ma in discussione generale veniva sottolineato che,
rispetto alla conciliazione lavoro-famiglia c'erano due righe e non
si ritrovava in sostanza la
mission
di questo Governo. Noi
abbiamo cercato di mettere a disposizione quanto crediamo
importante, ossia che rispetto ai nidi e alle strutture per la
prima infanzia è fondamentale tenere presenti due principi
fondamentali, cioè quello di mettere al centro i bambini e le
bambine ed essere funzionali a sostenere l'accesso al lavoro o al
rientro nel mondo del lavoro, in particolare delle donne. Non
possiamo infatti non tenere conto delle esigenze attuali delle
famiglie e delle conseguenze della pandemia. Viene fatto anche
accenno rispetto al costo delle strutture, che crediamo debba
arrivare almeno a una copertura totale per quello che riguarda le
fasce deboli, perché ci rendiamo conto del grande sforzo che viene
fatto.
Riteniamo, inoltre, debba essere importante anche ampliare
l'accesso rispetto a queste strutture, perché non si tratta solo di
favorire le fasce deboli, ma naturalmente spesso anche situazioni
di difficoltà familiare necessitano magari di luoghi e momenti di
cura e di attenzione anche al di fuori della famiglia, per creare
quella stabilità e quella cura per quello che riguarda i bambini.
Dovremmo cercare di prendere a esempio diverse Regioni e Comuni che
hanno adottato la politica del costo zero, per ridurre l'incidenza
del costo delle rette dei nidi e delle strutture per la prima
infanzia sul reddito delle famiglie.
La Valle d'Aosta si posiziona al 91esimo posto in Italia,
secondo
Il Sole 24Ore
di giugno 2021, e certamente ciò
impone una riflessione sul modello di accoglienza dei bambini e
delle bambine proposto alle famiglie: lo spopolamento dei comuni di
montagna, di cui spesso parliamo, ma anche per rispondere ai
bisogni della Valle centrale che non possiamo ignorare.
Di questo ne abbiamo parlato anche in Commissione a proposito
del piano di azione, che anch'esso è arrivato a fine del 2021 per
tracciare l'azione del 2021. C'è stato promesso, anche in questo
caso, che nel prossimo anno questo non avverrà, perché riteniamo
che i piani abbiano un senso se vengono adottati nel momento
corretto. Quindi, credo che sotto questo punto di vista le
rassicurazioni dateci in Commissione e quanto state facendo con
l'assessore Caveri rispetto allo 0-6 possano essere motivi poi di
futura discussione politica e soprattutto di condivisione
all'interno della Commissione di nuovi modelli, che si possono
anche pensare per la Valle d'Aosta e che magari rendono più
attrattiva quella montagna, ma rendono anche più facile l'accesso
ai servizi anche per le persone di Aosta.
Questo voleva semplicemente aggiungere qualche riflessione a
quelle due righe che ci sembravano poco significative.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Jean-Pierre Guichardaz, Jordan,
Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin)
L'emendamento non è approvato.
Passiamo al primo emendamento del consigliere Baccega, a pagina
60. Per l'illustrazione il consigliere Baccega.
Baccega (GM) -
Ero io che ieri avevo evidenziato che nel
DEFR la famiglia non aveva quel ruolo che, secondo noi, in questo
momento deve assumere in un progetto di prospettiva futura. Siccome
abbiamo lavorato molto negli anni passati al fattore famiglia e poi
ovviamente il Covid ha interrotto alcuni percorsi, questo come
altri peraltro, l'introduzione del fattore famiglia vuole far sì
che si possa intraprendere un percorso di maggiore equità economica
e di sostegno alle famiglie per la crescita e il mantenimento dei
figli; era un po' in sintonia con quello che diceva poco fa la
collega Guichardaz.
Noi riproponiamo di inserire il testo indicato nell'emendamento,
nel senso che sarà sviluppato il fattore famiglia con una revisione
e un coordinamento delle iniziative in materia, partendo dai
contributi erogati dall'Assessorato alla sanità e politiche
sociali, per poi coinvolgere tutti i principali contributi a
sostegno delle famiglie. Questo vuole andare nella direzione di
individuare un nuovo indicatore socio-economico da adottare, avere
come obiettivo l'equità fiscale, successivamente anche la lotta
alla morosità e quindi dare delle risposte importanti, andando a
verificare i reali mezzi delle famiglie attraverso l'ISEE e tenendo
conto ovviamente della composizione dei nuclei familiari.
Tale è l'obiettivo di questo lavoro. All'ufficio servizi sociali
ci sono già dei dossier che sono stati elaborati, si tratta
probabilmente di rivederli, aggiornarli, approfondirli e ci sembra
un'iniziativa per le famiglie valdostane davvero interessante da
riproporre.
Presidente -
Consigliere Manfrin.
Manfrin (LEGA VDA) -
Ovviamente noi condividiamo
assolutamente la proposta fatta dal collega Baccega, che
ringraziamo. Il fattore famiglia è un elemento che è stato
introdotto per la prima volta in Regione Lombardia e applicato
proprio a sostegno delle famiglie, delle famiglie con figli. È una
disposizione che va esattamente nella direzione che abbiamo
tracciato anche con i nostri ordini del giorno, oltre che con gli
emendamenti che abbiamo presentato, a sostegno della natalità e a
sostegno e supporto di quelle famiglie che hanno dei figli e che
hanno in alcuni casi anche tanti figli. È un parametro che permette
di organizzare e riorganizzare le spese e supportare nelle spese le
famiglie, proprio in ordine a questo tipo di necessità e quindi ci
sentiamo di sostenerlo assolutamente, in coerenza anche con quanto
presentato durante la scorsa legislatura.
Presidente -
Assessore Barmasse.
Barmasse (UV) -
Condivido quanto è stato espresso sia dal
consigliere Baccega che dal consigliere Manfrin. È un dossier che
era già in fase di studio, è sicuramente uno strumento ulteriore di
aiuto alle famiglie, e questo è condivisibile, ed è stato anche
oggetto di un ordine del giorno di marzo, se non ricordo male, e
approvato in tal senso.
A nome del Governo esprimo, quindi, un parere favorevole a
questo emendamento.
.
Presidente -
Consigliera Erika Guichardaz ne ha
facoltà.
Guichardaz E. (PCP) -
Essendo un emendamento praticamente
molto simile al nostro, naturalmente ci trova favorevoli. É carino
che, a seconda di chi lo presenta, venga visto in maniera diversa;
comunque avrà il nostro voto favorevole. Grazie consigliere
Baccega.
Presidente -
Mettiamo in votazione l'emendamento. La
votazione è aperta.
Esito della votazione:
Presenti, votanti e favorevoli: 35
L'emendamento è approvato all'unanimità.
Emendamento n. 8 PCP/Guichardaz, a pagina 62. Per
l'illustrazione la consigliera Erika Guichardaz.
Guichardaz E. (PCP) -
Ieri parlavamo di precari. Costoro
sono altri precari che lavorano nel mondo della scuola, che spesso
vengono, secondo noi, dimenticati: sono gli operatori di sostegno.
Per chi lavora nel mondo della scuola sono figure importanti,
altamente qualificate, che purtroppo si ritrovano ad avere dei
contratti di lavoro molto penalizzanti, si trovano ad avere
contratti molto precari, a dover cambiare sovente anche gli alunni
da seguire e questo naturalmente crea un disagio importante alle
famiglie, perché soprattutto chi conosce i temi della disabilità sa
benissimo che la continuità è un elemento importante e
fondamentale.
Quello che si chiede è, rilevando che c'è stato un potenziamento
comunque rispetto al numero degli operatori, anche grazie alla
questione dell'emergenza, che questo ruolo avrebbe bisogno di una
maggiore attenzione da parte del Governo regionale, per far sì che
si dia stabilità a queste figure che sono molto importanti per il
mondo della scuola.
Immagino che si possa comunque interloquire con la società dei
servizi, proprio per cercare di far capire che non si tratta di
semplici operatori che non hanno attenzione e cura nei confronti
dei bambini, e principalmente per sottolineare il fatto che abbiano
qualifiche e formazione e soprattutto un curriculum alle spalle,
che molto probabilmente è un peccato disperdere. Lo dico perché ci
sono già diversi operatori di sostegno che, proprio per questa
precarietà, stanno intraprendendo altre strade e questo è un
peccato.
Presidente -
L'assessore Caveri.
Caveri (AV-VdA Unie) -
Mi fa piacere che abbia a cuore il
precariato, cosa che non ha fatto sull'emendamento di ieri.
Il tema è serio, ma questa è una dizione demagogica che comporta
anche spesa, quindi noi non possiamo che astenerci.
Ne approfitto per dire che siamo contro anche l'emendamento 9,
perché il coinvolgimento c'è già. Sull'emendamento 10: no, per
ovvie ragioni, perché questa è una scelta politica e quindi non la
cancelliamo. Sull'emendamento 11: no, perché lo faremo quando si
potrà: abbiamo delle scuole che non hanno le palestre all'interno e
non le si può costruire sul tetto. Sull'emendamento 12: è
confermato il ruolo del
Conservatoire
nel recente piano
sulla musica e quindi sarebbe stato pleonastico aggiungere questo
articolo. Sì all'emendamento 3 della Commissione.
Presidente -
Consigliera Erika Guichardaz ne ha
facoltà.
Guichardaz E. (PCP) -
Rispetto alla questione del
precariato sollevata ieri, credo di essere stata molto chiara,
provo a rispiegarmi. Sotto questo punto di vista, anche qui, quando
vogliamo lo possiamo fare, senza bypassare normative, senza
chiedere norme di attuazione, senza prevedere procedure bislacche.
Se vogliamo, gli operatori di sostegno li possiamo stabilizzare e
se c'è la volontà si può fare. Dopodiché, rispetto ai precari della
scuola, invece come ho già detto c'è anche la possibilità di
stabilizzare gli insegnanti della scuola dell'infanzia, dove
abbiamo effettivamente la competenza e quindi possiamo benissimo,
volendo, stabilizzare quegli insegnanti. Iniziamo da dove
possiamo.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 35
Votanti: 13
Favorevoli: 13
Astenuti: 22 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Jean-Pierre Guichardaz,
Jordan, Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin)
L'emendamento non è approvato.
Emendamento n. 9 PCP/Guichardaz, a pagina 63. Per
l'illustrazione la consigliera Erika Guichardaz.
Guichardaz E. (PCP) -
Sotto questo punto di vista si
chiedeva di specificare meglio la questione della sperimentazione,
perché sappiamo che sul sistema 0-6 arrivano ingenti fondi, ma non
deve essere confuso con una sperimentazione invece che riguarda
pochi bambini e che rischia solamente di creare degli anticipi
pedagogicamente ed educativamente sbagliati. È necessario, infatti,
fare una riflessione attenta sul modello di scuola dell'infanzia
che si intende portare avanti in Valle d'Aosta. Non possiamo
dimenticare l'eccellenza di una scuola bilingue a misura di
bambino, che oggi non ha alcun coordinamento pedagogico specifico e
che purtroppo è il primo grado dell'istruzione a essere vittima del
pesantissimo calo demografico in atto. Non è, tuttavia, la
soluzione aprire ad alunni e alunne anticipatari, per tenere aperte
le classi e lasciare Aosta e la valle centrale con numeri alti e
condizioni complesse e spesso difficili.
Il Covid ha poi complicato ulteriormente la situazione, rendendo
un'opzione sempre più praticabile e appetibile per le famiglie
forme variegate di istruzione parentale, di cui oggi non si conosce
la reale entità. Ecco perché chiedevamo di inserire questa frase,
proprio per tutelare quei modelli educativi che sono e risultano
essere un'eccellenza per la nostra realtà.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 34
Votanti: 12
Favorevoli: 12
Astenuti: 22 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Jean-Pierre Guichardaz,
Jordan, Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin)
L'emendamento non è approvato.
Emendamento n. 10 PCP/ Guichardaz, a pagina 64. Consigliera
Erika Guichardaz ne ha facoltà.
Guichardaz E. (PCP) -
Questo emendamento è per chiedere
al Governo regionale di ripensare rispetto all'acquisizione del
Liceo scientifico e linguistico Bérard, proprio perché, come
sottolineato già l'altro giorno nella discussione rispetto
all'interpellanza sulle palestre, non risponde nemmeno agli
interventi educativi in questo momento. Rileviamo che è stato fatto
in una zona con vincolo archeologico e con vincoli di agglomerato
storico, quindi ci risulta anche piuttosto strano che, rispetto a
un territorio come quello dove è stato costruito quell'edificio,
non siano stati posti problemi mentre oggi, dove esiste un
parcheggio ed esiste solo un vincolo archeologico, invece ci
poniamo mille problemi, quando sappiamo benissimo che rispetto
all'edificazione di una palestra si potrebbero adottare comunque
soluzioni architettoniche che non vadano a incidere sui reperti
archeologici.
Sotto questo punto di vista noi riteniamo che questa opzione
andava comunque al massimo pensata e ripensata ancora, prima di
portarla avanti. Non siamo ancora in scadenza del noleggio, quindi
almeno aspettare la scadenza. Ben sapete meglio di me che
quell'edificio è stato costruito con i poteri commissariali, quindi
secondo noi anche per un'opportunità poteva avere un senso
aspettare almeno la scadenza giusta e naturale del noleggio, prima
di procedere a questa acquisizione.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 34
Votanti: 2
Favorevoli: 2
Astenuti: 32 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rollandin, Rosaire, Sammaritani, Sapinet,
Spelgatti, Testolin)
L'emendamento non è approvato.
Passiamo adesso all'emendamento n. 3 della II Commissione, a
pagina 64. La votazione è aperta.
Esito della votazione:
Presenti: 35
Votanti: 21
Favorevoli: 19
Contrari 2
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
L'emendamento è approvato.
Emendamento n. 11 PCP/Guichardaz. Consigliera Erika Guichardaz
ne ha facoltà.
Guichardaz E. (PCP) -
Come presentato nell'interpellanza
dell'ultimo Consiglio regionale, l'impegno che avremmo voluto
chiedere alla Giunta, ma mi sembra che ci sia anche sotto questo
punto di vista una non condivisione, è quello di prevedere che le
palestre del capoluogo vengano comunque costruite il più possibile
nelle vicinanze degli edifici scolastici esistenti, per evitare il
pellegrinaggio continuo che vediamo anche qua davanti ai nostri
occhi. Sotto questo punto di vista, lo dicevamo non solo per una
questione di costi del trasporto, ma anche per una qualità delle
lezioni. L'educazione motoria non può essere vista come una materia
differente dalle altre, e il fatto di spostarsi vuol dire perdere
praticamente metà delle ore di lezione. A noi questo sembra
veramente uno spreco di denaro e uno spreco di risorse, nonché un
danno educativo pesante per quello che riguarda gli alunni
valdostani.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 35
Votanti: 13
Favorevoli: 13
Astenuti: 22 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Jean-Pierre Guichardaz,
Jordan, Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin)
L'emendamento non è approvato.
Emendamento n. 12 PCP/Guichardaz, a pagina 65. Per
l'illustrazione la consigliera Erika Guichardaz.
Guichardaz E. (PCP) -
Questo emendamento è semplicemente
per chiedere che nel DEFR venga sottolineata l'importanza del
Conservatoire
che rappresenta, insieme all'Università della
Valle d'Aosta, il settore dell'alta formazione. Le azioni future
devono essere tese a un rilancio dell'istituzione, attraverso una
chiara definizione della sua natura giuridica, il collegamento
sistematico con le altre istituzioni nazionali e internazionali, un
sistema di reclutamento del personale che ne permetta il
turnover
nel rispetto dello statuto regionale. La
realizzazione di percorsi di alta specializzazione legati anche
alla forte tradizione musicale del nostro territorio.
Si chiedeva semplicemente di dare dignità a questa eccellenza
che ritroviamo sul nostro territorio che purtroppo, ormai da
diverso tempo, occupa anche parte delle interpellanze e
interrogazioni di questo Consiglio regionale, forse perché non
viene vista con quel ruolo centrale che ha.
Se è possibile poi le chiederei di nuovo di poter avere la norma
di attuazione di cui aveva parlato in Commissione.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 35
Votanti: 13
Favorevoli: 13
Astenuti: 22 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Jean-Pierre Guichardaz,
Jordan, Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin).
L'emendamento non è approvato.
Emendamento n. 13 PCP/Guichardaz. Per l'illustrazione la
consigliera Erika Guichardaz, ne ha facoltà.
Guichardaz E. (PCP) -
Questo emendamento vuole chiedere
al Governo regionale la reintroduzione del
bon de chauffage
,
che abbiamo ricordato essere stata tolta nel 2018. Con questo
accogliamo anche con favore quanto presentato dal gruppo Lega,
proprio per andare rispetto a questa reintroduzione.
Riteniamo che le famiglie abbiano perso un importante sostegno.
Credo che tutti noi riceviamo abitualmente richieste sotto questo
punto di vista e soprattutto riteniamo che in questo momento, dove
i prezzi e la situazione delle famiglie sono quelli che tutti
riconosciamo, riuscire a tornare a dare loro un sostegno economico
di questo tipo potrebbe aiutarle. Quindi, sotto questo punto di
vista noi chiedevamo almeno di ripensarci e, come dicevo,
accogliamo con favore invece chi ha anche recuperato i fondi per
poterlo riproporre.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 33
Votanti: 15
Favorevoli: 15
Astenuti: 18 (Barmasse, Bertin, Bertschy, Chatrian, Cretier,
Grosjacques, Guichardaz Jean-Pierre, Jordan, Lavevaz, Malacrinò,
Marguerettaz, Marquis, Marzi, Padovani, Restano, Rosaire, Sapinet,
Testolin)
L'emendamento non è approvato.
Emendamento n. 14 PCP/Guichardaz. Per l'illustrazione la
consigliera Erika Guichardaz.
Guichardaz E. (PCP) -
Questo emendamento è teso a
chiedere delle risorse aggiuntive per l'ufficio della Consigliera
di parità, che naturalmente avrà un ruolo molto importante nel
prossimo triennio. In merito, oltre alla necessità di prevedere
delle risorse aggiuntive, mi preme sottolineare come a un mese e
mezzo dalla scadenza della presentazione delle domande per la
nomina, non si è ancora saputo l'esito della selezione. Lo
ricordavo già in fase di assestamento, questa figura prevista dalla
legge regionale 53 del 2009 volge le sue azioni a sostenere le
donne che, soprattutto in questo momento di grave crisi economica,
sappiamo dai dati essere le più colpite. Ha anche il compito di
mettere in atto azioni antidiscriminatorie e di conciliazione, e in
questo difficile momento credo che tutti noi sappiamo
dell'importanza della stessa. Quindi, questo era semplicemente per
cercare di poter recuperare delle risorse aggiuntive per permettere
di svolgere il suo ruolo da qui in avanti.
Presidente -
Mettiamo in votazione l'emendamento. La
votazione è aperta.
Esito della votazione:
Presenti: 34
Votanti: 2
Favorevoli: 2
Astenuti: 32 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marquis, Marzi, Padovani, Perron, Planaz,
Restano, Rollandin, Rosaire, Sammaritani, Sapinet, Spelgatti,
Testolin)
L'emendamento non è approvato.
A questo punto sospendiamo brevemente per arieggiare i locali e
riprendiamo tra una decina di minuti.
La seduta è sospesa dalle ore 10:57 alle ore 11:13.
Bertin (Presidente) -
Riprendiamo con l'analisi degli
emendamenti al DEFR. Siamo al primo sub-emendamento PCP, firmataria
la consigliera Minelli, all'emendamento n. 4 della II Commissione,
a pagina 82 del documento. Per l'illustrazione la consigliera
Minelli.
Minelli (PCP) -
Gli emendamenti che presentiamo su questa
parte del DEFR sono sub-emendamenti, considerato che è stato
presentato - diciamo così - un maxi emendamento da parte della
maggioranza, che sostituisce completamente il capitolo che era
ripreso tale e quale dal DEFR dello scorso anno.
Il primo sub-emendamento riguarda il piano regionale dei
trasporti che, come tutti sappiamo almeno all'interno del
Consiglio, è previsto da una legge del 1997. Sono passati
ventiquattro anni e non abbiamo ancora un piano. La predisposizione
del PRT è stata avviata e attivata con una delibera dell'agosto
2017, quindi parliamo di due legislature fa. L'incarico è stato
affidato a una società che all'inizio del 2019 ha consegnato una
prima bozza, su cui è stata avviata una vasta consultazione e sono
state raccolte delle osservazioni.
L'intenzione era di svolgere nella primavera del 2019 la
procedura di VAS e poi nel corso dell'anno approvare il piano. Le
vicende politiche dell'autunno del 2019 e lo scioglimento
anticipato del Consiglio hanno bloccato il percorso e il testo
aggiornato del piano con le correzioni, alla luce di quelle
osservazioni, è arrivato all'inizio del febbraio 2021. A quel
punto, però, tutto di nuovo si è bloccato, perché non si è voluto
avviare il documento alla procedura di VAS, non approvarlo ma
avviarlo semplicemente alla procedura di VAS.
Il testo dell'attuale DEFR, intendo il testo emendato, parla
però di attuazione del piano. Ma così facendo salta un passaggio
decisivo, che è quello dell'approvazione. Un'approvazione che
richiede prima una consultazione pubblica sulla bozza, quindi la
VAS, poi la rielaborazione del testo e infine l'approvazione da
parte del Consiglio regionale.
Con l'emendamento chiediamo che si avvii subito a gennaio, senza
ulteriori resistenze e blocchi, la procedura di VAS e poi, fatte le
debite correzioni che ovviamente ci potranno essere, si arrivi alla
approvazione del documento entro i primi sei mesi del 2022.
L'intenzione è quella di mettere una tempistica. Abbiamo discusso
in questi due giorni di affastellamento di piani, di procrastinare
decisioni e via di questo passo. Dopo ventiquattro anni crediamo
che mettersi una scadenza precisa per l'approvazione, una scadenza
che chieda che si arrivi entro i primi sei mesi del 2022, quindi
praticamente a sei mesi, quasi sette, a partire da oggi,
all'approvazione di questo piano dopo che avrà fatto il suo iter e
la sua procedura.
Presidente -
Mettiamo in votazione l'emendamento. La
votazione è aperta. La votazione è chiusa.
Esito della votazione:
Presenti: 32
Votanti: 2
Favorevoli: 2
Astenuti: 30 (Baccega, Bertin, Bertschy, Brunod, Carrel, Caveri,
Chatrian, Cretier, Distort, Foudraz, Ganis, Grosjacques,
Jean-Pierre Guichardaz, Jordan, Lavevaz, Lavy, Malacrinò, Manfrin,
Marguerettaz, Marquis, Marzi, Padovani, Planaz, Restano, Rollandin,
Rosaire, Sammaritani, Sapinet, Spelgatti, Testolin)
L'emendamento non è approvato.
Sub-emendamento n. 2 PCP/Minelli all'emendamento n. 4 della II
Commissione, pagina 82. Consigliera Minelli per
l'illustrazione.
Minelli (PCP) -
È molto curiosa la seduta di questa
mattina, per certi versi surreale, per altri quasi comica, ma di
una comicità appunto surreale, che credo fuori di qui faticheranno
a comprendere e a cogliere. Peraltro, non si capisce nemmeno bene
all'interno dell'aula, fatta salva l'ironia e il sarcasmo che nel
fuori microfono si sente, ma quello fa parte del teatro a cui
purtroppo siamo abituati ormai da tempo.
Passo all'illustrazione del secondo sub-emendamento. Noi abbiamo
svolto un lavoro che crediamo sia una prerogativa di tutti i
Consiglieri di quest'aula. Non siamo minimamente presi in
considerazione, ma anche il non rispondere, com'è già accaduto, è
una risposta che ovviamente parla da sé e dice delle cose. Lo
dicevo già ieri: ci sono delle cose dette e non dette e qui ci sono
molti non detti che hanno un loro valore e un loro peso.
Il sub-emendamento si compone di due intenti: si parla qui di
misure di sostegno alla cittadinanza per quello che riguarda i
trasporti. La prima formulazione dell'emendamento, che chiede di
attuare delle misure di sostegno alla cittadinanza attraverso lo
studio di specifiche agevolazioni tariffarie e/o gratuità in
relazione al possibile protrarsi della pandemia, ripropone,
corregge e aggiorna un punto del DEFR dello scorso anno che era
appunto dedicato alle misure di sostegno alla cittadinanza. La
gratuità che era stata stabilità in piena ondata pandemica non è
più prevista, però purtroppo potrebbero anche rendersi necessarie
delle misure similari, considerato che la situazione di emergenza
non è risolta.
L'importanza, però, è soprattutto nella seconda parte
dell'emendamento che formula l'ipotesi di incentivi economici per
l'utilizzo del trasporto pubblico a partire dalle agevolazioni per
i giovani. Questo è un indirizzo di tipo politico che ha come
obiettivo quello di realizzare una mobilità più sostenibile, cioè
una diminuzione della circolazione dei mezzi privati e la
promozione di una sensibilità diversa verso la tutela dell'ambiente
e della salute, che poi è quello che stanno facendo molte Regioni,
una su tutte l'Emilia Romagna che nel suo DEFR approvato a giugno
ha previsto, come peraltro fa da vari anni, la gratuità totale di
treni e autobus per tutti i cittadini fino a 19 anni; in molte
situazioni si arrivava a 26 anni, e penso ad altre misure che noi
abbiamo di promozione della cultura, con la gratuità per i giovani
di età inferiore ai 25 anni. Qui si tratterebbe, se venisse preso
in considerazione in futuro, di pensare almeno al trasporto
pubblico per chi deve assolvere completamente l'obbligo scolastico
e finire almeno la scuola superiore, e per non gravare sulle
famiglie anche con i costi per i trasporti in una regione in cui
bisogna comunque muoversi molto dalle vallate laterali per
raggiungere i centri di studio.
Presidente -
Mettiamo in votazione il sub-emendamento. La
votazione è aperta. La votazione è chiusa.
Esito della votazione:
Presenti: 34
Votanti: 2
Favorevoli: 2
Astenuti: 32 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Restano, Rollandin, Rosaire, Sammaritani, Sapinet, Spelgatti,
Testolin)
L'emendamento non è approvato.
Sub-emendamento n. 3 PCP/Minelli all'emendamento n. 4 della II
Commissione, a pagina 82. La parola alla consigliera Minelli per
l'illustrazione.
Minelli (PCP) -
Il testo che viene proposto per
l'inserimento nel DEFR, il testo nuovo, nell'elencare gli strumenti
per la mobilità sostenibile cita il piano regionale dei trasporti e
il completamento dello studio sull'utilizzo dell'idrogeno in
ferrovia, studio che è stato votato dal Consiglio ma si dimentica
di un altro studio importante che è in corso: quello per
approfondire le caratteristiche di un sistema tram-treno in Alta
Valle per arrivare a Courmayeur con un trasporto pubblico su
rotaia. Si tratta di un sistema che utilizzerebbe l'attuale linea
ferroviaria una volta riaperta fino a Pré-Saint-Didier, poi
supererebbe il dislivello per raggiungere Courmayeur con una tratta
a carattere tramviario con gli stessi mezzi di locomozione e senza
la rottura di carico. L'incarico è stato già affidato a un
raggruppamento piemontese con un provvedimento dirigenziale dello
scorso mese di settembre, quindi, entro il primo semestre del 2022,
questo studio dovrebbe essere disponibile.
Riteniamo quindi che così come si richiama uno studio che è
praticamente sullo stesso argomento, cioè quello sull'idrogeno, si
debbano richiamare nel DEFR tutti gli studi che sono stati affidati
allo scopo e quindi ci debba essere l'inserimento come
dell'altro.
Presidente -
Mettiamo in votazione il sub-emendamento. La
votazione è aperta. La votazione è chiusa.
Esito della votazione:
Presenti: 34
Votanti: 2
Favorevoli: 2
Astenuti: 32 (Aggravi, Baccega, Barmasse, Bertin, Bertschy,
Brunod, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rollandin, Rosaire, Sammaritani, Sapinet,
Spelgatti, Testolin)
Il sub-emendamento non è approvato.
Passiamo al sub-emendamento n. 4 del PCP. Per l'illustrazione,
ha chiesto la parola la consigliera Minelli.
Minelli (PCP) -
Prendiamo atto dall'esito della votazione
che non si ritiene neanche più di considerare e di inserire nei
documenti studi che sono già stati avviati, alcuni sì anzi e alcuni
no, quindi qualcosa va bene, qualcosa no, bisognerà poi capire con
quale logica e in che modo questo potrà essere giustificato. Qui
non si parla di approvazioni, si parla di inserire in un testo che
parla della mobilità gli studi che la Regione sta facendo e il
Consiglio ritiene che non vada inserito. Bisognerà anche questo
spiegarlo al di fuori di qua: spiegarlo non dicendo che si decide
di non votare ciò che arriva da una parte politica ma nel merito,
perché poi bisognerà entrare nel merito!
Per quanto riguarda l'emendamento, si chiede un rafforzamento
dell'organico del servizio aeroporto e ferrovia. Nei prossimi
cinque anni ci saranno degli investimenti sulla ferrovia valdostana
da parte di RFI per circa 150 milioni di euro: 110 provenienti dal
PNRR per l'elettrificazione e altri 36 dal contratto di programma
per gli interventi di miglioramento della linea, mi riferisco
all'elevazione nel rango C e ai sistemi di incroci dinamici dei
treni, opere nelle stazioni, eccetera. Questi lavori devono essere
effettuati da RFI ovviamente, ma la Regione non può semplicemente
stare alla finestra e a guardare e aspettare supinamente, deve
essere parte attiva, deve sollecitare RFI, sappiamo che questo è un
lavoro che va fatto, chiunque abbia minimamente dovuto occuparsi
dell'argomento lo sa e monitorare gli avanzamenti progettuali e
realizzativi, passo dopo passo. Non solo, si possono e, anzi si
devono programmare delle ulteriori opere visto che ci sarà
inevitabilmente un periodo di chiusura della linea al servizio
passeggeri e quindi bisognerà, a nostro avviso, approfittare di
questo per concentrare in quel periodo anche ulteriori opere. Però
la Regione non può svolgere efficacemente un ruolo dinamico se non
rafforza la sua struttura interna che si occupa di ferrovia e che è
gravemente carente di personale. Da qui noi crediamo che si debba
prevedere già nel DEFR il potenziamento dell'organico del servizio
aeroporto e ferrovia. Ovviamente ci sono delle norme che prevedono
un potenziamento di personale per realizzare gli interventi del
PNRR, se n'è parlato ieri, ma qui si tratta di un tema specifico e
di una struttura che è sicuramente in sofferenza e che ha un gran
lavoro come molte altre, ma in questo caso lo sappiamo e sappiamo
quale sarà l'impegno gravoso. che dovrà esserci
Presidente -
Mettiamo in votazione. La votazione è
aperta. La votazione è chiusa.
Esito della votazione:
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rollandin, Rosaire, Sammaritani, Sapinet,
Spelgatti, Testolin)
Il sub-emendamento non è approvato.
Sub-emendamento n. 5 del PCP. Per l'illustrazione, ha chiesto la
parola la consigliera Minelli.
Minelli (PCP) -
Le affermazioni che sono contenute nel
testo attuale proposto per il DEFR sull'Aosta/Pré-Saint-Didier non
sono da parte nostra per nulla condivisibili. In pratica in quel
testo si dice che nel triennio 2022/2024 si faranno solo degli
studi per definire uno scenario per il futuro della linea in Alta
Valle e poi non si prende nemmeno in considerazione tutti gli
studi, ma questo è un altro discorso. Si tratta di un'impostazione
che non è per nulla coerente con quanto è già previsto da tutta una
serie di strumenti: da una legge regionale che è la n. 22/2016,
dall'accordo quadro Regione-RFI del 2017, dal programma strategico
per gli interventi sulla ferrovia votato nel 2019. Tutti documenti
che hanno affermato la necessità di riattivare la linea e la
necessità che RFI provveda a fare i lavori. Ricordo che la legge n.
22/2016 è stata votata all'unanimità. Del resto la stessa RFI ha
già progettato gli interventi per l'innalzamento della portata
assiale a 18 tonnellate, sta per rendere noto il complessivo
progetto di fattibilità tecnico-economica degli interventi per la
riapertura, quindi, a nostro avviso, non c'è adesso da aspettare ma
da fare. Bisogna incalzare RFI perché faccia le opere per le quali
può e deve trovare le risorse finanziarie necessarie, addirittura
la Regione ha già previsto nel contratto di servizio con Trenitalia
che è stato siglato ad agosto 2020 un servizio con sei coppie di
corse giornaliere con i relativi fondi a disposizione. Si facciano
quindi le opere necessarie per la riattivazione e si facciano nel
2022.
Presidente -
Mettiamo in votazione il sub-emendamento. La
votazione è aperta. La votazione è chiusa.
Esito della votazione:
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rollandin, Rosaire, Sammaritani, Sapinet,
Spelgatti, Testolin)
Il sub-emendamento non è approvato.
Sub-emendamento n. 6 del PCP. Per l'illustrazione, ha chiesto la
parola la consigliera Minelli.
Minelli (PCP) -
Il sub-emendamento è un sub-emendamento
soppressivo. Chiediamo la soppressione della previsione di acquisto
degli ulteriori tre treni bimodali. Questi treni costano circa 30
milioni di cui 4 previsti a carico della Regione e sono più cari di
un normale treno elettrico, costano di più e non potranno essere
utilizzati come treni bimodali, modalità per la quale erano stati
concepiti, dovranno essere utilizzati soltanto con una delle due
modalità. Anche ordinandoli a breve, non saranno utilizzabili prima
di all'incirca tre anni e quindi saranno probabilmente a
disposizione quando la linea sarà interrotta per i lavori di
elettrificazione e dopo l'elettrificazione serviranno soltanto più
dei treni elettrici e non bimodali, anche se certamente non si
fermano, continuerebbero a funzionare, ma solo in modalità
elettrica. Non regge, a nostro avviso, l'argomentazione che abbiamo
ascoltato in Consiglio quindici giorni fa secondo cui, in caso di
black out
sarebbero una soluzione, o quella secondo cui
dobbiamo comprarli per usarli in doppia composizione per avere più
capienza dell'attuale per risolvere i problemi di sovraffollamento,
che sono problemi urgenti, ci saranno sempre i problemi di
sovraffollamento delle linee ma oggi con la pandemia sono
sicuramente più importanti perché c'è bisogno dei
distanziamenti.
È quindi una previsione di acquisto, a nostro avviso, poco
avveduta e ci sembra quasi che sia un appiglio per ribadire ancora
una volta una scelta fatta dieci anni fa, una scelta che si è
rivelata sbagliata.
Voglio ricordare che RFI ha presentato il programma preliminare
per l'elettrificazione della tratta Ivrea/Aosta nel 2010, undici
anni fa. Questo progetto non è stato coltivato, anzi, è stato
accantonato per puntare sull'alternativa dei treni bimodali, che
non era una vera e propria alternativa ma un taccone e un taccone
molto costoso, un taccone che ha ritardato di dieci anni il
passaggio dal progetto preliminare a quello definitivo e la
possibilità quindi, con il progetto in mano, di avere il
finanziamento dell'opera.
Con lo stesso costo con cui si è finanziata e si continua a
finanziare l'operazione dei bimodali si poteva realizzare
l'elettrificazione della linea e non avremmo più problemi di
rottura di carico a Ivrea, né di sovraffollamento dei piccoli
bimodali, né di inquinamento per l'utilizzo della trazione diesel
da Ivrea ad Aosta e la Valle d'Aosta sarebbe inserita in una rete
di trazione elettrica che permetterebbe di arrivare ad Aosta con
treni provenienti da ogni parte d'Italia. È stata una scelta poco
lungimirante, però si può riconoscere che per il passato ci sono
delle scusanti perché c'era stato lo
shock
dei treni diesel
che non potevano accedere alla stazione diventata sotterranea di
Porta Susa a Torino nel dicembre 2010. Le modalità allora per
elettrificare erano da affinare, c'erano sicuramente delle
procedure da snellire e i tempi di realizzazione apparivano
incerti, quindi delle motivazioni potevano anche esserci e poi
comunque si parla del passato e recriminare sul passato serve a
poco, quello ormai è un dato di fatto, però decidere oggi sapendo
che l'elettrificazione si farà a breve, decidere di ordinare altri
tre bimodali a noi francamente appare un'operazione che è insensata
e non c'è molto altro da aggiungere. Una cosa del genere quindi non
ci sembra corretto votarla.
Presidente -
Mettiamo in votazione il sub-emendamento. La
votazione è aperta. La votazione è chiusa.
Esito della votazione:
Presenti: 35
Votanti: 3
Favorevoli: 2
Contrari: 1
Astenuti: 32 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rosaire, Sammaritani, Sapinet, Spelgatti,
Testolin)
Il sub-emendamento non è approvato.
Sub-emendamento n. 7 del PCP. Ha chiesto la parola la
consigliera Minelli per l'illustrazione.
Minelli (PCP) -
Questo emendamento verte sulla questione
del completamento dell'aeroporto ed è sostitutivo rispetto al comma
che è previsto nell'emendamento della Commissione. Lo strumento di
programmazione del ruolo, dell'attività e del funzionamento
dell'aeroporto è un
masterplan
. Ebbene, l'aeroporto della
Valle d'Aosta di fatto vivacchia da sei anni senza un masterplan e
nel DEFR che guarda fino al 2024 non c'è nessun cenno alla volontà
di adottare tale documento. Per definizione il masterplan è - cito
-: "un documento di indirizzo strategico che sviluppa un'ipotesi
complessiva sulla programmazione di un territorio individuando i
soggetti interessati, le possibili fonti di finanziamento, gli
strumenti e le azioni necessarie alla sua attuazione".
Correttamente quindi nel 2015, con una risoluzione approvata dal
Consiglio a larghissima maggioranza: 32 Consiglieri, il Consiglio
aveva chiesto un aggiornamento di quel tipo di documento.
Riassumo la questione che forse fuori dal Consiglio regionale
non è così chiara: in sintesi all'inizio del secondo millennio si
era progettato un ampliamento e un potenziamento dell'aeroporto che
era stato approvato con una delibera di Giunta del 14 aprile 2004 e
lì si approvava un masterplan che prevedeva la creazione di un
aeroporto commerciale in grado di accogliere i voli di linea, voli
charter
oltre che voli di aviazione generale. Il numero dei
passeggeri di voli commerciali da quel masterplan era stato stimato
in 24 mila all'anno nella prima fase con la previsione di arrivare
a 100 mila all'anno nel ventesimo anno di età. Sulla base di queste
previsioni, sono stati fatti dei grandi investimenti e delle opere
notevoli sull'aeroporto. Il risultato è che a quasi vent'anni da
quel masterplan i passeggeri che utilizzano voli dell'aeroporto di
Aosta sono dell'ordine di poche centinaia all'anno, altro che 100
mila... Quindi previsioni che si sono rivelate totalmente
sbagliate, e questa è una cosa che si sa anche già da parecchio
tempo, tant'è vero che sei anni fa, il 9 aprile del 2015, il
Consiglio regionale ha approvato una risoluzione con cui si
prendeva atto dell'insostenibilità dell'aeroporto commerciale e si
decideva di procedere all'aggiornamento di quel masterplan del 2004
rivedendone gli obiettivi strategici. Sono stati affidati degli
studi, sono state spese delle risorse significative e sono state
prodotte tre relazioni conclusive dello studio per il nuovo
masterplan che sono state consegnate nel corso del 2020, ma l'unico
masterplan però che continua a esistere è quello del 2004 e nel
DEFR che stiamo discutendo non si cita nemmeno più l'approvazione
di questo nuovo strumento che era stato richiesto da una
risoluzione di Consiglio e che dovrebbe andare a chiudere il
cerchio, rispondendo appunto a quella stessa risoluzione che non ha
riscontri conclusivi.
L'emendamento quindi chiede di approvare un nuovo documento, un
nuovo masterplan, e di definire attraverso di esso l'indirizzo
strategico, cioè di fare con chiarezza una scelta, che per noi è
dell'aeroporto di aviazione generale, quindi un documento che
indichi l'obiettivo di un aeroporto che valorizzi quelle attività
di aviazione generale quali la Protezione civile, l'elisoccorso, i
voli turistici a motore, il volo a vela unitamente ad attività di
aerotaxi e di voli
charter
a carattere stagionale con
aeromobili di limitate dimensioni e con spazi adeguati per gli
Aeroclub.
Abbiamo degli elementi, abbiamo delle informazioni, degli studi,
che non devono dire loro che cosa fare: devono permettere di fare
una scelta, quindi non è tanto un problema tecnico, ma è
essenzialmente ancora una volta una scelta politica e, a nostro
avviso, proprio perché il DEFR è lo strumento degli indirizzi
politici, è lì che deve essere evidenziata la necessità di
approvare questo nuovo masterplan come era richiesto dal
Consiglio.
Presidente -
Mettiamo in votazione il sub-emendamento. La
votazione è aperta. La votazione è chiusa.
Esito della votazione:
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rollandin, Rosaire, Sammaritani, Sapinet,
Spelgatti, Testolin)
Il sub-emendamento non è approvato.
Passiamo all'emendamento n. 4 della II Commissione, pagina 82
del DEFR. Mettiamo in votazione l'emendamento della II
Commissione.
Esito della votazione:
Presenti: 34
Votanti: 21
Favorevoli: 19
Contrari 2
Astenuti: 13 (Aggravi, Brunod, Carrel, Distort, Foudraz, Ganis,
Lavy, Manfrin, Perron, Planaz, Rollandin, Sammaritani,
Spelgatti)
L'emendamento è approvato.
Emendamento n. 3 di PCP, pagina 84 del DEFR. Minelli per
l'illustrazione.
Minelli (PCP) -
L'emendamento chiede di sostituire
integralmente il terzo punto che c'è a pagina 84 con il seguente:
"verificare preliminarmente, attraverso una formale interlocuzione
con il Ministero della transizione ecologica, se nel Vallone delle
Cime Bianche in base alle norme in vigore sia consentita la
realizzazione di impianti a fune e piste da sci considerato che il
Vallone ricade in una zona di protezione speciale della rete
europea "Natura 2000" fondata sul principio della tutela della
biodiversità". La normativa a cui soggiace il Vallone delle Cime
Bianche è la stessa che interessa altre zone del Paese, come, ad
esempio, quella del Terminillo nel Lazio. Il Ministero della
transizione ecologica pertanto ha impedito la realizzazione di
impianti di risalita bloccando un progetto che aveva già ottenuto
il parere favorevole nella procedura di incidenza ambientale.
Il decreto ministeriale del 2007, ripreso in Valle d'Aosta da
una delibera del 2008, riesaminato anche alla luce di questa
decisione del Ministero riguardo all'impianto del Lazio, è
stringente e, a nostro avviso, non consente la realizzazione di
quest'opera. Allo scopo di non sperperare del denaro pubblico
proseguendo nelle fasi di studio previste per valutare la
realizzabilità del collegamento, l'emendamento chiede, come avevamo
già proposto fin dal mese di maggio, di verificare tramite una
formale interlocuzione con il Ministero se, in base alle norme in
vigore, sia consentita o meno tale realizzazione di impianti a fune
in un territorio che ricade in una ZPS della rete "Natura 2000" e
fondata, sul principio di salvaguardia della biodiversità.
Presidente -
Mettiamo in votazione l'emendamento. La
votazione è aperta. La votazione è chiusa.
Esito della votazione:
Presenti: 35
Votanti: 9
Favorevoli: 2
Contrari 7
Astenuti: 26 (Baccega, Barmasse, Bertin, Bertschy, Brunod,
Carrel, Caveri, Chatrian, Cretier, Foudraz, Ganis, Jean-Pierre
Guichardaz, Jordan, Lavevaz, Lavy, Malacrinò, Marguerettaz,
Marquis, Marzi, Padovani, Restano, Rollandin, Rosaire, Sammaritani,
Sapinet, Testolin)
L'emendamento non è approvato.
Emendamento n. 4 del PCP, pagina 85. Illustra la consigliera
Minelli.
Minelli (PCP) -
L'emendamento è a pagina 85 al punto
sulla fiscalità di vantaggio ed è un emendamento sostitutivo che
trova anche un corrispondente emendamento al disegno di legge n.
46.
Con questa proposta si chiede di rideterminare, di riarticolare
in senso progressivo l'aliquota dell'addizionale regionale
all'IRPEF, sostanzialmente si chiede di intervenire con delle
agevolazioni per le fasce di reddito più basse con una
maggiorazione per quelle più alte in un'ottica di attenzione alle
fasce di popolazione meno abbienti per ridurre la pressione
fiscale.
Presidente -
Ha chiesto la parola il consigliere Aggravi,
ne ha facoltà.
Aggravi (LEGA VDA) -
Semplicemente per rimarcare la
nostra contrarietà a questa proposta, lo abbiamo fatto ogni volta
in cui è stata presentata e ripeteremo questo voto anche nel
momento in cui verrà presentato l'emendamento.
Sicuramente non stiamo parlando di grandi cifre né per quello
che riguarda i soggetti che potrebbero avvantaggiarsi di questa
scelta sia di quelli che potrebbero vedere un aggravamento, però è
una questione più di natura se vogliamo ideologica complessiva,
anche la riforma dell'IRPEF che ha interessato a livello nazionale,
qui parliamo di addizionale, quindi è una cosa di minore entità,
almeno questa è una posizione mia personale, non mi soddisfa perché
è una riforma per non riformare nulla, in realtà, se andiamo a
vedere gli elementi ma sappiamo quello che sta succedendo a Roma e
direi in tutta Europa... Detto questo, non accettiamo e non siamo
d'accordo ad aumenti di qualsiasi tipo di tassa o tributo
soprattutto se poi si utilizza la scusa del progressismo, ovvero
dicendo: "si toglie ai ricchi per dare ai poveri", perché
sinceramente gli interventi a favore di chi ha bisogno e a favore
di chi può creare sviluppo sono ben altri e sicuramente non quelli
che possono utilizzare la leva fiscale o, meglio, può essere
utilizzata la leva fiscale se la leva fiscale è vista al
ribasso.
Presidente -
Mettiamo in votazione. La votazione è
aperta. La votazione è chiusa.
Esito della votazione:
Presenti: 34
Votanti: 26
Favorevoli: 2
Contrari: 24
Astenuti: 8 (Baccega, Bertin, Chatrian, Cretier, Jordan,
Malacrinò, Padovani, Rosaire)
L'emendamento non è approvato.
Emendamento n. 5 della II Commissione. Mettiamo in votazione. La
votazione è aperta. La votazione è chiusa.
Esito della votazione:
Presenti: 34
Votanti: 20
Favorevoli: 20
Astenuti: 14 (Aggravi, Brunod, Carrel, Distort, Foudraz, Ganis,
Lavy, Manfrin, Minelli, Perron, Planaz, Rollandin, Sammaritani,
Spelgatti)
L'emendamento è approvato.
Posso dare lo stesso risultato per l'emendamento n. 6? Allora
mettiamolo in votazione. La votazione è aperta. La votazione è
chiusa.
Esito della votazione:
Presenti: 35
Votanti: 19
Favorevoli: 19
Astenuti: 15 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'emendamento è approvato.
Mettiamo in votazione l'emendamento n. 7. La votazione è aperta.
La votazione è chiusa.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani, Spelgatti)
L'emendamento è approvato.
Mettiamo in votazione l'emendamento n. 8. La votazione è aperta.
La votazione è chiusa.
Esito della votazione:
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'emendamento è approvato.
Mettiamo in votazione l'emendamento n. 9. La votazione è aperta.
La votazione è chiusa.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani, Spelgatti)
L'emendamento è approvato.
Emendamento n. 5 PCP. La parola alla consigliera Minelli per
l'illustrazione.
Minelli (PCP) -
Qui c'è un pasticcio, nel senso che in
due sezioni c'è lo stesso punto, compare sia a Qui c'è un
pasticcio, nel senso che in due sezioni c'è lo stesso punto,
compare sia a pagina 87 e poi compare di nuovo a pagina 94, cioè si
parla di acque in due sezioni del DEFR ma nella maniera esattamente
identica. Io l'ho presentato su tutte e due le parti, poi non so
esattamente dove questo punto intendiate mantenerlo. In ogni caso
l'emendamento chiede di completare la disciplina dei procedimenti
di concessione di derivazione di acqua e implementare le misure di
valutazione del rischio ambientale connesso alle derivazioni
idriche, nel rispetto delle indicazioni e dei criteri indicati
dall'Autorità di bacino del fiume Po con la deliberazione n. 3 del
14 dicembre 2017, Direttiva derivazioni, e in applicazione della
direttiva dell'Unione europea n. 2060, Direttiva quadro acque.
L'emendamento chiede in pratica di specificare nella frase che
parla della valutazione del rischio ambientale che si tratta di un
atto dovuto, in quanto previsto nella delibera Derivazioni
dell'Autorità per il bacino del Po ed è importante sottolineare che
questa misura risponde alle necessità di rispettare la delibera per
garantire la corretta attuazione dei decreti ministeriali e il
rispetto della Direttiva quadro delle acque dell'Unione
europea.
Come dicevo, la stessa dicitura è presente a pagina 87 nel
capitolo 1.16 Opere pubbliche e territorio al secondo capoverso,
per cui si propone di aggiungere il richiamo eventualmente ai testi
di legge suddetti anche lì o di toglierlo da una parte o dall'altra
per non avere due volte la stessa cosa.
Presidente -
Mettiamo in votazione l'emendamento n. 5 del
PCP. La votazione è aperta. La votazione è chiusa.
Esito della votazione:
Presenti: 34
Votanti: 3
Favorevoli: 2
Contrari: 1
Astenuti: 31 (Aggravi, Baccega, Barmasse, Bertin, Bertschy,
Brunod, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rosaire, Sammaritani, Sapinet, Spelgatti,
Testolin)
L'emendamento non è approvato.
Mettiamo in votazione l'emendamento n. 10 della II Commissione
che riguarda la pagina 90 del DEFR. La votazione è aperta. La
votazione è chiusa.
Esito della votazione:
Presenti: 34
Votanti: 19
Favorevoli: 19
Astenuti: 15 (Aggravi, Baccega, Brunod, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani, Spelgatti)
L'emendamento è approvato.
Emendamento n. 11. Mettiamolo in votazione. La votazione è
aperta. La votazione è chiusa.
Esito della votazione:
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'emendamento è approvato.
Adesso passiamo al sub-emendamento n. 8 del PCP. Illustra la
consigliera Minelli. Sub-emendamento all'emendamento n. 12 della II
Commissione.
Minelli (PCP) -
Avevamo formulato una prima stesura
dell'emendamento quando avevamo ricevuto il DEFR nel quale il piano
tutela delle acque non era nemmeno preso in considerazione, poi è
arrivato l'emendamento in Commissione che parla di approvazione del
PTA in maniera però, a nostro avviso, generica. Noi quindi
chiediamo di sostituire il punto che parla del PTA con un altro che
abbiamo formulato e che dice testualmente: "a tale scopo sarà
approvato entro marzo 2022 il Piano di tutela delle acque scaduto
da cinque anni tenendo conto dell'iter del processo di
partecipazione svoltesi negli anni scorsi e del parere di
valutazione ambientale strategica rilasciato a febbraio 2020. In
sostanza si chiede di aggiungere la tempistica per l'approvazione
del piano che ha già compiuto un lungo iter. Il Piano che
rappresenta il testo base, che inquadra tutti gli aspetti legati
alla tutela delle acque, disciplina gli usi plurimi a esse
attinenti. È importante che venga approvato rapidamente perché è il
quadro legislativo per regolamentare tutta la disciplina sulle
acque e ha già fatto il percorso appunto di VAS. La formulazione
che è stata presentata alla II Commissione da parte del Governo
quindi ci sembra ancora troppo generica circa i tempi di
approvazione.
Presidente -
Mettiamo in votazione il sub-emendamento. La
votazione è aperta. La votazione è chiusa.
Esito della votazione:
Presenti: 35
Votanti: 13
Favorevoli: 13
Astenuti: 22 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Jean-Pierre Guichardaz,
Jordan, Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin)
L'emendamento è respinto.
Passiamo all'emendamento n. 12 della II Commissione e mettiamolo
in votazione.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani, Spelgatti)
L'emendamento è approvato.
Emendamento n. 6 del PCP. Illustra la consigliera Minelli.
Minelli (PCP) -
Quando sono intervenuta in discussione
generale, ho detto che la Provincia autonoma di Bolzano si è dotata
fin dal 2011 di un piano clima e credo che sia una cosa importante,
fatta da molto tempo, da dieci anni, perché dobbiamo pensare che
molte cose dovranno cambiare nei nostri stili di vita ma anche
nelle politiche pubbliche e abbiamo bisogno di una strategia ben
definita e di mirati strumenti di pianificazione per addivenire
realmente alla decarbonizzazione.
La Regione Valle d'Aosta ha iniziato a fare un percorso, però
non si sta operando in modo sufficiente a nostro avviso. Sono
passati tre anni e non uno da quando, secondo l'ordine del giorno
votato dal Consiglio regionale a dicembre 2018, bisognava definire
la
road map
per una Valle d'Aosta
fossil full free
,
l'impegno era di arrivare alla fine del 2019 con l'approvazione
della road map, che invece non è ancora stata approvata dal
Consiglio. L'emendamento che presentiamo è un emendamento semplice,
chiaro, visto che la bozza di road map è disponibile ormai da quasi
un anno, mancano solo due mesi, si deve approvare questo documento
in Consiglio entro il mese di gennaio e poi nel primo semestre del
2022, quindi il tempo è abbastanza ampio, arrivare ad approvare la
strategia per la decarbonizzazione con degli obiettivi precisi e
dei tempi anche precisi.
È davvero molto tempo che il documento che traccia solo le linee
è fermo, poi c'è tutto un altro lavoro da fare... allora almeno che
venga approvata la road map perché altrimenti poi non si arriverà
nemmeno alla strategia.
Presidente -
Mettiamo in votazione l'emendamento. La
votazione è aperta. La votazione è chiusa.
Esito della votazione:
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rollandin, Rosaire, Sammaritani, Sapinet,
Spelgatti, Testolin)
L'emendamento non è approvato.
Mettiamo in votazione l'emendamento n. 13 della II Commissione.
La votazione è aperta. La votazione è chiusa.
Esito della votazione:
Presenti: 35
Votanti: 22
Favorevoli: 22
Astenuti: 13 (Aggravi, Brunod, Carrel, Distort, Foudraz, Ganis,
Lavy, Manfrin, Perron, Planaz, Rollandin, Sammaritani,
Spelgatti)
L'emendamento è approvato.
Emendamento n.7 del PCP. Illustra la consigliera Minelli.
Minelli (PCP) -
L'emendamento si riferisce al punto che
c'è nel DEFR a pagina 93, alla fine del punto contrassegnato dal
XII pallino nero che inizia con "colmare i vuoti normativi".
Chiediamo di sopprimere la frase finale: "sarà avviato un iter di
revisione della legge 31/2007" e di aggiungere questo periodo
"Contestualmente all'approvazione del nuovo piano rifiuti, saranno
approvate norme di modifica della legge 31/2007". L'emendamento è
soppressivo di una frase e integrativo di un'altra perché intende
sottolineare due aspetti: il primo è che occorre riconoscere che un
iter di revisione della legge n. 31/2007 si è avviato con il
deposito di ben due proposte di legge che sono state assegnate alla
Commissione competente; il secondo aspetto risponde invece alla
necessità di procedere all'approvazione di norme di modifica della
legge n. 31/2007 contestualmente all'approvazione del piano dei
rifiuti, che, come ci è stato segnalato, tra l'altro, anche nelle
audizioni da parte di responsabili degli uffici, deve essere
accompagnato da una legge.
Nelle nostre osservazioni che abbiamo formulato al piano che è
in discussione, che si sono concentrate in particolare sulla parte
relativa ai rifiuti speciali, abbiamo sottolineato come il piano
sia carente delle norme di attuazione in assenza delle quali ci
deve essere, da quello che risulta dai nostri approfondimenti, una
norma collegata.
Riteniamo poi che sia indispensabile colmare il vuoto che c'è
stato e che mi pare sia stato riconosciuto a più livelli, vuoto
normativo relativo proprio alle discariche per rifiuti speciali che
nella legge n. 31/2007, una legge ovviamente datata, non sono
considerate adeguatamente.
Presidente -
Consigliere Aggravi a lei la parola.
Aggravi (LEGA VDA) -
Semplicemente per riprendere questo
aspetto, così anche come già fatto in aula con un'iniziativa se non
erro all'ultimo o al penultimo Consiglio e così anche come già più
volte chiesto. Crediamo che l'esperienza o, meglio, le
considerazioni anche fatte dalla massima Corte su questo aspetto e
poi quelle richiamate anche dalla collega riguardo agli uffici
tecnici della Regione impongano una valutazione, al di là di come
vada questo voto, il mio gruppo voterà a favore in coerenza con le
iniziative sin qui fatte. È bene considerare questo aspetto perché
io più che un'osservazione lo chiamerei un richiamo quello fatto
dagli uffici tecnici e anche dalla massima Corte sulla necessità di
avere un quadro normativo definito e completo prima di andare a
chiudere il percorso relativo alla pianificazione, ovvero lo
strumento di pianificazione che è il piano di rifiuti. Dico questo
per evitare poi che ci possano essere un domani ulteriori
problematiche come l'esperienza ci sta dimostrando in questi ultimi
anni soprattutto sulla gestione dei rifiuti speciali.
Presidente -
Mettiamo in votazione. La votazione è
aperta. La votazione è chiusa.
Esito della votazione:
Presenti: 34
Votanti: 12
Favorevoli: 12
Astenuti: 22 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Jean-Pierre Guichardaz,
Jordan, Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin)
L'emendamento non è approvato.
Passiamo all'emendamento n. 8 del PCP. Illustra la consigliera
Minelli.
Minelli
(PCP) -
L'emendamento riguarda la
parte che è contenuta al punto 3 degli indirizzi per gli enti
strumentali, cioè la parte sull'Agenzia per la protezione
dell'ambiente, un emendamento sostitutivo. Sono state modificate e
integrate le linee di indirizzo per il triennio, le linee di
indirizzo per l''ARPA. L'emendamento ha lo scopo di
contestualizzare gli ambiti di sviluppo delle funzioni che sono
attribuite ad ARPA nel triennio 2022/2024 con una particolare
attenzione agli interventi correlati tra ambiente, clima e salute,
alle attività di studio e di analisi del fondo naturale, nonché
alla tutela e alla salvaguardia della risorsa...
Presidente -
Consigliera, mi dicono che sta illustrando
il 9.
Minelli (PCP) -
... ha ragione, chiedo scusa,
semplicemente perché quello precedente io lo avevo già illustrato
perché avete messo la stessa formulazione in due pagine diverse del
DEFR, quindi io avevo detto: o lo mettiamo da una parte o lo
mettiamo dall'altra basta che si faccia qualcosa, poi l'emendamento
non è stato approvato ma voi dovete comunque sistemarlo quel
testo.
Presidente -
Mettiamo in votazione l'emendamento n. 8...
è decaduto, va bene. La votazione è aperta. La votazione è
chiusa.
Esito della votazione:
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rollandin, Rosaire, Sammaritani, Sapinet,
Spelgatti, Testolin)
L'emendamento non è approvato.
Passiamo all'emendamento n. 14 della II Commissione. Mettiamolo
in votazione. La votazione è aperta. La votazione è chiusa.
Esito della votazione:
Presenti: 35
Votanti: 22
Favorevoli: 22
Astenuti: 13 (Aggravi, Brunod, Carrel, Distort, Foudraz, Ganis,
Lavy, Manfrin, Perron, Planaz, Rollandin, Sammaritani,
Spelgatti)
L'emendamento è approvato.
Emendamento n. 9, finisce brevemente di illustrarlo?
Minelli (PCP) -
Brevemente per completare. Dicevo che
l'emendamento va a modificare le linee di indirizzo che si
attribuiscono ad ARPA con un particolare riferimento agli
interventi che sono correlati tra ambiente, clima, salute e le
attività di studio di analisi del fondo naturale ma anche di tutela
della salvaguardia della risorsa idrica come previsto dal PNRR e
dal programma di "Next Generation" dell'Unione europea.
Ricordo anche che in audizione, quando abbiamo sentito il
Direttore di ARPA, abbiamo approfondito alcuni punti e anche
attraverso una serie di domande che sono state fatte dalla
Commissione uno degli elementi che è emerso in quest'audizione è
stata la necessità di ARPA di puntare anche sulla ricerca e di fare
un'azione più incisiva sull'analisi dei suoli. Finora ARPA si è
occupata molto di aria, di tutela dell'aria e anche di acqua, ma è
opportuno anche ampliare il raggio di azione e definire meglio
quali sono i compiti di questo ente strumentale.
È vero poi che è stato detto in Commissione che si rimandava
alla discussione su ARPA a dopo il bilancio, però se la scelta è
quella di far crescere questo ente nel triennio, attraverso anche
degli investimenti che sono stati messi a bilancio, allora è
opportuno, e, a nostro avviso, più corretto e coerente con ciò che
è stato deciso per le leggi finanziarie, definire più nello
specifico quali sono le linee di indirizzo dell'ente stesso.
Presidente -
Mettiamo in votazione l'emendamento n. 9 del
PCP. La votazione è aperta. La votazione è chiusa.
Esito della votazione:
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rollandin, Rosaire, Sammaritani, Sapinet,
Spelgatti, Testolin)
L'emendamento non è approvato.
Adesso passiamo all'emendamento n. 3 del consigliere Baccega.
Per ragioni tecniche facciamo prima il 3 e poi il 2 ma è soltanto
un'inversione tecnica della numerazione. Emendamento n. 3 del
consigliere Baccega.
Baccega (GM) -
Come detto anche nell'intervento
dell'altro giorno, abbiamo avuto modo in Commissione di audire i
vertici dell'ARER. Praticamente per un anno con i colleghi ci siamo
sfiniti nel richiedere un approfondimento sulle politiche
dell'edilizia residenziale pubblica proprio per andare nella
direzione non tanto di criticare l'uno o l'altro atteggiamento
bensì di migliorare una situazione che vi assicuro non è così
lineare e precisa. Abbiamo quindi avuto modo di avere quella
interlocuzione in Commissione e abbiamo preso atto che c'è bisogno
di fare degli ulteriori approfondimenti. Tenuto conto che l'ARER è
una società controllata e abbiamo visto che gli indirizzi che
vengono dati nel DEFR sì, sono pertinenti, ma spesso non sono in
sintonia con gli indirizzi approvati dal Consiglio di
amministrazione... in uno di questi troviamo al punto dove si cita
"effettuare uno studio di fattibilità per individuare le modalità
di gestione delle manutenzioni ordinarie e di servizi vari, quindi
manutenzione verde, sgombero neve e pulizie, mediante gestioni in
economia diretta" e poi c'è questa istituzione di una società di
scopo in
House Providing
. Lo avevamo già sottolineato in un
nostro precedente intervento questo aspetto. Ora, l'ARER è una
struttura che deve gestire il patrimonio e che all'interno di una
società controllata si vada a costituire una società in House
Providing... credo che gli indirizzi che dà la Corte dei conti in
questo senso siano esattamente l'opposto. La proposta di questo
emendamento quindi è quella di togliere: "o istituzione di una
società di scopo in House Providing", che mi sembra veramente fuori
luogo. Questo è il tema di questo primo emendamento che
proponiamo.
Presidente -
La parola all'assessore Barmasse.
Barmasse (UV) -
Effettivamente l'ARER è una società
partecipata, creare un'ulteriore società all'interno di una società
ritengo anch'io che non sia così opportuno e quindi propongo di
accogliere questo emendamento.
Presidente -
La parola al
consigliere Manfrin.
Manfrin (LEGA VDA) -
Ovviamente anche noi concordiamo con
questo emendamento, abbiamo già avuto modo di esporre nella
discussione generale rispetto al bilancio la nostra idea rispetto
all'edilizia residenziale e soprattutto le criticità che abbiamo
evidenziato ad oggi rispetto all'affidamento delle manutenzioni a
cooperative più o meno amiche. L'idea quindi di avere una struttura
in house
del personale che possa fare manutenzione non con
una società, ma direttamente con il personale che tramite l'ARER
possa intervenire facendo manutenzione degli alloggi ci trova
assolutamente favorevoli, sarebbe sicuramente un superamento
dell'
impasse
attuale dove a volte la manutenzione latita o
tarda o è inefficiente, quindi si permetterebbe di intervenire in
maniera puntuale come, per esempio, faceva la PS precedentemente,
quindi per questo motivo il nostro gruppo sarà assolutamente
favorevole.
Presidente -
Mettiamo in votazione. La votazione è
aperta. La votazione è chiusa.
Esito della votazione:
Presenti, votanti e favorevoli: 34
L'emendamento è approvato all'unanimità.
Emendamento n. 2 del consigliere Baccega. Ha chiesto la parola
il consigliere Baccega per l'illustrazione.
Baccega (GM) -
Ritornando alle riflessioni che ho fatto
poco fa, evidentemente qui ho la sensazione di aver esagerato nei
punti perché il primo punto "ritiene di dover dar corso ad un
approfondimento, insieme all'ARER, alla legge 3". Anche lì in
Commissione abbiamo chiesto cosa ne pensavano e loro hanno
risposto: "sì, dobbiamo modificare la legge n. 30" che è la legge
istitutiva dell'ARER. Allora probabilmente su questo punto c'è un
po' di confusione, quindi io dico su questo punto ci terrei proprio
che il DEFR contenesse una revisione della legge n. 3 molto
significativa perché sono tante, lo avevamo anche individuato nei
percorsi che si erano fatti nelle attività ispettive con il
consigliere Manfrin che c'è l'esigenza di metterci mano.
Vi è poi l'altra questione che riguarda l'
housing
sociale. Ho la sensazione che averle messe tutte e due nello stesso
emendamento possa creare un po' di disagio, quindi non lo so, se
ritiene opportuno, magari riterrei più fondamentale che la legge n.
3 potesse essere inserita come un percorso di aggiornamento.
L'housing sociale può essere un approfondimento che si può
ulteriormente fare, dico questo perché? Perché ieri ho ricevuto la
documentazione di un lungo percorso che si era fatto ma mi è
arrivata solo ieri e quindi non sono riuscito a costruire un vero e
proprio plinto che permettesse di dare al Consiglio ulteriori
suggestioni in questo senso, però eventualmente si può cancellare
dall'emendamento il "riprendere e avviare e intensificare con nuove
relazioni di approfondimento" la parte che riguarda l'housing
sociale e la rivedremo nell'arco dell'anno prossimo con ulteriore
documentazione, però mantenere il "supportare la struttura
regionale con un approfondimento sulla legge 3", che mi sembra
decisamente importante. Farei quindi, se possibile, un
sub-emendamento in diretta se si può fare, sennò vedete voi.
Presidente -
Mettiamo in votazione l'emendamento... la
parola al consigliere Manfrin.
Manfrin (LEGA VDA) -
L'assessore non si è espresso,
quindi non so come voterà a questo punto l'aula ma, a prescindere
da questo, anche su questo un ragionamento, nel senso che, come
giustamente è stato detto, abbiamo più volte espresso in quest'aula
le nostre criticità e i nostri dubbi sull'attuale legge n. 3/2013,
che attualmente disciplina il settore dell'edilizia residenziale
pubblica, la necessità di intervento è effettivamente urgente e
soprattutto ampia, ci sono molti capitoli che vanno disciplinati,
la maggioranza delle Regioni italiane ha aggiornato questa legge di
recente introducendo delle nuove disposizioni: ad esempio, quella
che citavo della Provincia autonoma di Bolzano, se non sbaglio,
rispetto alla prevenzione e l'ingresso degli autori di crimini
particolarmente fastidiosi negli alloggi, quindi come misura di
prevenzione ma ce ne sarebbero tantissime, mi viene in mente questa
perché mi sono particolarmente affezionato, quindi sicuramente
anche in questo caso il voto del nostro gruppo sarà assolutamente
favorevole.
Presidente -
Se non vi sono interventi, mettiamo in
votazione l'emendamento. La votazione è aperta. La votazione è
chiusa.
Esito della votazione:
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Jean-Pierre Guichardaz, Jordan,
Lavevaz, Malacrinò, Marguerettaz, Marquis, Marzi, Padovani,
Restano, Rollandin, Rosaire, Sapinet, Testolin)
L'emendamento non è approvato.
A questo punto abbiamo votato tutti gli emendamenti. Dobbiamo
affrontare la votazione dell'atto nel suo insieme con l'allegato.
Apriamo la votazione... ha chiesto la parola il consigliere Carrel,
ne ha facoltà.
Carrel (PA) -
Non siamo intervenuti lungo il dibattito
degli emendamenti per un semplice motivo: dal nostro punto di
vista, il DEFR è un documento che traduce il programma di
legislatura e di governo di questa maggioranza, come ci ricorda
bene la pagina 54, in obiettivi amministrativi nel triennio,
quindi, dal nostro punto di vista, il documento è un documento che
presenta delle criticità come abbiamo potuto già esporre durante la
discussione generale, è un documento che però ha un padre: la
maggioranza, la Giunta Lavevaz, la quale deve poi cercare di agire
lungo questa strada tracciata.
Sicuramente quindi i nostri interventi saranno più mirati anche
in termini di emendamenti sulle altre leggi, sul Documento di
Economia e Finanza abbiamo deciso di astenerci sugli emendamenti e
di proporre degli ordini del giorno, cioè un vincolo e un impegno
al Governo in merito a quello che vi è scritto nel DEFR. Questa
quindi è stata un po' la nostra linea questa mattina, comunque
confermiamo quanto detto in discussione generale che questo è
ancora un DEFR che manca di visione e di programmazione dal nostro
punto di vista e quindi ci asterremo sul documento come abbiamo
fatto in Commissione e come abbiamo già detto in discussione
generale.
Presidente -
Ha chiesto la parola il consigliere Aggravi,
ne ha facoltà.
Aggravi (LEGA VDA) -
Per fare una considerazione finale
su questo voto, coerentemente con quanto già espresso in sede di
voto di Commissione, ovviamente il mio gruppo si asterrà sul voto
del Documento di Economia e Finanza regionale. Com'è già capitato
in altre situazioni, abbiamo voluto tuttavia votare a favore o fare
delle precisazioni in merito ad alcuni elementi che sono stati
sottoposti all'attenzione dell'aula da parte di altri gruppi,
questo in coerenza non soltanto con il programma portato avanti dal
mio gruppo, ma anche soprattutto per tutta una serie di tematiche e
di aspetti a cui teniamo e la nostra azione quotidiana nei vari
Consigli e ora anche in sessione di bilancio, tra l'altro, molti
anche legati ad alcuni ordini del giorno, ovviamente hanno trovato
la nostra attenzione.
L'ho sottolineato nella relazione di minoranza al bilancio e lo
abbiamo detto anche in altri interventi, abbiamo visto questo
documento, lo hanno detto anche altri colleghi, un po' perdere
purtroppo il suo senso programmatorio in molte situazioni, abbiamo
anche trovato dei passaggi che sono stati necessariamente
totalmente rettificati dallo stesso Governo che ha proposto questo
documento: penso all'ambito dei trasporti e quindi hanno avuto
un'attenzione sostanzialmente minore, ma ci sono anche dei passaggi
che nel corso delle audizioni in Commissione non si sono potuti
approfondire per un motivo molto semplice: perché ci è stato detto
in alcune situazioni: "è quello che era già previsto". Su questo
siamo ben disponibili a fare anche un
mea culpa
, per carità,
perché comunque chi arriva si porta anche avanti il
badò
[traduzione letterale dal patois: il fardello] che eredita e quindi
necessariamente deve riproporre degli argomenti, però allora
dall'altro lato mi dico che forse è inutile parlare di riforme, è
inutile parlare di cambiamenti, è meglio essere molto più onesti
con sé stessi e con gli altri e dirsi che su tante tematiche, su
tanti elementi si deve cercare di fare qualcosa perché sinceramente
non si è fatto. Sarebbe molto più grave invece dover cercare di
fare qualcosa perché non si ha idea di che cosa fare. Questo penso
che lo capiremo soltanto nel corso dell'anno e poi tireremo la
riga, come ho già detto in un intervento precedente in questa
sessione di bilancio e capiremo che cos'è stato fatto e soprattutto
se quella prospettiva di idee si è poi concretizzata in qualche
scelta, in qualche provvedimento, in qualche proposta.
Ci sono dei passaggi poi che mancano e su quelli cercheremo
anche in corso d'anno di fare delle proposte come già abbiamo fatto
e come facciamo in Commissione, come facciamo anche in aula non
soltanto nel Consiglio dedicato al bilancio. Confermo quindi il
nostro voto di astensione sul documento e preciso appunto che il
lavoro che deve essere fatto è ancora molto ma soprattutto c'è la
necessità di trovare una coerenza e una visione che spesso viene
citata ma sappiamo benissimo che in italiano il sostantivo
"visione" ha un duplice significato che spesso non è neanche sempre
molto positivo, soprattutto nell'altro caso e quindi trovarsi nel
deserto delle idee può anche rischiare di fare avere delle visioni
che non sono poi così utili non soltanto a sé stessi ma a tutta la
comunità valdostana.
Presidente -
Ha chiesto la parola il
consigliere
Baccega, ne ha facoltà.
Baccega (GM) -
Direi che è stata una quattro giorni
decisamente intensa e, dal mio punto di vista, anche efficace
perché attraverso gli emendamenti e attraverso le riflessioni che
si sono fatte si è riusciti anche a migliorare un documento che
ritengo avesse alti e bassi, chiaro e scuro avevo detto all'inizio
del mio intervento dell'altro giorno, un percorso che in qualche
modo lo ha migliorato e che ha dipanato alcune perplessità e alcuni
quesiti sui quali c'erano delle oggettive perplessità. Parlo del
progetto riorganizzazione che, secondo il nostro punto di vista, e
sul quale abbiamo spinto parecchio, deve essere una delle priorità
di questo vostro documento, di questo percorso, perché attraverso
questa riorganizzazione - e lo dico con atteggiamento estremamente
costruttivo - si può andare a migliorare tutti i processi che vanno
nella direzione di dare delle risposte ai Valdostani. Troppi
interventi in replica, almeno due, non vado a citare quali, hanno
esordito dicendo: "da quando il Governo attuale si è insediato".
Tenete conto che avete sottolineato che c'è della continuità
rispetto al passato ed è inevitabile che ci sia della continuità e
questa continuità la apprezziamo anche perché molte cose, l'ho
detto qualche giorno fa, molte cose sono state recepite, molti
indirizzi dell'epoca sono stati recepiti e vanno nella direzione di
essere poi portati a compimento. Perché avevamo presentato una
risoluzione o un ordine del giorno, non ricordo bene cos'era, nel
mese di aprile chiedendo di portare il piano salute e benessere
sociale entro la fine di giugno? Perché qualora si fosse affrontato
quel tema nel mese di giugno, probabilmente il DEFR avrebbe
recepito meglio le indicazioni che arrivavano dal piano salute e
benessere sociale. Credo che su quel corposo
dossier
della
sanità che è prioritario in questo documento potremo ulteriormente
intervenire per dare le nostre suggestioni e i nostri suggerimenti.
Sulla storia della pandemia che non è iniziata quattordici mesi fa
ma è iniziata nel febbraio del 2020 credo che si possa scrivere un
libro purtroppo ed è una questione che ovviamente non può non
tenere conto di che cos'è stato fatto in un periodo in cui non si
sapeva con chi si era, che cosa c'era, che cosa stava arrivando.
Ora, e devo dire che tutti hanno retto bene, con la questione
vaccini credo che si stia andando verso una direzione estremamente
positiva che tranquillizza la collettività valdostana.
Detto questo, è un piano che, secondo me, va nella direzione di
dare delle risposte, l'assessore Marzi l'ha individuato come un
bilancio vivo, certo che è un bilancio vivo perché ha sicuramente
maggiori disponibilità rispetto al passato, ma sono certo che ci
sia davvero molto da fare. La parte di riorganizzazione quindi è
fondamentale ed è prioritaria, la parte legata alla salute con il
piano salute e benessere sociale e tutti i piani che sono in campo
in quel settore vanno affrontati anche lì con determinazione, sulla
scuola mi pare che ci siano degli elementi positivi; credo che il
mio voto sarà un voto di astensione sicuramente ma un'astensione di
fiducia e collaborativa per il futuro.
Presidente -
Ha chiesto la parola il consigliere
Rollandin, ne ha facoltà.
Rollandin (PA) -
Nella presentazione che è stata fatta
tre giorni fa del bilancio la magnanimità di Aurelio Marguerettaz
mi aveva concesso tre minuti per dire quello che pensavo della
situazione.
Ora, in quel momento ho detto che forse avevamo la possibilità
di ulteriormente esprimerci com'è avvenuto nei giorni successivi e
devo dire che è stato molto più interessante il dibattito sugli
emendamenti, sugli ordini del giorno e su quello che ieri è stato
fatto sul DEFR che non la dichiarazione di per sé di quello che il
bilancio poi adesso viene eviscerato, viene in qualche modo
analizzato nel suo iter e di quello che si dovrebbe fare o si
vorrebbe fare, tant'è che la discussione che si è tenuta in questi
in questi due giorni credo che abbia dato la possibilità a noi
tutti di esprimerci su alcune contingenze, su alcune necessità, su
alcune visioni che non coincidono prettamente sull'insieme, però in
particolare per il DEFR è automatico e deve essere così che è la
proposta che viene in qualche modo illustrata e presentata.
Ora, gli emendamenti e gli ordini del giorno hanno evidenziato
che sicuramente c'è la possibilità di modificare, di migliorare e
di attenuare alcuni interventi, il tutto tenendo conto che
sicuramente abbiamo parlato molto dell'epidemia, della pandemia,
però anche da questo non siamo ancora usciti, anzi, siamo ancora in
una fase difficile. Credo pertanto che sarà interessante come si
gestiranno questi mesi per permetterci di uscire, se è possibile,
da questa situazione e per riprendere a lavorare e in qualche modo
a predisporre dei piani che poi possano essere mantenuti perché
obiettivamente quando è scoppiata la pandemia di fatto è stata una
rivoluzione, molti degli aspetti che si erano programmati non hanno
più potuto essere tali.
L'unico aspetto positivo era l'anno scorso, a differenza di
quest'anno, che si era avuta l'intuizione di premiare prima di
tutto le esigenze delle varie categorie che gravitano sulla nostra
Regione, e questo è stato un punto importante tant'è che lo
sviluppo e la discussione del bilancio l'anno scorso sono stati di
tutt'altro tenore perché c'era stata una precottura delle
previsioni da indicare per le singole categorie e il tutto era
apparso generalmente come prioritario rispetto ad alcune situazioni
che non erano naturalmente a livello di essere a condizioni
totali.
Io quindi credo che le due giornate sono state molto
interessanti, hanno dato la possibilità di integrare alcuni aspetti
che possono essere corretti, che potranno essere corretti durante
l'anno, il tutto con lo scopo di poter in qualche modo utilizzare
al meglio le disponibilità che ancora quest'anno abbiamo, però nel
triennio sappiamo già che ci saranno alcuni problemi e non di poco
conto. Ci sono degli appuntamenti impegnativi in questo anno,
quindi noi dobbiamo tener conto che, sotto questo profilo, non è
con questi giorni che chiudiamo il problema ma, anzi, apriamo delle
proposte che dovranno dare dei risultati come noi ci
auspichiamo.
Presidente -
Ha chiesto la parola la
consigliera
Erika Guichardaz.
Guichardaz E. (PCP) -
Solo per dire che noi non voteremo
questo DEFR naturalmente, che non ha assolutamente né contenuti
convincenti, né contenuti rassicuranti come dicevamo già ieri, che
è stato consegnato in ritardo ed emendato in maniera pesante dalla
stessa maggioranza. Lo abbiamo ricordato e lo abbiamo fatto
emergere nella discussione di oggi: il capitolo dei trasporti è
stato completamente riscritto, ci sono modifiche pesanti come
quella sull'Ospedale e sulla regionalizzazione del contratto che
denotano da parte nostra, che siamo stati in questa maggioranza e
quindi sappiamo bene come si lavora in questa maggioranza, una
mancanza di coerenza e di rispetto per quel programma di
legislatura che lo stesso Presidente ha detto che è evidentemente
in fase di revisione. Non sono passati poi inosservati alcuni voti
immagino come quello riferito alla riforma elettorale che sembrava
essere una priorità e oggi invece non lo è più e come quello sulla
riduzione almeno della indennità del Presidente del Consiglio
equiparata a quella degli Assessori. Naturalmente non passano
inosservati nemmeno i voti dei nostri cinque colleghi che fino a
poco tempo fa facevano parte di PCP, in particolare, ad esempio, il
voto sull'emendamento della legge sui rifiuti, perché ricordo che
c'è una proposta di legge depositata in III Commissione che cerca
di colmare quel vuoto normativo che lo stesso consigliere Aggravi
ha sottolineato come importante perché ci è stato detto dagli
uffici competenti e ci è stato ribadito anche l'altro giorno in
Commissione.
Altro voto che non ci ha lasciato indifferenti è quello sulla
progressività dell'IRPEF dove addirittura vediamo dei voti contro
da chi ci aspettavamo che fosse in linea con noi, quindi su questo
punto naturalmente faremo delle riflessioni.
Bisogna poi sottolineare che il voto sull'Ospedale è un voto che
ha il suo peso, quando ci siamo dimesse, ci era stato detto: "ma
qui non si parla di cantierabilità". Bene, in questo DEFR si parla
di cantierabilità perché si dice che nel prossimo semestre si
partirà con l'appalto. Rispetto a questo, quindi, sottolineo a chi
mesi fa ci diceva che eravamo state improvvide a dimetterci, che
molto probabilmente non eravamo state improvvide ma forse
lungimiranti. Sotto questo punto di vista, quindi sottolineo che
rimane la nostra amarezza per non aver potuto incidere forse in
maniera diversa, rimane la nostra amarezza perché per il silenzio e
il trattamento riservatoci da questa maggioranza e naturalmente
qualche persona saggia mi diceva che funziona un po' come i
fidanzati, quando gli metti le corna, molto probabilmente poi se la
prendono di più con te che con gli altri. Io spero che dopo un po'
questa cosa passi e ci si renda conto che lo spirito rimane quello
costruttivo di un tempo, gli emendamenti lo dimostravano, molto
probabilmente non sono stati colti in questo modo ma riteniamo che
da qui in avanti, come abbiamo sempre fatto con il nostro lavoro,
potremo dimostrarlo.
Presidente -
Ha chiesto la parola il consigliere
Manfrin.
Manfrin (LEGA VDA) -
Anche a fronte dell'intervento della
collega Guichardaz che ci ha descritto questa maggioranza sedotta e
abbandonata e quindi orfana di alcuni numeri, non possiamo che
prendere atto del documento che stiamo analizzando, un documento
che, lo confesso, mi sarebbe piaciuto analizzare separatamente
rispetto al bilancio perché avrebbe permesso un'analisi sicuramente
maggiore, più importante, ancora più approfondita e ancora più
utile a tutta la comunità. Esaminare invece di concerto tutti
questi documenti chiaramente ci toglie un pochino di attenzione e
di tempo, attenzione e tempo che però, e questo lo rivendico con
orgoglio, il gruppo che mi onoro di rappresentare ha dedicato
presentando proprio su questo specifico punto ben trentatré ordini
del giorno, che non erano emendamenti perché riteniamo che sia un
po' inutile magari emendare un documento che deve essere votato nel
suo complesso e che quindi non può vedere magari un voto singolo
sul singolo articolo e quindi magari non può vedere l'approvazione
su un pezzo e la disapprovazione su un altro e che ovviamente, come
potete immaginare, non vedrà il voto favorevole del gruppo della
Lega Valle d'Aosta. Con quest'ordine del giorno però dicevo abbiamo
comunque delineato innanzitutto una serie di criticità presenti
all'interno del documento e abbiamo presentato quella che, secondo
noi, è la nostra idea di Valle d'Aosta e quale dovrebbe essere,
secondo noi, da una parte quello che dovrebbe essere cambiato nel
futuro rispetto al documento e quello che invece dovrebbe essere
aggiunto rispetto a quanto manca.
Per prendere atto delle risposte che sono state fornite su molti
degli ordini del giorno, così come su alcuni emendamenti, dobbiamo
sicuramente rilevare che è stata ricorrente una frase, anzi due: o
"lo stiamo facendo e quindi non lo votiamo" oppure "abbiamo già in
progetto di farlo e quindi non lo votiamo". Tendenzialmente se una
cosa viene fatta, diciamo che una comunità e i suoi rappresentanti
non sentono l'esigenza di evidenziarla all'interno di quest'Assise,
però lo si è detto tranquillamente, il "lo faremo" chiaramente si
può applicare a tutto, io non ho pensato a una cosa, mi viene fatta
notare e dico: "va bene, ma lo faremo, ho già in progetto di
farlo". I progetti a volte si scontrano con la realtà e forse
lasciarne traccia nei documenti che dovrebbero disciplinare la vita
economica e sociale della nostra Regione nel triennio sicuramente
sarebbe stato importante. Lo abbiamo evidenziato ma lo diciamo
ancora una volta: questo documento pare non avere un'anima, il
collega Aggravi ha parlato di mancanza di visione ed effettivamente
su alcuni punti pare forzato, cioè "si fa perché lo si deve fare",
"scrivo una riga su questo perché bisogna dirlo perché sennò sembra
brutto non dirlo", invece probabilmente molti temi che sono stati
trattati e sono stati trattati in maniera contenuta, contratta,
avrebbero richiesto una maggiore attenzione, una maggior dedizione
o come in alcuni casi una maggiore chiarezza.
Ho avuto modo di evidenziare, per esempio, sulla parte delle
politiche sociali come si siano fatti tutta una serie di impegni
vaghi: "bisogna migliorare la vita di questa parte di popolazione,
bisogna intervenire in questa maniera, bisogna migliorare, lo
faremo, lo miglioreremo, lo metteremo in campo" ma come? Senza
indicare il come, secondo me, non si può nemmeno parlarne
all'interno di un documento, se io non dico come intendo
intervenire, è chiaro che sto facendo una manifestazione generica
così, un'affermazione che sicuramente è bella se la vedo scritta,
ma a cui probabilmente non può seguire nessuna azione concreta.
Chiudo quindi questo mio intervento evidenziando ancora una
volta e ancora di più, com'è stato sollevato da alcuni colleghi di
maggioranza e di opposizione, che il tema della famiglia purtroppo
è stato assolutamente concentrato, costretto e riassunto in un paio
di righe, poca attenzione è stata fatta appunto nei confronti della
famiglia e il tema della famiglia oggi è quanto mai di attualità e
quanto mai è necessario dargli la giusta attenzione e penso che
durante la discussione dei tre DL in oggetto oggi, avremo modo di
farlo.
Confermo quindi che il voto del nostro gruppo sarà di
astensione.
Presidente -
(
interruzione audio)
Esito della votazione:
Presenti: 35
Votanti: 21
Favorevoli: 19
Contrari: 2
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Perron, Planaz, Rollandin,
Sammaritani, Spelgatti)
L'atto è approvato.
Come d'accordo, ci aggiorniamo questo pomeriggio alle ore 14:30.
Buon appetito.
---
La seduta alle ore 12:58.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK