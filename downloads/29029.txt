Consiglio Regionale della Valle d'Aosta - Oggetto del Consiglio n. 351 del 13 dicembre 1967 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 351 del 13 dicembre 1967 - Resoconto
OGGETTO N. 351/67 - Legge regionale recante: "Modificazioni
alle norme delle leggi regionali 30 novembre 1965, n. 24, 12
settembre 1966, n. 11 e 10 aprile 1967, n. 11, riguardanti
provvidenze per la ripresa dell'industria edilizia nel settore
dell'edilizia economica e popolare".
Montesano (P.S.D.I.)
- La discussione è stata fatta,
devono essere date le precisazioni da parte dell'Assessore alle
Finanze che venivano richieste appunto dall'Assessore all'Industria
e Commercio.
Pedrini (P.L.I.)
-  Signor Presidente per motivi di
indole superiore io questa mattina non ho potuto essere presente,
sono arrivato il più presto possibile, se poi dopo questo, quando
lei ritiene, vogliono parlare un momento dell'interrogazione che
avevo fatto su Saint Vincent.
Bordon (D.C.)
- Dunque io sono informato di questo rinvio
e vi chiedo scusa che questa mattino ero assente ma l'avevo fatto
presente al Presidente del Consiglio. Indubbiamente non è un
oggetto da farne una questione di stato perché è una cosa di una
semplicità enorme, però bisogna dare atto di una cosa, perché io mi
sono permesso di non oppormi, di richiamare l'attenzione su
questo.
Si tratta di una spesa di 25 mila lire che moltiplicato per un
certo numero arriva ai 5 milioni, ai 6 milioni. Però che cos'è,
qual è il motivo che mi ha spinto a richiamare l'attenzione su
questa impostazione è un'altra e voi lo capite. Consentitemi
innanzitutto una piccola parentesi, il compito dell'Assessore alle
Finanze è purtroppo, lo constatiamo sempre di più, è un compito
anche ingrato in quanto che moltissime volte, voi lo sapete, si è
chiamati in causa, si dovrebbe difendere questo bilancio come se il
bilancio fosse solo dell'Assessore alle Finance e non di tutto il
Consiglio, di tutta la Giunta.
In molte occasioni noi abbiamo avuto possibilità di sentire -
combinazione avevo scritto questi appunti che mi ero preso in una
delle ultime sedute consiliari che abbiamo avuto - a un certo
momento si parla, per esempio indennità ai Sindaci, agli Assessori,
integrazione dei bilanci comunali, abbiamo gli aumenti per gli
organici che abbiamo avuto per il personale della Regione, abbiamo
avuto degli aumenti che si aggirano sui trecento milioni, abbiamo
avuto tutti gli organici che sono stati portati qui che hanno
gravato su questo nostro bilancio per altri 200-300 milioni. Ora
arrivati a un certo punto io voglio fare presente e ripeto quello
che ho già detto precedentemente, il Consiglio è sovrano in
materia, ma io ritengo che non sia l'importo dei 5 milioni che ci
può dare delle preoccupazioni, ma un giorno noi abbiamo visto qui
la richiesta di aumento di una pensione che si pagava da lunghi
anni 6 mila lire al mese, l'abbiamo portato a dodici mila, cosa
saggia, fatta molto bene. Io vi voglio soltanto fare presente che
questi continui aumenti a un certo momento graveranno sul nostro
bilancio, il vostro bilancio della Regione per delle cifre che ci
hanno impegnato fin dai primordi, fin da quando abbiamo
incominciato a ragionare che molte volte sono le cose piccole che
fanno le cose grandi. Ora io mi permettevo di sottoporre la vostra
attenzione e questo, che noi stiamo dando a dei cittadini
valdostani che ne hanno necessità che finalmente forse sono
riusciti a raggiungere quel sogno che si erano fatti sempre e che
non erano mai riusciti ad ottenere di farsi la casa, di farsi
l'alloggio, arrivati a un certo momento gli diamo dei mutui di
cinque milioni.
Questi mutui di cinque milioni per vent'anni, che cosa costano a
questi cittadini? Vengono a costare il rimborso del capitale 5
milioni più ventitremila lire attraverso i vent'anni. Ora io dicevo
se noi veniamo incontro a questa richiesta che non è quella che può
scombussolare il bilancio, la mia preoccupazione era invece che
poteva creare dei precedenti perché noi ci ricordiamo qui
attraverso tanti anni che ormai abbiamo il piacere o il dispiacere
di vivere in comunità in questa sala o in altre sale a discutere di
problemi analoghi sempre ci eravamo detti non si può fare tutto.
Per esempio quando noi concedevamo i mutui agricoli io concordavo
con l'amico Fosson e dicevamo come proponeva lui. Non tutti gli
interessi almeno una piccola quota d'interesse su questi cittadini
deve pesare perché sennò in caso contrario non ha più nessun
valore. Noi abbiamo già superato questo, noi in un piano verde per
venire incontro alla classe degli agricoltori che ritengo sia la
classe più mal messa di tutte, noi vediamo che attraverso un piano
verde, ancora oggi dove ci sono già delle provvidenze che vengono
incontro per un certo aiuto, il cittadino agricoltore continua a
pagare il 2,502 d'interesse, invece noi qui non facciano pagare
neanche questo 2,50 perché gli diamo tutti gli interessi. Quindi io
concludo brevemente in questo, io ho paura che, un domani, noi
approvando un caso come questo daremo la possibilità un giorno al
Consigliere di opposizione o non di opposizione Bordon, di venire
in Consiglio e di dire Signori ma paghiamo questo per questa
categoria perché non dobbiamo pagare anche i progetti per esempio
per gli agricoltori.
In un campo come questo a un certo momento voi sapete quanti
fastidi diano i preparati, la documentazione per questi mutui
edilizi; ma allora se vogliano fare questa corsa mettiamo un
ufficio che gli prepara anche questi documenti.
Quindi fatta questa premessa che potrebbe essere, in questo
argomento ci si potrebbe dilungare fin che si vuole, io vi dicevo,
a me pare che noi continuando su questa strada qui non facciamo un
lavoro serio in quanto che noi finiremo per aggravare il bilancio
della Regione di tante piccole spese analoghe a queste che ad un
certo momento avranno una certa entità e si faranno sentire.
Naturalmente ripeto quello che ho avuto occasione di dire in altre
discussioni, ma voi capite che non sono i cinque milioni che
possono buttare in aria il bilancio ma secondo me, è qui che io
voglio richiamare la vostra attenzione, possono essere un motivo,
questo provvedimento può essere motivo di un precedente che si
obblighi a prendere poi analoghe provvidenze a favore di altre
categorie. Nient'altro che questo.
Germano (P.C.I.) -
Io comprendo le perplessità
dell'Assessore alle Finanze anche se lui ha partecipato alla
riunione e ha visto che tutti erano di questa opinione. Però vorrei
solo usare un elemento, solo un elemento, cioè noi ci troviamo di
fronte, quando parliamo della categoria dei lavoratori subordinati,
e agli artigiani, ma soprattutto ai lavoratori subordinati, a una
delle categorie che, volere o no, finora non hanno avuto grandi
utili dall'Autonomia regionale, finora, e questa è una tendenza che
abbiamo notato molte volte assieme, si è dato a quelli che già
avevano, a quelli che già avevano.
Quando abbiamo presentato questa legge che è stata approvata da
tutti abbiamo detto "vogliamo fare uno sforzo particolare per
questa categoria che finora non ha avuto quello che hanno avuto
altre categorie".
Allora abbiamo detto mutui con pagamento completo degli
interessi, cosa che è vera, le altre, gli altri Enti locali, le
altre iniziative ecc. ecc. non sono state fatte così, così. Però
abbiamo visto anche tutti assieme che nell'applicazione della legge
facevano dei grossi inconvenienti perché alcuni anticipare il
pagamento degli interessi alle Banche che non danno il milione o il
milione e mezzo prima e anche parlando con i Direttori non si è
riuscito a ottenere salvo che la Regione garantisse la fidejussione
il che costava di più alla Regione. Allora abbiamo accantonato
questo e abbiamo detto facciamo questo piccolo sforzo per aiutarli.
Loro hanno poi altri costi perché ci sono altre tre perizie sugli
stati di avanzamento che costano loro, hanno il notaio, hanno da
mettere l'ipoteca e poi da togliere l'ipoteca. Quindi io facevo
questo confronto, Bordon, prendiamo la categoria degli albergatori,
io dicevo questa mattina a Benzo, noi siamo d'accordo su questo
provvedimento di legge, non è che siamo contrari se si fa...però
intanto fino a dieci milioni paghiamo tutti gli interessi, fino a
dieci milioni, non fino a cinque, fino a dieci milioni? E per mutui
per esempio fino a 50 milioni, tenendo conto che il mutuo secondo
la legge, il mutuo copre solo il 50% dell'opera, quindi uno se deve
usufruire di questo deve avere o deve riuscire a trovare altri 50
milioni, noi paghiamo per gli albergatori che prendono un mutuo di
50 milioni, sette milioni e 500 mila d'interessi. Quindi dico a
questi poveri operai, invece di 5 milioni di interessi, paghiamogli
5 milioni e 25 mila, non caschiamo dal settimo piano e dimostriamo
verso una categoria di gente che tutti siamo d'accordo, hanno avuto
meno, e hanno bisogno.
Facciamo un piccolo passo in avanti. Io capisco tutto il resto
ma quanto riguarda il bilancio però dobbiamo farlo soprattutto
quando si stanziano centinaia di milioni per opere che si
potrebbero discutere, si potrebbe discutere. Mentre invece qui i
cinque milioni, per i cinque milioni che fanno complessivamente 25
milioni, fanno sì che questa legge, che è buona, abbia anche una
discreta applicazione che serva a risolvere da una parte il
problema della casa agli operai e serva dall'altra a dare un certo
sviluppo alla nostra industria edilizia che come tutta l'industria
edilizia italiana è un po' ferma, è un po' ferma. Quindi erano
questi i criteri per cui io richiedevo, insistevo in questo
emendamento che dalla Commissione è stato approvato all'unanimità,
all'unanimità.
Bordon (D.C.)
- La mia risposta è brevissima perché poi
l'abbiamo già detto con Germano prima, questo momento
passava...Mappelli, io chiedo scusa di aver dovuto distrarre un
momentino Germano, ma cosa diceva Mappelli, dunque vi faccio notare
che io non ero in Commissione quel giorno perché sennò avrei già
espresso questa mia perplessità allora, ma il buon Mappelli mi
diceva che io ero favorevole perché la vedevo così. Ma voi capite
perfettamente che costa niente a essere favorevole, è più doloroso
essere contrari, come molte volete lo devo fare io, che essere
favorevole perché essere favorevole si è favorevoli sempre, noi
stiamo vedendo delle cose che se dovessimo entrare nei particolari
come giustamente dici tu, qualche volta si rimarrebbe non una volta
perplessi ma due, perché arrivato a un certo momento abbiamo delle
richieste in tutti  i settori e insomma, in linea di massima
rispondiamo sempre sì, il perché, ma non stiamo a dircelo ma ognuno
di noi lo sa il perché. Quindi rimane fermo questo mio punto di
vista. Diceva Colombo, ma non possiamo trovare quei 5 milioni, ma
quando si devono trovare 600-500 milioni si trovano i 5 milioni,
non è questa la nostra perplessità, io vi dico soltanto e richiamo
l'attenzione di tutto il Consiglio, guardate che può essere un
precedente perché tu giustamente oggi hai richiamato l'attenzione
su questa categoria, io ti dico che fra non molto tempo arriverà
un'altra proposta in Consiglio e qui si chiederà per esempio di
pagare i progetti per la classe degli agricoltori quando chiedono i
mutui, quindi io mi sono permesso proprio per quell'obbligo che ho
di morale di significarvi questo, che andando avanti di questo
passo voi vedrete che i bilanci della Regione saranno sempre
insufficienti. Per il resto io non ho niente da aggiungere, il
Consiglio è sovrano in materia, si metta in votazione, io non ho
niente in contrario, la Giunta non ha niente in contrario, faremo
una variazione di bilancio ma è questo il mio punto. Io ho
approfittato di questo, vedrete che vi verrà a un certo momento la
discussione sull'integrazione dei bilanci comunali, me li sono
segnati qui perché vedrete quante richieste, perché ormai siamo
arrivati a questo punto, il bilancio della Regione ha da diventare
il sostituto dei bilanci di tutti i comuni, lo stiamo vedendo
questo, non solo una nostra perplessità, una perplessità di tutti e
vedremo quello che succederà. Ad ogni modo io penso che il
Presidente della Giunta e la Giunta impongono questo di fronte al
Consiglio e se si ha da fare passare si faccia pur passare perché
non sono mica i 5 milioni, perché io in questo momento dovrei
essere qui davanti a tutti voi, irrigidirmi e dire no, questo non
deve andare avanti, e chi me lo fa fare dice quello là, ne volete
passare, invece di 25 si danno altre tre perizie, gliele volete
pagare anche le altre tre che verranno fuori, fatelo pure perché il
bilancio non è mica mio è di tutti voi il bilancio e con questo io
non ho nient'altro da aggiungere.
Montesano (P.S.D.I.) -
Questa mattina io voglio ricordare
che ho premesso che la discussione era stata già fatta, si trattava
di vedere se questa proposta del Consigliere Germano e degli altri
veniva accolta dalla Giunta. Se invece il Consiglio vuol riprendere
la discussione, noi siamo qui...
(voci in aula)
...no, lo
dicevo perché mi hanno chiesto la parola il Consigliere Albaney e
il Consigliere Savioz, allora se si vuol riprendere la discussione,
badate che stiamo facendo poi la stessa strada...
(voci in
aula)
...ben bisognava vedere l'emendamento, io non è che non
voglio dare la parola a Albaney e a Savioz, ma vogliono entrare nel
merito della discussione, la discussione è stata fatta questa
mattina...
(voci in aula)
...va bene allora.
(voci in aula)
...bene, va bene, dategli una risposta.
Allora a chi compete questa risposta? Perché io devo essere...
Albaney.
Albaney (R.I.V.C.V.)
-
Io per principio non sono
contrario a che vengono corrisposte queste 25 mila lire quale
ulteriore contributo per questi mutui per i lavoratori e gli
artigiani. Però penso che noi approvando questo, Consigliere
Germano, penso che facciamo un'ingiustizia abbastanza palese nei
confronti dei nostri coltivatori, penso. Adesso lascia che io
disponga il mio pensiero, perché non sono contrario, io voto, non
sono contrario, però guardiamo anche la situazione dei nostri
coltivatori. I nostri coltivatori quando richiedono questi
contributi, questi mutui per la costruzione delle case rurali, non
soltanto devono pagare le spese notarili, non soltanto devono
pagare le spese tecniche della Banca, non soltanto devono pagare
queste spese per mettere l'ipoteca e per toglierla, ma in più
pagano un interesse non del 2,50, Bordon, ma del 2. Pagano
l'interesse del 2, infatti annualmente ogni 100 lire di capitale
mutuato, i nostri agricoltori pagano lire 6,115672. Voglio essere
preciso quindi i nostri agricoltori in più pagano questo 2% di
interesse. Se noi approviamo questo manifestiamo, creiamo una
specie di ingiustizia nei confronti dei coltivatori.
Benzo (D.C.) -
Io chiederei al Consiglio cinque minuti di
sospensione perché la Giunta ...io chiedo una sospensione affinché
la Giunta possa esaminare il problema.
Montesano (P.S.D.I.)
- Un attimo, io ho una richiesta
dell'Assessore Benzo per una sospensione di cinque minuti, se non
siete contrari a questa sospensione... cinque minuti di
sospensione.
Si dà atto che la seduta è sospesa dalle ore 16,54 alle ore
17,18
Montesano (P.S.D.I.) -
Allora si riapre il dibattito
sull'oggetto 23 con la parola dell'Assessore Colombo.
Colombo (P.S.I.) -
Io ho finito il dibattito e di questa
mattina e di questo pomeriggio, appunto su quelle che sono le
difficoltà che il lavoratore incontra su questo problema. Ritengo
però che attraverso la soluzione che viene prospettata pur
riconoscendone una certa validità, non è che io voglia negare la
difficoltà delle 25 mila lire nei confronti del lavoratore, però
tenendo conto appunto di quelle che sono le difficoltà del
lavoratore, io ritengo che sarebbe molto più opportuno da parte del
Consiglio regionale e questo vorrebbe essere un po' la proposta che
vorrei fare, anziché seguire appunto l'impostazione delle 25 mila
che, lasciatemelo dire, da questa esigenza naturalmente il
lavoratore può anche trovare, sarebbe molto più utile a mio parere
rivedere quello che è il massimale della legge per quanto concerne
la casa ai lavoratori.
Io ricordo che questa legge l'abbiamo naturalmente discussa
almeno due anni e mezzo fa, perché è stata la prima impostazione,
quando naturalmente avevamo anche dei costi nell'edilizia
inferiori, avevamo allora fissato nella cifra di 5 milioni il
contributo massimo per la costruzione della casa. Ritengo, e oggi
noi tutti lo sappiamo che i 5 milioni non sono assolutamente
sufficienti per comperarsi un alloggio. Calcolando anche un
alloggio minimo di 80 metri quadrati, a 80 mila lire al metro
quadro che è il prezzo oggi, direi, che è il prezzo più basso che
noi troviamo oggi sul mercato valdostano, noi arriviamo a una cifra
di 6 milioni e quattrocentomila lire. Quindi, a mio parere, se ci
sono delle difficoltà di 25 mila lire maggiori sono le difficoltà
invece dei 1.400.000 che mancano per poter accedere alla casa e
quindi io sarei del potere di accantonare il problema delle 25 mila
lire, di portare invece in Commissione questo problema per vedere
di adeguare il massimale ad una cifra che naturalmente metta il
lavoratore che non ha possibilità finanziarie di poter accedere
alla casa aumentando il massimale di quello che naturalmente è
necessario aumentarlo per permettergli di accedere a quelli che
sono i costi della casa stessa. Questa è un po' la proposta che
volevo fare, a me pare di venire incontro decisamente a quelle che
sono le aspettative dei lavoratori.
Germano (P.C.I.)
- La cosa incresciosa è che la Giunta
abbia deciso di fare a sé queste cose, questa è la cosa incresciosa
perché il ragionamento sarebbe valido se l'Assessore Colombo veniva
qui e diceva "portiamo questo massimale a 7 milioni e variamo il
bilancio 68 e facciamo entrare questo". Allora non c'era nessuna
discussione, ma venir qui a dire non le 25 mila lire e poi gli
promettiamo il paradiso in seguito, quando si sa...
(voce di
Colombo)
...che la Commissione del personale che doveva
riunirsi non si è riunita, che ci sono 32 casi da risolvere, non si
risolvono, qui ormai il conto è corto, se si vuol portare a sette
milioni c'è poco da fare, c'è solo da aumentare il contributo per
questo o di portare a sette milioni. Allora era una parte giusta,
ma venir qui a dire no a questa briciola perché gli daremo poi il
dolce dopo, e no, non dovevi farlo tu, dovevi lasciarlo fare da
loro, dovevi lasciarlo fare a loro. Questa è la sostanza.
Montesano (P.S.D.I.)
- Pedrini, un attimo solo, Colombo
per favore, lasci parlare.
Colombo (P.S.I.) -
Volevo soltanto dire questo che il
sottoscritto non è mai venuto naturalmente a dire no alle briciole
e sì ai più grossi, io questa proposta l'ho portata perché
naturalmente non me l'ha imboccata nessuno sia ben chiaro, questa è
la proposta che volevo fare prima ancora che noi ci fossimo
ritirati un momento per consultarci e quindi è una proposta che
parte dal sottoscritto ed è stata accettata da parte della
maggioranza e per dirti che naturalmente è una proposta seria io
sono qui a dirti che prego l'amico Bordon di fissare già fin d'ora
la riunione della Commissione, quindi mi pare che non siamo sul
terreno della demagogia oppure per eliminare le briciole, ma per
dare di più. Io l'ho fatta perché ritengo che in questo modo
naturalmente noi diamo ai meno abbienti la possibilità di accedere
alla casa.
Germano (P.C.I.) -
...può andare alla Commissione, sono
duecento le domande dell'anno.
Colombo (P.S.I.) -
Ma c'è il coordinamento della legge,
modificando naturalmente i massimali ci sarà certamente da
modificare la parte finanziaria.
Germano (P.C.I.)
- ...ma non è un problema difficile che
bisogna aspettare la Commissione, lo possiamo fare qui, sono
duecento le domande, sono duecento le domande. Vogliamo aumentare
di due milioni?
Colombo (P.S.I.)
- Io ritengo che debba essere
aumentato...
(Germano:
...ma vieni a fare una proposta)
...non ho parlato ancora...
(Germano:
...ma un milione, un milione e mezzo? Allora
fai la proposta, questa proposta si inserisce, allora sì che non
rifiutiamo la briciola per prendere qualche cosa di sostanzioso)
...ma se invece noi diciamo, poi la Commissione farà.
Pedrini (P.L.I.)
- Io concordo con il Consigliere
Germano, non vedo perché si debba portare in Commissione una
questione che può benissimo essere risolta da questo Consiglio. La
cifra evidentemente si può concordare, non penso che, naturalmente
deve essere mantenuta in quei giusti limiti che è evidente, non
possono derogare da quella che è il nostro bilancio.
Però io pregherei, proprio se la Giunta sentisse questa
necessità che io ritengo idonea, proviamo di sospendere ancora
cinque minuti, stabiliamo la cifra che vogliamo aumentare,
ritorniamo, la approviamo e dopo di che lasciamo naturalmente nei
guai l'Assessore alle Finanze, il quale però nelle more troverà,
essendoci soltanto duecento domande, troverà la maniera di trovare
la soluzione del problema.
Sono dell'avviso che questa sarebbe la soluzione migliore.
Montesano (P.S.D.I.)
- Allora io vorrei, c'è la proposta
sì di sospendere, dico è cosi indaginoso diciamo trovare
l'adeguamento di questa somma, non indaginoso quindi se si può
fare, l'accordo mi pare che ci sia no? Sui sei milioni, no Comm.
Pedrini? E allora c'è da dare soltanto una risposta in questo
senso, scusami Assessore Bordon, di dare una risposta in questo
senso e evitiamo anche l'interruzione perché mi sembra che su
questo converga un pochino l'assenso di tutti.
Andrione (U.V.)
-  Se è possibile confortare Bordon
di questa difficile scelta, il Ministro Colombo ha trovato 100 e
più miliardi...
(Bordon:
...sa qual è l'unica differenza?)
...no, no, era solo per confortarti...
(Bordon:
...tanto per
incominciare io lascerei posto a Colombo perché omonimia forse si
aggiusterebbero bene le cose, l'unica differenza che c'è fra
Colombo laggiù e noi qui è questa, che lui può mettere le imposte
noi no) ...Decantavi...
(Bordon:
...appunto è ben per
questo... invece non li riconoscete, li volete ancora raddoppiare,
noi decantiamo solo quelli che abbiamo portato, è questa la
differenza) ...No, ma Bordon non volevamo soltanto confortarti...
(Bordon:
...siccome voi dite che non ci sono, non chiedete
degli aumenti, lasciateli stare, è tanto semplice).
Montesano (P.S.D.I.)
- Allora che cosa vuole fare il
Consiglio? Assessore Benzo?
Benzo (D.C.)
- Mi pare che la proposta fatta
dall'Assessore Colombo possa essere esaminata, l'unico dubbio che
ha espresso l'Assessore sta in questi termini, cioè che per
l'approvazione di questa legge non ci siano delle difficoltà di
ordine proprio, chiamiamolo giuridico tecnico, perché se basta
scrivere questo aumento come diceva Colombo mi pare che vada
benissimo. Tutto lì, questa riserva che andrebbe detta agli uffici,
a sentire, tutto lì.
Bionaz (D.C.)
- A me sembra che se siamo d'accordo sul
principio, la revisione della Commissione, dove si dovrebbero fare
certi calcoli, si potrebbe anche dare subito, ma noi siamo
d'accordo che si aumenta il massimale a sei milioni e basta.
Evidentemente non si può approvare quel provvedimento lì perché
bisogna certamente articolarlo con qualche cosa di molto più
preciso. Siamo d'accordo che il massimale va a sei milioni.
Germano (P.C.I.) -
Va bene è semplice, noi dobbiamo
discutere altre leggi dopo? No? Si dà mandato al Rag. Peretto, al
Segretario Generale di formulare i due emendamenti, uno è
nell'assegnazione del contributo che invece di cinque milioni è di
sei milioni e uno è nella spesa, quindi una variazione di bilancio
per il 1968. Sia chiaro però che aumentiamo a sei milioni senza
ridurre il numero delle domande. Invece di versare un miliardo
all'anno, avere lavori per un miliardo, abbiamo lavori per un
miliardo e 100 milioni.
Colombo (P.S.I.)
- Rimane immutato il miliardo, almeno
questo era un po' nelle intenzioni della nostra proposta.
(voci
in aula)
Bordon (D.C.)
- Dunque io avevo rinunciato per aderire
alla richiesta dell'amico Balestri perché mi pareva proprio che non
valesse la pena di continuare questo discorso e invece adesso
vorrei aggiungervi qualche cosa. È una legge che è venuta fuori con
una determinata intenzione, questa legge, saggia legge, abbiamo
visto attraverso tanti successivi provvedimenti le necessità di
modificarla, abbiamo portato gli stanziamenti annui se non sbaglio
da venti milioni a quaranta milioni, non mi ricordo neanche più
tutte le variazioni che abbiamo fatto, abbiamo incluso gli
artigiani perché abbiamo visto che a un certo momento c'erano
determinate categorie che erano escluse, siamo arrivati qui
ultimamente e abbiamo avuto la richiesta degli invalidi, dei ciechi
che desideravano avere un aiuto, li abbiamo infilati nella legge.
Ad un certo momento abbiamo la possibilità di venire incontro a
questi richiedenti giustamente per quel milione e do atto che
Germano abbia detto oggi qui che le Banche a un certo momento si
sono rifiutate e hanno detto che non glielo possiamo fare questo,
sotto questa forma, perché se gli diamo il milione in questo modo
viene a costare più la corda che il sacco e tutte le cose che tu
hai detto giustamente.
Io però adesso a un certo momento vorrei dire, non è giusto che
si continui una discussione di questo genere. Quando noi ci
fermiamo di fronte a una prospettiva, abbiamo una legge che è stata
migliorata, all'unanimità in Commissione, questa legge porta dei
miglioramenti indubbi, abbiamo portato i salari da 1,4 a 2 milioni,
abbiamo portato quelle variazioni che ci sono, a un certo momento
viene fuori una richiesta che chi l'ha presentata l'ha fatto a fin
di bene per avere ancora 25 mila lire a testa a quelli che hanno
fatto la richiesta. E di fronte a questa prospettiva che io vi
voglio mettere, poi come vi ho detto prima ognuno decide e prende
le responsabilità che vuole. Quindi a un certo momento è bene che
si rifaccia questa cronistoria e io mi sono permesso di dire che a
questi richiedenti che finalmente riescono ad avere un mutuo diamo
loro 5 milioni e in vent'anni pagano 5 milioni e 23 mila lire.
Quindi ci rimettono di tasca loro 23 mila lire. Sì, 23 mila lire,
c'è il ragioniere capo se vuoi io non ho il coraggio, diglielo a
lui se è di più, ma ecco bravo adesso arrivo lì, ti ringrazio
Casetta, arrivo proprio lì. Allora a un certo momento ci
presentiamo all'esame di questo problema e ci diciamo ma non sono i
cinque milioni o i sei milioni, come Assessore alle Finanze mi sono
permesso in Giunta di fare presente che potevamo creare un
precedente molto delicato perché tutte le volte che anche in
agricoltura abbiamo dato dei contributi per tutti gli Assessori
all'Agricoltura che sono passati, mi spiace che non ci sia Fosson,
abbiamo sempre detto che non tutti gli interessi, l'uno per cento,
qualche cosa di un minimo ma qualche cosa mettiamolo perché sembra
che si valorizzi anche di più questo aiuto. Arrivati a questo punto
abbiamo la classe, la categoria degli agricoltori che paga una
quota d'interesse, abbiamo sentito Albaney, che vi ha detto che
pagavano in vent'anni per un mutuo di 5 milioni se non sbaglio,
pagano due milioni e non 23 mila perché li pagano d'interesse.
Arrivati a un certo momento ci dobbiamo dire ecco Casetta che mi
aiuta, mi dice ma i progetti, hanno tutte queste spese da fare, i
certificati ipotecari, gli interessi, ma gli agricoltori li hanno
questi.
Ora io vi ripeto, se non dovessimo venire incontro a queste 25
mila lire che sono anche cosa ottima, ma non dovremo darle anche
quei là, noi dovremmo aumentare i contributi per i tetti, noi
dobbiamo dare tutto quello che si può dare anche alle altre
categorie.
Ora io ripeto, arrivati a questo punto non ci dobbiamo mettere
la malizia né a Germano né mia per un'opposizione così, ma a un
certo momento dobbiamo dire, va bene, oggi come oggi vada avanti
questa legge, la proposta di portare il capitale da 5 a 6 milioni è
cosa saggia perché noi vediamo il più delle volte che i 5 milioni
forse sono insufficienti, adesso voi mi venite a dire, bisogna
modificare anche il bilancio, ma sono proprio quelli i miliardi
fasulli che dite voi, ma noi i miliardi fasulli che voi ... noi
cerchiamo di portarli in realtà, naturalmente a forza di pomparli
da parte vostra tanto più che voi non ci credete e si capisce che a
un certo momento non ci sono. Ma non è mica questa l'osservazione,
l'osservazione è un'altra Manganoni ed è questa che a un certo
momento saprete cosa ne verrà fuori? Sia agli atti anche questo
perché non abbiamo mica bisogno di essere dei profeti, arriverà il
momento che la Banca che da la garanzia vuole una garanzia e quando
uno andrà per fare l'alloggio e vedrà che i denari non sono
sufficienti perché o non c'è abbastanza ipoteca o quello che c'è da
mettere sul valore, chiederà la fideiussione alla Regione. Vedrete
arrivare anche questo, siamo d'accordo di dargliela, ne parleremo
allora, ma io vi ripeto questa sera, accogliete questa proposta di
Colombo perché non sono i cinque milioni o i sei milioni è il
precedente che si crea, portiamo a sei milioni, lo portiamo in
Commissione, si preoccupa Germano, ma le Commissioni di edilizia
sono sempre state riunite in brevissimo tempo, non abbiamo mica
perso dei giorni, ma le uniche, è andata bene così diciamo perché
anche agli altri se non lo fanno...
(voce)
...ma è ben per
questo sono le uniche il riparto, ma ci saranno di quelle che sono
andate meglio di altre no, ma non facciamo processo alle
intenzioni, discutiamo di una cosa seria. Mandiamo avanti questo
provvedimento perché tanti lo aspettano, quelli che non avevano
prima la disponibilità di presentarlo perché arrivavano ai due
milioni possono andare, mandiamoli in Commissione, vediamo questo e
questa passi così questa sera. Questo secondo me è una
proposta.
Manganoni (P.C.I.)
- Avevo preso le note per rispondere a
tutte le inesattezze che ha detto il rappresentante dei Campagnard,
ma a parte che non si è, ma penso che sia inutile, è tutto tempo
sprecato. Voglio intervenire su due punti: qui si dice, dice Bordon
qui soldi di qua, soldi di là questione di bilancio, a parte che
qui noi potremmo dimostrare a Bordon che noi non crediamo nei
miliardi decantati perché non ci sono. Noi quando ci saranno ci
crederemo, ma fin quando i miliardi da voi decantati non sono nelle
casse della Regione e sono delle promesse, noi non ci crediamo;
perché noi, l'esperienza ci ha insegnato che le promesse di Roma
bene, e quindi è inutile che tiri sempre in ballo i miliardi
dicendo che noi ci crediamo, ci crederemo quando ci saranno, ma se
quelli del '66, siamo presto nel '68 e quelli del '66 non sono
ancora arrivati. Ad ogni modo, ad ogni modo...
(voce)
...e
allora cosa dite che li avete? E allora rimaniamo pure al bilancio
che c'è, quindi per noi tirare fuori cinque milioni, difficoltà a
non finire, ma quando si trattava di tirar fuori due miliardi e 800
milioni per Saint Vincent, per i giochi di bocce d'oro perché si
tratta di centinaia di milioni, e allora non c'erano le difficoltà
di bilancio, allora il bilancio permetteva di affrontare tutte
queste centinaia di milioni perché laggiù c'erano i padrini del
vapore che comandavano, che impongono il vostro volere a voi
Giunta, i loro voleri a voi Giunta. A quelli c'erano le centinaia
di milioni, qui non si trova cinque milioni all'anno perché qui si
tratta di operai, qui si tratta di povera gente, ma quando si
tratta di un miliardario allora i soldi li trovate, ma vado più
avanti, quando a Saint Vincent si trattava di aumentare di 22
milioni all'anno il contributo cioè di raddoppiarlo allora li avete
trovati.
Saint Vincent che ha già 180 milioni all'anno tra il 5% la quota
fissa, nessun Comune percepisce una lira di contributo come in
bilancio, no, come a Saint Vincent.
Ma a Saint Vincent bisogna ancora aumentarlo, oggi discutendo di
altri trenta milioni per Saint Vincent, quelli ci sono, quelli li
trovate ma non trovate i cinque milioni per chi lavora. Quando si
tratta di spendere 7 o 9 milioni per il giardino dei ragazzi a
Saint Nicolas, la cosa la più assurda che si possa fare, giardino
dei ragazzi a Saint Nicolas dove di ragazzi non ce ne sono, lì i
soldi li avete. Quando si tratta di trovare sette, otto, nove
milioni per costruire una scuola a Rhêmes Notre Dame dove non ci
sono bambini, ce n'è uno e ci sono già due aule lì, lì trovate, ma
qui non li trovate. Questo se ce ne fosse ancora bisogno di
classifica, questo dimostra qual è la vostra politica sociale. Voi
miliardi, centinaia di milioni, dove ci sono i miliardi per le
opere che non hanno nessun scopo sociale quei soldi voi li trovate,
non avete difficoltà di bilancio.
Ora noi sappiamo che la categoria dei lavoratori, cioè degli
operai è l'unica categoria o forse l'unica categoria operai
pensionati che in Valle d'Aosta non aveva nessuno beneficio salvo
la tessera sullo zucchero perché non poteva avvalersi di nessun
contributo, si è varato e sappiamo attraverso quali difficoltà
questa legge che è il primo provvedimento che dà dei vantaggi a chi
lavora e qui vi chiediamo e abbiamo discusso di nuovo, le ripeto
già tutte le difficoltà che questi quattrini non li hanno mai e
pratiche a non finire e le Banche, non per ritorno su questo
problema, si tratta qui di venire incontro per 25 mila lire a
questa che è la classe meno abbiente della Valle d'Aosta e qui si
tirano in ballo le questioni di bilancio. Ora questo non è
ammissibile, questo non è ammissibile, io avrò occasione quando
discuteremo il prossimo punto dell'ordine del giorno di dirvi dove
potete attingere questi 5 milioni all'anno, dove ne mettete troppi,
dove li sperperate.
Montesano (P.S.D.I.)
- Se andiamo avanti così non
discutiamo niente, abbiamo ripreso la stessa discussione di questa
mattina quando tutti eravate d'accordo di aver chiuso la
discussione, adesso incominciamo da capo, io non metto limiti e
vedremo dove andremo a finire.
Manganoni (P.C.I.) -
Presidente, io non volevo
intervenire senonché il problema è stato risollevato tutto sulla
questione di bilancio che mi solleva. Questa mattina la questione
di bilancio non l'avevo sollevata, l'Assessore non c'era no, e la
questione di bilancio per 5 milioni all'anno su un bilancio di 24
miliardi, ma ci rendiamo conto delle eresie che stiamo dicendo qui,
che state dicendo voi, a Colombo due parole, ma la proposta di
Colombo, ma no, non ha ragione quando Germano dice, ma lasciale
fare agli altri queste proposte non farle tu. Io propongo di
portare da 5 a 6 milioni, cioè noi diamo a questi lavoratori la
possibilità di aumentare l'ammontare del mutuo da cinque a sei
milioni, però dice Colombo rimane inteso che la cifra rimane
quella.
Bel lavoro, ed allora cosa succede? È vero che noi diamo loro la
possibilità di attingere ad un milione in più però diminuiamo il
numero delle domande che sono ammesse.
Cioè se prima ogni sei domande che prima erano ammesse, adesso
ne ammette più che cinque ce ne sarà una di meno. Allora bel lavoro
che facciamo, io ho l'impressione che non riusciamo già a far
fronte a tutte le richieste, se noi aumentiamo il contributo e
l'ammontare del mutuo senza mutare la cifra stanziata, noi
diminuiremo ancora il numero delle domande ammesse, ma Colombo,
insomma io ho l'impressione che almeno tu una volta dicevi di
essere un lavoratore, di rappresentare gli interessi dei
lavoratori, lo dicevi una volta, io penso che dovresti ricordare
ancora di questo, e queste proposte assurde, inammissibili dal
punto di vista di un lavoratore, e lascia che le facciano i tuoi
colleghi, ma non farle tu, ma non far la testa di turco, qui si
sono serviti di te per farti fare la testa di turco; diavolo,
lasciala fare agli altri quello, perché non è ammissibile. Quindi
io concludo, io dico che sono d'accordo con la proposta di Colombo
a condizione che venga aumentato lo stanziamento globale, se lo
stanziamento rimane quello no, primo; in secondo luogo, io non
posso assolutamente ammettere che la Giunta dica non troviamo nel
bilancio cinque milioni all'anno perché questo non è vero; tutt'al
più attingono nei fondi della riserva.
Germano (P.C.I.)
- Io sarò brevissimo perché molto l'ha
già detto Manganoni, io capivo le preoccupazioni dell'Assessore
alle Finanze ma le avrei capite di più se quando nel Consiglio
scorso è stata approvata la questione di Chamois, di fronte a un
aumento di spesa di 120 milione; 120 milioni, avesse fatto la
stessa protesta, 120 milioni in più. Avrei capito se quando hanno
detto che la Giunta ha deciso di spendere 65 milioni per cinque
documentari ci fosse stata questa stessa insurrezione, avrei capito
quando si è venuto a proporre qui di dare tre milioni a quello
della casa dell'Arco d'Augusto e che noi abbiamo impedito che si
dessero; avrei capito in tutte quelle occasioni quando si è portato
qui l'acquisto per trenta milioni di una catapecchia con tutto il
terreno vincolato, ci fosse stata questa insurrezione, ma non c'è
stata, non c'è stata. Ora io non voglio esagerare nelle cose però
voglio dire che voi continuate a fare come abbiamo detto, voi date
a quelli che hanno già, e rifiutate a quelli che non hanno. La
legge così com'è per i punti che abbiamo discusso in Commissione è
da approvare e noi l'approveremo, però noi proponiamo un
emendamento e chiediamo per questo emendamento due emendamenti, la
votazione a scrutinio segreto e nel medesimo tempo prendiamo atto
dell'impegno della riunione della Commissione e soprattutto già vi
chiariamo fin d'ora che se si aumenta il massimale bisogna anche
aumentare lo stanziamento in modo che non si riduca il numero delle
domande. Questo lo sosteniamo qui, lo sosterremo in Commissione e
lo sosterremo quando la Commissione porterà i suoi risultati. Per
intanto presentiamo i due emendamenti di cui chiediamo la votazione
segreta.
Bordon (D.C.)
- Io non vi vorrei rubare troppo tempo
perché, è ben vero che mi dovreste concedere cinque minuti perché
questa mattina non vi ho annoiati, quindi me li date questa
sera.
Allora ritengo però che sia opportuno fare alcune precisazioni e
vorrei dirlo proprio ai Signori Consiglieri che quando si sentono
gli interventi come li fa abitualmente Manganoni, a un certo
momento non bisogna dar loro troppo peso perché a un certo momento
verso le diciassette e trenta, le diciotto, quando un certo numero
di elettori si presenta qui in quest'aula, si prepara quelle solite
sparate che non sono nient'altro che la preparazione preelettorale
e non sono nient'altro che un allenamento che si fa qui in
quest'aula per poterla fare poi nelle pubbliche piazze della Valle
d'Aosta, perché guardate quanta poca serietà ci sia nel condurre un
colloquio, un dialogo in una discussione come l'ha portata
Manganoni.
A un certo momento stiamo discutendo di questa proposta, delle
25 mila lire indipendentemente da quello che fa dire a noi che non
ce lo siamo mai sognato e che puntualizzeremo, il cavallo di
battaglia è sempre il medesimo. I due miliardi che vengono fuori
per Saint Vincent, gli 800 milioni che si devono dare alla Regione;
se non sbaglio va su alla Tour di Chatillon e dice "vedete laggiù
ci sono le luci al neon e voi qui vivete col petrolio", come se lui
non fosse amministratore fin dal 1948 o '49, come se lui non fosse
stato Assessore, come se lui non avesse avuto responsabilità per
risolvere certi problemi ma fossimo solo noi a doverli risolvere.
Quindi cose che fanno semplicemente ridere i polli, e questo fa
piacere perché una risata è sempre una cosa simpatica...
(voci
in aula)
...Allora vado avanti, benissimo allora, cavallo di
battaglia di Saint Vincent, ma a Saint Vincent i due miliardi che
si devono spendere sono venuti fuori per un contratto, un contratto
che avete approvato voi, che avete studiato voi. Un contratto che è
venuto fuori, padroni del vapore, ma quando l'avete fatto voi il
contratto c'erano gli stessi padroni del vapore. Se erano per noi
oggi, lo erano anche per voi. Quindi delle cose che non stanno né
in cielo né in terra. Ma con questo poi si ripetono sempre le
stesse storie, la scuola di Rhêmes Notre Dame dove non ci sono
alunni, il giardino che vuoi fare su a Saint Nicolas, i trenta
milioni della casa Lazier, i tre milioni dall'altra parte perché
tutto quel poco almeno che si è fatto di bene qui dentro è tutto
merito loro, capite perché questa è secondo le loro teorie quella
che vorrebbero far credere agli altri.
Arrivati a questo punto, io chiedo scusa per questa piccola
polemica che non ha nessuna importanza. Noi non avviamo nessuna
preoccupazione per il bilancio dei cinque milioni, lo abbiamo
detto, i cinque milioni non sono quelli che ci preoccupano, noi ci
preoccupiamo del precedente che stiamo creando ed è qui che ci
siamo permessi di richiamare la vostra attenzione, e lo ripetiamo
perché con voi compagni comunisti è necessario farlo questo. Vi
ripetiamo fino alla noia che non sono i cinque o sei milioni in un
bilancio che poi tra le altre cose voi non dovreste mai parlare dei
denari del bilancio perché per voi sono tutti fasulli questi
denari, cosa volete venire a chiedere a noi che si aumenti lo
stanziamento quando voi dite che non esistono? Quando questi denari
non sono che nella nostra fantasia, come facciamo noi aumentateveli
se fosse vero quello che dite voi, dov'è la vostra coerenza...
(voce di Germano)
Montesano (P.S.D.I.) -
Ma lo lasci parlare scusi, ha
parlato lei, l'ha lasciato parlare, adesso lasci parlare
Bordon.
Bordon (D.C.)
-
(voce di Germano)
...benissimo io
andrò a prendermi un caffè, una volta tanto sarò tranquillo, quando
vi sarete sfogati verremo qui, metteremo ai voti questo perché con
voi bisogna agire così. E allora adesso la proposta che bisogna
fare è una, molto semplice, noi vi diciamo che vi abbiamo portato
qui le modifiche che abbiamo portato in Commissione, in queste
modifiche della Commissione abbiamo all'unanimità esaminato tutto
quello che si poteva fare; voi avete proposto le 25 mila lire
cadauno, io ve l'ho detto prima, avrei voluto aggiungere a questo
anche due uova sbattute al mattino quando vengono a presentare le
domande, non me lo passano. Ma arrivati a questo punto noi vi
diciamo che le 25 mila lire non le possiamo proporre così
tranquillamente perché darebbero la possibilità di creare un
malcontento in altre categorie come in quella dei coltivatori,
degli agricoltori, dove nei loro mutui non hanno le provvidenze che
hanno in questo caso qui, dove pagano gli interessi, dove pagano le
spese d'ipoteca ecc. E arrivati a questo punto Signori, la proposta
è questa, quella che ha fatto Colombo, e Colombo ha tanto buon
senso, lo aveva quando era con voi, ce l'ha ancora di più adesso,
guardate, è diventato più vecchio di un anno, ha aumentato
l'esperienza, la proposta che ha fatto Colombo se l'è suggerita da
sé, non ha bisogno che si venga noi a dirgli quello che deve fare.
Colombo, ma l'aveva già detto, noi vogliamo portarlo a sei milioni,
è una proposta sana, è una proposta onesta. Io vi dico accettatela
questa proposta, oggi come oggi mandiamo avanti questa legge,
mettiamola ai voti che passi così, la portiamo in Commissione
quando volete voi, per l'aumento a sei milioni. Con questo io
chiedo scusa al Presidente del Consiglio per quella piccola
polemica che ho voluto fare che darà agio a altre sparatorie di due
ore, però io non aggiungerò più niente e la proposta che faccio
adesso come Assessore è proprio questa: di portare questo avanti
così com'è perché proprio quei lavoratori di cui loro si riempiono
sempre la bocca, che solo loro aiutano e noi no, aspettano questo
provvedimento e vi dico mandiamola avanti perché questo è
necessario che sia fatto subito, per il resto se si potrà
migliorare miglioreremo dopo.
Casetta (P.C.I.)
- Ma vede Presidente io volevo
rinunciare perché Germano in parte ha detto le cose che volevo
dire. Però è arrivato il parà, è arrivato qui l'ultrà, direbbero
nel Vietnam. E la Giunta gongola perché finalmente c'è qualcuno che
fa spalla al Presidente Bionaz, non è più solo a rispondere, non
gli vengono più gli attacchi di fegato, non è più bilioso e fa fare
a Bordon quello che stamane faceva lui...
(voce di Bionaz)
...e lo può prendere e poi lei è Presidente Grande Ufficiale da
oggi quindi per carità...
(voce di Bionaz)
...per fortuna,
per fortuna, volevo solo citarle che l'unico monarchico in Valle
d'Aosta che ha avuto la commenda l'ha avuta proprio da Sua Maestà
il Re in esilio dal Re di maggio. Comunque vede anche se...
(Montesano:
...togli l'argomento sa...) ...no, ma non
parlavo di lei anche se m'interrompe non mi dà fastidio. E visto
che Bordon va a prendersi il caffè; il parà va a rinforzarsi un
po'.
Montesano (P.S.D.I.)
- Era meglio che sospendevamo la
seduta come diceva Pedrini...
Casetta (P.C.I.) -
...ma viene qui a fare il provocatore
e poi se ne va, è così, questo è un modo di fare. Vedete voi
Signori della Giunta, noi questa legge l'abbiamo fatta con tutte le
lacune, con tutti i difetti che può avere, però voi con diciotto
mesi non l'avete applicata, questa è la realtà di questa legge.
Stiamo facendo come quel cane che si corre dietro per mordersi
la coda. E cos'è che avviene? Che in modo demagogico avete
aumentato, raddoppiato gli stanziamenti per una legge della quale
non vi siete manco sincerati la possibilità che avesse pratica
attuazione.
Ma allora bisognava fare bum, bisognava fare un qualcosa e
allora abbiamo preso cinquecento milioni, li abbiamo portati a un
miliardo sulla carta. Quanti sono i valdostani operai, artigiani
che sino a oggi hanno usufruito di questa legge, Signori della
Giunta? Sono 21 o 22 se non vado errato, me lo dica, mi corregga
Assessore Benzo visto che Bordon se n'è andato e i quali valdostani
hanno avuto sì un acconto di un milione, un milione e mezzo dalle
Banche, dai Signori delle Banche, ma pagano di tasca loro il 9%
degli interessi, quelli che finalmente sono riusciti, e i casi sono
tre o quattro, andare dal notaio a farsi fare l'ipoteca non solo
sui loro beni ma anche su quello dei loro famigliari perché quando
diciamo, Colombo, portiamo il massimale non a 5 a 6, 7, 8 milioni,
bisogna averne 20 da dare alla Banca come garanzia per potere avere
gli 8 milioni perché adesso, già adesso, per prenderne 5 bisogna
avere 12 milioni da dare alle Banche come garanzia, questa è la
realtà, questi sono i fatti. E quella povera gente che ha fatto le
domande, ha comprato i terreni a 1 milione, 2 milioni, adesso poi
c'è anche la 765 che ne sistema qualcuno poverini, si sono trovati
nella condizione di dover andare a tendere la mano ai parenti, agli
amici, ai vicini di casa per poter avere la garanzia fideiussoria
sui 5 milioni che devono avere dalla Banca e al momento in cui
vanno a firmare l'impegnativa, Bordon è scappato e fa la demagogia
sui contadini che pagano il 2%, questi operai pagano il 2%
altrimenti la Banca non gli dà una lira. Questa è la realtà, mentre
la legge dice che questo mutuo è senza interessi.
Ora io vi voglio chiedere, ma viviamo nelle nuvole? Le sappiamo
queste cose? Parliamo con questa gente. E la banca, Signori della
Giunta, ha tutto l'interesse a tirare più alle lunghe che può i
prestiti che dà lei agli interessati con la lettera vostra perché
fino a quel momento quella gente paga il 9%. Nel momento in cui
subentra la Regione prenderanno solo più il 6, il 5, non so che
cos'è che avete concordato; ma il discorso è che i Direttori di
Banca quando gli vai a sollecitare una pratica ti dicono: "ma se
quel Signore vuole ancora un milione, noi glielo diamo perché c'è
la lettera della Regione, sappiamo che è a posto, però la pratica è
lunga, la pratica ci vuole del tempo per fare le ipoteche". Ci
vuole del tempo, ci vuole dei soldi, ci vuole dei soldi anche le 50
mila lire che spendono più le 200 mila lire dei progetti, più gli
interessi che pagano agli impresari i quali gli hanno fatto i fidi,
perché poi facciamo i conti in casa, questa è la realtà. Ora che
Colombo mi venga a proporre "aumentiamo il massimale e non
accettiamo di dare le 25 mila lire", io non sto a ripetere i soldi
che qui vanno via in mille modi, i soldi che qui vanno via in mille
modi, ci preoccupiamo di 5 milioni, è una giustificazione veramente
ridicola, veramente pazzesca proprio, non la capisco,
Preoccupiamoci invece tutti insieme di risolvere questi problemi,
di mettere a posto le Banche, di trovare un accordo con le Banche,
di fare funzionare la legge; questa è la realtà; se no quella legge
rimarrà inoperante e quei pochi che hanno chiesto, ma quei pochi
che hanno avuto l'impegnativa pagheranno di tasca loro gli
interessi e tenete conto che c'è della gente che ha già sborsato a
tutt'oggi per un milione e mezzo 156 mila lire d'interesse.
Colombo (P.S.I.)
- Io volevo soltanto aggiungere due
parole in relazione agli interventi che sono stati fatti. Bordon ha
già chiarito che era un problema di principio, cioè a un certo
momento dice che non accediamo a questa richiesta perché ci sono
altre richieste che naturalmente per motivi di perequazione
giungeranno all'esame del Consiglio regionale. Io voglio aggiungere
invece che per me è un problema di metodo. Qui a un certo momento
ci siamo trovati di fronte, scusatemi se lo affermo, a una proposta
di 25 mila lire. Ve l'ho già detto prima, 25 mila lire che possono
anche servire a un lavoratore, però a me pare che è un po' la
polverizzazione di quelli che sono gli interventi
dell'Amministrazione regionale. Ecco perché a questa
polverizzazione delle 25 mila lire, io ho fatto la proposta
dell'aumento del massimale; perché se un lavoratore giustamente ha
delle esigenze e ha delle difficoltà nell'accesso al possesso della
casa, sia ben chiaro che ha molto più impossibilità di affrontare
il maggiore costo della casa da 5 a 6 milioni che non quello invece
del pagamento delle 25 mila lire. Ecco quali sono i motivi per i
quali io ho fatto questa proposta, cioè ho voluto vedere il
problema attraverso naturalmente un metodo da parte dell'intervento
dell'Amministrazione regionale.
E sui problemi che ha sollevato il Consigliere Casetta, va bene
queste sono cose che effettivamente esistono, sono cose che però io
penso che anche il Consigliere Germano deve dare atto alla Giunta
che si è interessata per vedere di risolverlo, perché a me risulta
che nell'ultima Commissione che è stata fatta sono state chiamate
le Banche e sono state impegnate proprio ad accelerare l'intervento
delle Banche stesse, ci saranno naturalmente delle remore che sono
giustificate anche da motivi d'interesse, io non le esclude queste,
non le escludo. Comunque penso che l'Amministrazione, la Giunta per
lo meno su questo terreno si è mossa, si sta muovendo e vedremo
naturalmente di fare in tutti i modi perché queste remore, queste
lacune che ci sono nella sua applicazione abbiano a cessare il più
rapidamente possibile. Perciò io ritengo e lo voglio dire
chiaramente che secondo me l'impostazione che io ho dato al
problema è certamente un'impostazione sostanziale che dà
effettivamente la possibilità ai lavoratori di accedere al possesso
della casa e qui l'amico Manganoni non mi venga a dire che mi sono
dimenticato dei lavoratori. Io lo faccio proprio per dare un
maggior sostanziale contributo al problema appunto della legge che
noi oggi abbiamo all'esame del Consiglio.
(voci in aula)
...non è vero, sarà il problema a un certo
momento del ritardo, è un problema che io non voglio anticipare
perché naturalmente si porrà in Commissione e io non escludo che a
un certo punto possa anche essere affrontato in Commissione, io non
voglio anticipare nulla su questo problema però il problema di
fatto è quello di mettere i meno abbienti nella condizione di poter
avere le possibilità finanziarie di accedere al possesso della
casa. Questo era il concetto che mi ha ispirato nella mia
proposta.
Germano (P.C.I.)
- Colombo, se tu dici Bordon ha detto,
ha spiegato i motivi di principio, i motivi di perequazione, tu
dovresti insorgere contro questi motivi e tu sai benissimo che la
classe operaia è quella che ha avuto meno vantaggi dall'autonomia.
E allora se sei d'accordo non puoi dire che se diamo quattro soldi
gli altri vengono a chiederceli, perché dopo approveremo una legge
che agli albergatori va 10 milioni senza interessi.
Colombo (P.S.I.)
- ...l'ho detto prima, non
polverizzazione ma intervento sostanziale...
Germano (P.C.I.) -
Ma non polverizzazione, io ti dicevo
sulla questione di principio, tu dovresti essere contro questa
posizione del principio perché non è giusta, perché non è giusta, è
falsa, è la classe verso la quale noi abbiamo fatto il meno, ed è
la classe secondo me per motivi proprio di principio e di
perequazione che dobbiamo cercare di fare di più. Ecco mi pare
logico, poi mi dice devo dare atto alla Giunta che i direttori sono
stati chiamati che hanno parlato, ecc., Colombo, non confondiamo
mica, la mozione sulla situazione della legge l'abbiamo presentata
noi, siamo noi che abbiamo richiesto questo, io do atto che
finalmente in una Commissione si è ottenuto quello che si è
chiesto, ma stiamo attenti che il fatto che la legge non andasse
avanti l'abbiamo denunciato noi, perché siamo purtroppo a contatto
con questa gente e sappiamo come si svolgono le cose. Quindi io non
aggiungo niente di più, ho presentato l'emendamento e ripeto quello
che ho detto prima, questa legge per i tre o quattro punti che ci
sono, sono punti giusti, noi li votiamo, noi votiamo anche
l'emendamento e noi ci batteremo in Commissione se la convocate
perché ci sia l'aumento del massimale ma ci sia anche l'aumento
dello stanziamento. Altrimenti siamo di nuovo alle questioni di
principio, cioè tu dici dividiamo diversamente questi soldi ma i
soldi che dai sono sempre quelli, non è che risolvi più rapidamente
i problemi, i problemi restano intatti come prima, intatti come
prima. Quindi se non c'è l'aumento dello stanziamento evidentemente
non è un grande vantaggio.
Montesano (P.S.D.I.) -
Allora, per precisare, Consigliere
Germano, sono due gli emendamenti, uno è aggiuntivo dell'art. 1, io
lo metterei come secondo comma, lei... è completato il primo comma
come segue, l'altro è un nuovo articolo, nuovo articolo che
renderebbe sei e porterebbe la legge a sette articoli...
(Germano:
...questa mattina era un errore) ...sì, sì, ma
quello, sono quattro costruzioni, sì sì, già detto. Ecco allora è
stata richiesta una votazione a scrutinio segreto su questo, sui
due emendamenti di cui leggo il primo.
Il primo va aggiunto all'articolo 1, quindi essendo tutti e due
emendamenti aggiuntivi vanno votati prima degli articoli cioè prima
di ciascuna votazione globale dell'articolo, sì, sì, ho già per chi
deve venire a votare.
All'articolo 1 è aggiunto questo emendamento proposta dal
Consigliere Germano "a beneficiare dei mutui agevolati previsti
dalla presente legge è inoltre concesso un contributo una volta
tanto di lire 25 mila nelle spese per la prima perizia tecnica
richiesta dagli Istituti di Credito mutuanti".
Questo emendamento va votato per richiesta a scrutinio segreto.
Pallina bianca approva, pallina nera respinge.
Risultato della votazione, votanti 31, maggioranza sedici,
favorevoli 13, contrari diciotto, il Consiglio respinge.
Io però vorrei fare una verifica perché mi sembra che ci sia
stato qualcuno che è uscito. Ecco Pedrini, dopo aver votato, però
io vorrei sentire Pedrini se rientra oppure no. Allora si passa
alla votazione dell'art. 1 se ci sono delle osservazioni ancora
sull'articolo attendiamo che rientra, adesso ne abbiamo perso un
altro. Chi è favorevole alzi la mano, ripetiamo sono tutti
favorevoli? Nessuno contrario? Astenuti? Il Consiglio approva
all'unanimità.
Art. 2 - osservazioni? Chi è favorevole alzi la mano, contrari?
Astenuti? Il Consiglio approva all'unanimità.
Art. 3 -  osservazioni? Lo stesso, il Consiglio
approva.
Art. 4 - l'articolo 4 viene modificato con l'aggiunta dopo il
mutuo per costrizione completamento ecc. ammodernamento.
D'accordo il Consiglio approva.
Art. 5 - osservazioni? Il Consiglio approva.
L'articolo 6 io penso che sia in dipendenza del comma che è
aggiuntivo quindi cade, è inutile che lo metto in votazione.
Manganoni (P.C.I.) -
L'articolo 4, ma come l'ha portato,
"l'area o la vecchia abitazione" "o la nuova" bisogna aggiungere,
cioè anche l'abitazione bisogna modificare, non solo...
Montesano (P.S.D.I.)
- No, ma siccome abbiamo aggiunto
"di costruzione", la parola costruzione prende tutto.
Manganoni (P.C.I.)
- Si però osservi che all'inizio dice
"l'area o la vecchia abitazione" io faccio osservare questo.
Montesano (P.S.D.I.) -
La costruzione è riferita
all'area, l'ha proposto lei mi pare questa.
Allora siamo arrivati all'articolo 5, approvato.
Articolo 6 - osservazioni nessuna, il Consiglio approva.
Si faccia la votazione segreta. Risultato della votazione: il
Consiglio approva con 30 voti favorevoli all'unanimità.
Si passa all'oggetto 25.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK