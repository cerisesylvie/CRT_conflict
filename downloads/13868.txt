Consiglio Regionale della Valle d'Aosta - Oggetto del Consiglio n. 358 del 14 dicembre 1993 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 358 del 14 dicembre 1993 - Resoconto
OGGETTO N. 358/X - Leggi di bilancio 1994 - Prosecuzione
della discussione generale.
Président
- Collègues conseillers, nous sommes en train
de discuter les points n° 12 bis et n° 12 ter à l'ordre du jour. La
discussion générale est ouverte et tous les conseillers qui veulent
prendre la parole sont priés de le communiquer à la Présidence du
Conseil...
Ha chiesto la parola il Consigliere Collé.
Collé (DC) -
Il giudizio sul bilancio di
previsione per l'anno 1994 e per il triennio 1994/1996 deve essere
- in questa sede - un giudizio politico, perché anche le
osservazioni fattibili su singole voci di entrata e di spesa sono
riconducibili a scelte di governo e per­tanto valutabili come
tali.
La prima constatazione - e la si trae da una sottolineatura
dello stesso Assessore alle finanze - è che il bilancio
"malgrado una disponibilità reale finanziaria inferiore di circa
il 7 percento ri­spetto al 1993 - sulla quale ritorneremo - non è
un bilancio di tagli, anche per l'esito delle trattative con il
Governo Ciampi".
E' doveroso sottolineare la situazione che ha dovuto affrontare
il Governo Ciampi e la necessità di uscirne con grandi sacrifici,
più grandi per quelle comunità che hanno vissuto in condizioni
migliori di altre e tuttora hanno possibilità intrinseche di
chan­ces
concrete per una ripresa.
Se nessuno ha compiuto queste doverose riflessioni, appare
ve­ramente retorico e suona anche male il richiamo alla centralità
dell'uomo (non nuovo, per la verità; tant'è che, se volessimo
tornare indietro di qualche tempo, potremmo risalirne alla
pa­ternità, ma non sarebbe di buon gusto).
L'uomo, infatti, si difende quando gli si assicurano città e
paesi vivibili, servizi adeguati alle mutate esigenze, prospettive
di lavoro per sé ed i propri figli, rapporti di convivenza civile
all'interno della comunità e, per i settori cosiddetti a rischio o
per i disabili, non soltanto i frutti di una politica
assistenziale, peraltro carente sul territorio, ma quelli di una
politica che tenda a rendere meno traumatico il distacco dagli
altri, dal proprio universo di affetti e di interessi, perché
l'
handicap
maggiore è proprio l'isolamento.
Vi è traccia di tutto questo in un bilancio tecnicamente ben
con­fezionato, che vede la nostra Regione disporre ancora di
risorse considerevoli?
Qualcosa trapela, ma non in modo sufficiente da rendere palesi
le scelte politiche, che appaiono improntate al perdurare di un
tradizionalismo di maniera e all'affiorare di un minimalismo,
mentre alcune cifre danno segnali precisi: la crescita del
pro­dotto lordo di quasi il 50 percento dal 1988 al 1993, la
diminu­zione di occupati nel settore industriale del 2,1 percento,
sem­pre nello stesso periodo; il contemporaneo aumento della spesa
per dipendenti regionali di quasi il 27 percento.
Ci sembra che manchi l'individuazione precisa del modello di
sviluppo che si vuole perseguire, perché non riteniamo che si lo
possa configurare nei "grandi interventi sul territorio",
corri­spondenti ad opere pubbliche, né tanto meno in un ulteriore
in­cremento del personale regionale o nella dilatazione
dell'appa­rato burocratico - vero male acuto di oggi - sul cui
conto ci sa­remmo attesi perlomeno un abbozzo di diagnosi e di
terapia, non parendoci assolutamente tale il "controllo di
gestione", strumento puramente tecnico, che dovrebbe prendere avvio
nel 1994.
Dovendo procedere per sintesi, anche per non occupare spazi
sproporzionati - oltretutto sarà il confronto esatto con
l'esercizio 1993 a fornirci elementi più attendibili sulla
valutazione della previsione per il 1994 -, vorrei soffermarmi su
due elementi:
- le entrate per dismissioni di beni immobili regionali;
- il progetto di convogliare il risparmio locale in investimenti
in loco, attraverso l'emissione di titoli di credito specifici, che
fre­nino quello che è stato il fenomeno penalizzante della
destina­zione del risparmio valdostano fuori Valle.
Per ciò che concerne il primo punto, la previsione di entrata,
stimata in 5 miliardi, è solo una cifra, che non può essere
valu­tata in assenza di una dettagliata descrizione delle
operazioni realizzabili, tra cui la cessione dei 4 o 5 alberghi di
proprietà regionale, che ci auguriamo non abbiano riscontri nei
costi per eventuali operazioni di compartecipazione societaria.
Per il secondo argomento, sicuramente la politica
creditizio-fi­nanziaria della Regione va sottoposta a riesame
critico, poiché, da un lato, le Casse rurali non possono superare
limiti conna­turati alla loro essenza e struttura, mentre,
dall'altro, la Banca Valdostana deve ripristinare una situazione di
sofferenza che tutti conosciamo e recuperare credibilità.
V'è quindi da temere che gli Istituti bancari tradizionali, i
quali continuano ad aprire sportelli in Valle, aumentino la loro
inci­denza nello specifico campo, poiché il risparmio si convoglia
(Credito Italiano) laddove esiste il presupposto della fiducia.
Eppure il tema dell'utilizzo del risparmio per gli investimenti
in Valle è fondamentale per la programmazione di un vero sviluppo
autonomo dalla presenza della Regione come partner di aziende
private, che va completamente modificato come in­dirizzo di fondo
di una politica che valorizzi le risorse tipiche, fra le quali cito
l'energia, verso la quale il risparmio potrebbe indirizzarsi per
tante ragioni, fra le quali la tradizione e l'or­goglio di
affermare una caratteristica propria della Regione.
Dicevo in apertura che va chiarito quel 7 percento di minori
entrate, perché la tabella 1/E - escludendo le partite di giro
re­lative ad entrate per contabilità speciali - fissa in un meno
2,75 percento la percentuale di calo dei cespiti.
Altro appunto che mi corre l'obbligo di rivolgere è il grosso
ri­tardo nel processo di informatizzazione del territorio (era
stato presentato dall'ex Presidente Lanivi come punto di forza del
suo programma di governo), per il quale, sotto voci diverse, so­no
previsti nell'ordine 800 milioni, poi altri 900, mentre si
pre­vedono 400 milioni per la costituzione di un'anagrafe regionale
delle persone fisiche e giuridiche che dovrebbe essere materia
dello stesso processo.
Tornando all'energia, la cui produzione, una volta chiariti i
rapporti con l'ENEL, ritengo fondamentale, sono pochi (di
in­dirizzo errato, questa è l'alternativa) 250 milioni per la
sotto­scrizione di capitali di società o consorzi locali, anche se
accom­pagnati da 500 milioni del Fondo di rotazione regionale per
lo sviluppo idroelettrico.
In sostanza, a me pare che ci troviamo di fronte ad una stesura
accurata, che cela tuttavia una normale amministrazione, mal­grado
i ripetuti riferimenti ad un quadro nazionale preoccupan­te.
É vero, lo ha affermato l'Assessore Lévêque, sono state
consul­tate le categorie socio-economiche della Regione, ma mi
risulta che proprio dall'interno di tali forze si levino notevoli
critiche su un'inerzia operativa che non è certo in sintonia con
l'attuale momento che richiede coraggio ed iniziative.
Presidente -
Ha chiesto la parola il Consigliere
Parisi.
Parisi (VAP) -
Il mio intervento non concerne in
maniera specifica le voci e le cifre del bilancio e neppure
riflessioni sui massimi sistemi; semmai, più avanti, svolgerò
alcune considerazioni sui vari capitoli di spesa.
Secondo me, i bilanci preventivi si somigliano tutti, perché
sono una mera dichiarazione d'intenti che va poi verificata nel
corso dell'anno. Debbo però ammettere che questo bilancio, anche se
segue la logica di quelli precedenti, si distingue per alcune
scelte innovative.
La relazione dell'Assessore Lévêque è stata molto puntuale e
precisa, perché ha evidenziato in maniera chiara le linee-guida e
le scelte politiche di questo bilancio. Ci auguriamo che le stes­se
possano essere concretamente dimostrate con la presenta­zione del
bilancio consuntivo.
A nostro parere, le linee-guida possono essere sintetizzate
nello sforzo per ridurre le spese correnti ed accrescere gli
investi­menti, anche se crediamo che in una fase di estrema
difficoltà economica e di tagli abbastanza consistenti al bilancio
non sia possibile realizzare appieno tali obiettivi.
Altri punti importanti e qualificanti, che ci trovano concordi,
sono le scelte politiche che la Giunta intende effettuare nel
prossimo futuro. Ci riferiamo, innanzitutto, allo sforzo per:
a) reperire presso il risparmio privato le risorse finanziarie
per grandi opere di interesse generale;
b) unificare il polo finanziario di emanazione regionale;
c) dismettere i beni non funzionali all'attività regionale;
d) costituire una consulta per le scelte in materia
economica;
e) attuare misure per il sostegno ed il rilancio
dell'occupazione.
Siamo perfettamente d'accordo su questi e su altri punti
pre­senti nella relazione dell'Assessore, perché li riteniamo utili
a far uscire la Valle dall'attuale crisi.
Crediamo di poter esprimere un giudizio sostanzialmente
posi­tivo sul lavoro sin qui svolto dalla Giunta ed in particolare
dall'Assessore alle Finanze, che, nonostante il sensibile calo
delle entrate, è comunque riuscito a mantenere fede a tutti gli
impegni assunti in precedenza.
Poiché è praticamente finito "il tempo delle vacche grasse",
re­putiamo necessario impegnare con estrema oculatezza le risor­se
a nostra disposizione. In questo senso, ci preme sottolineare che è
stata dedicata particolare attenzione ai settori della sani­tà e
dei servizi sociali, nonché a quelli dell'economia e dello
sviluppo.
La Valle d'Aosta sta attraversando un periodo particolarmente
difficile sotto tutti gli aspetti. Anche da noi si avverte un
diffu­so malessere ed un grande disorientamento, soprattutto per la
mancanza di precisi punti di riferimento. La crisi politica ha
investito non soltanto i partiti tradizionali, ma anche i
movi­menti locali.
É il sintomo della fine di un'epoca e dell'urgente necessità di
qualcosa di nuovo che, secondo noi, nasce soprattutto dalla
convinzione che ormai è indispensabile trovare gli strumenti
necessari per evitare che le nostre risorse finanziarie, destinate
a ridursi sempre più, continuino a dipendere quasi esclusiva­mente
dallo Stato. Ci auguriamo che, in futuro, non si ripeta più quanto
si è verificato durante nell'ultima trattativa con il Governo
Ciampi per i tagli alla finanziaria, anche perché si tratta di un
balletto che praticamente si ripete ogni anno.
Riteniamo comunque soddisfacente il risultato ottenuto, non
fosse altro perché, a prescindere dall'aspetto finanziario, è stato
ripristinato quel rapporto Stato-Regione che era stato dimenti­cato
da molto tempo.
Dobbiamo inoltre dare atto alla Giunta di essersi mossa bene in
questi primi mesi di attività, perché è riuscita ad attuare alcuni
significativi, anche se pochi, punti del programma di maggio­ranza.
Ci riferiamo in particolare alla conclusione della tratta­tiva per
la gestione della Casa da gioco di Saint-Vincent. Ri­mangono ancora
delle incognite a causa del ricorso della Fino­per, ma la sigla
dell'accordo con la SITAV ha fatto tirare un so­spiro di sollievo a
tutti e soprattutto ai circa 1200 dipendenti.
É in fase di soluzione anche la vertenza ILVA-Regione, altro
punto spinoso e delicato che poneva e pone in forse 1500 posti di
lavoro. Senza voler fare proclami trionfalistici, ritengo che anche
questo caso possa essere affrontato, in futuro, con un certo
ottimismo.
A nostro avviso, resta ancora molto da fare per uscire dalla
crisi istituzionale ed economica, perché all'orizzonte ci sono
grosse nuvole nere ed ogni giorno nascono nuovi problemi,
so­prattutto nel mondo del lavoro, come nel caso della Conner. É
quindi indispensabile diversificare gli interventi ed indirizzarli
verso il terziario, in particolare verso il turismo,
l'artigianato..., che offrono grandi possibilità occupazionali,
senza con ciò tra­lasciare il settore dell'ambiente, che sarà
certamente al centro dei programmi futuri di intervento.
É importante che la Giunta utilizzi nel miglior modo possibile
le risorse a disposizione, per non far svanire le possibilità
d'uscire dalla crisi. A tale scopo sarebbe indispensabile una
profonda rilettura di tutte le leggi che prevedono contributi, per
studiare la possibilità di apportarvi eventuali modifiche. Mi
ri­ferisco, ad esempio, alla legge sui contributi ai tetti in lose.
Oc­correrebbe poi ridurre i residui passivi, la cui maggiore
inci­denza grava sugli interventi di carattere generale e sui
trasfe­rimenti agli enti locali, nonché sugli stanziamenti dei
fondi FRIO. Questo è importante, perché oggi la maggior parte di
tali fondi è reperita con l'accensione di mutui, i cui interessi
grava­no sulla parte corrente.
Pur riconoscendo il buon lavoro sin qui svolto, vorremmo
sug­gerire al Presidente della Giunta di porre in atto tutti gli
stru­menti più idonei per far funzionare al meglio l'apparato
regio­nale, ricorrendo magari anche ad una generale revisione
dell'organizzazione del lavoro, tenendo però sempre in debita
attenzione i problemi della casa e dell'occupazione, che sono la
principale causa delle situazioni più drammatiche che gravano sui
cittadini.
Concludo, ribadendo il nostro giudizio positivo sull'attività
della Giunta e dichiarando fin d'ora il voto favorevole del grup­po
"Alleanza per il progresso" a questo bilancio.
Si dà atto che dalle ore 9,48 assume la Presidenza il
Vicepresi­dente Aloisi.
Presidente -
Ha chiesto la parola il Consigliere
Tibaldi.
Tibaldi (LN) -
La legge sul bilancio è certamente
uno dei principali atti di in­dirizzo politico di un organo
esecutivo. Dalla lettura delle di­sposizioni e dal confronto dei
dati in essa contenuti, si com­prendono le scelte che il ceto
politico dirigente intende compie­re, gli indirizzi programmatici e
soprattutto il senso di respon­sabilità nella gestione delle
risorse pubbliche, finalizzate al soddisfacimento dei servizi
essenziali a favore dei cittadini.
Per questo, il documento finanziario dimostra, in sintesi, la
ca­pacità di una Giunta di amministrare la cosa pubblica. Il
ter­mine "amministrazione" deve essere inteso in senso lato: non
solo come attività ordinaria, diretta a far funzionare un appa­rato
già esistente, ma soprattutto come attività di governo, vale a dire
come idoneità a porre in essere e coordinare tutti i fattori
indispensabili al conseguimento di un determinato risultato
socio-economico. In altre parole, sono le scelte politiche forti e
- perché no? - coraggiose a dimostrare la personalità di una
clas­se di governo, la sua capacità di essere l'elemento di
riferimen­to e la vera guida di una collettività.
Mi sembra che sotto questo profilo il bilancio in discussione
evidenzi la scarsa attitudine dell'attuale Giunta a guidare la
comunità valdostana.
La netta prevalenza dell'attività di ordinaria amministrazione è
percepita immediatamente dalla lettura delle spese correnti, il cui
valore assoluto è quantificato in oltre 930 miliardi, men­tre il
tasso percentuale si assesta sul 58 per cento.
Rispetto allo scorso anno si registra un notevole aumento pari a
quasi il 4 per cento, che in valore effettivo equivale a circa 60
miliardi. Ciò significa che la parte più consistente delle nostre
disponibilità finanziarie è destinata a coprire spese già
autoriz­zate; per cui, fermo restando il tetto dei 1600 miliardi,
si stanno progressivamente riducendo le disponibilità per gli
interventi di sviluppo.
Il dato più preoccupante è che l'incremento della spesa corrente
è direttamente proporzionale all'abnorme crescita dell'apparato
regionale e di quello statale presente nella nostra Regione e del
quale sopportiamo parzialmente gli oneri. Il funzionamento della
macchina Valle d'Aosta è insomma sempre più complicato e costoso,
tanto che, per metterla in moto e farla procedere, l'esercito dei
pubblici dipendenti è ogni anno più in stato di cronica
insufficienza.
Il fenomeno è stato messo in luce proprio da un documento
dell'Union Valdôtaine, presentato nella primavera scorsa, du­rante
un convegno a Pont-Saint-Martin. Da esso risulta che mediamente un
Valdostano su quattro della forza lavoro è oc­cupato nel pubblico
impiego, inteso ovviamente in senso lato (Regione, comuni, Stato,
enti vari di natura pubblica...). La ri­cerca era stata
commissionata dalla principale forza politica regionale e gliene
diamo atto, ma - ahimè! - la stessa forza po­litica non tiene nella
benché minima considerazione quei risul­tati quando si tratta di
tradurli in pratica.
Tra gli obiettivi di codesta maggioranza c'era anche la
maggio­re qualificazione della spesa regionale, con il contenimento
delle spese correnti e quelle di funzionamento, per aumentare la
quota destinata agli investimenti. Sacro principio che però, almeno
per ora, continua a restare solo su quella carta pro­grammatica che
il Presidente della Giunta ci ha illustrato nella prima adunanza
della legislatura.
Ne risente senza dubbio tutta l'azione amministrativa, non
fi­nalizzata affatto alla tanto auspicata "sburocratizzazione". Ne
risentiranno ancor più i cittadini, che sono al servizio della
bu­rocrazia e non viceversa. Speriamo che la macchinosità del
si­stema non pregiudichi anche quei pochi servizi di cui riusciamo
ancora a beneficiare in maniera piuttosto discreta.
La qualificazione dell'intervento regionale non si realizza solo
creando nuovi uffici o nuove strutture ed assumendo nuovo
personale, anche in forma straordinaria, come si evince dai
capitoli n. 30615 e n. 30616 e seguenti, ma si realizza anche con
l'introduzione della mobilità e col trasferimento delle risor­se
umane da un settore all'altro, evitando in tal modo il
sovraf­follamento nell'uno e la carenza nell'altro.
Minore è invece il segmento finanziario destinato agli
investi­menti, alla trasformazione delle finanze in ricchezza
reale, in valore aggiunto, in vera e propria occupazione
stabile.
La maggior quota di denaro è indirizzata prevalentemente agli
investimenti a forte ritorno sociale, mentre scarsa considera­zione
ottengono gli investimenti con maggiore effetto moltipli­catore
sull'economia regionale. La ripartizione amministrativa delle spese
vede ancora una volta privilegiata l'agricoltura e piuttosto
mortificate le invocate politiche promozionali per un concreto
rilancio del turismo e degli indotti commerciali ed ar­tigianali,
che ruotano intorno ad esso.
In Trentino-Alto Adige, una regione tipicamente alpina come la
nostra, la quota di bilancio riservata al settore primario è
co­munque elevata, ma mai in misura tale da risultare notevol­mente
superiore alla produzione lorda. I dati sono abbastanza eloquenti,
in quanto l'intervento pubblico nel settore primario equivale al 10
per cento del bilancio, mentre il valore aggiunto o il prodotto
lordo dello stesso settore è pari a poco più del 2 per cento.
Questo avviene in Valle, anche perché questo vuole la decisione
politica.
Elevati sono, infatti, i contributi in conto capitale per i
miglio­ramenti fondiari e per salvaguardare una popolazione bovina
in sovrannumero rispetto al territorio disponibile. Maggiore
attenzione meriterebbero, sempre nel settore agricolo, le
in­centivazioni alle diverse forme associazionistiche o
cooperati­vistiche che tendono a ridurre l'eccessiva frammentazione
dei fondi ed il progressivo abbandono della montagna da parte dei
giovani.
La funzione assistenziale, svolta dalla Regione in questi anni,
non è smentita nemmeno nel documento finanziario che stiamo per
approvare. Gli interventi sono pressoché sempre gli stessi e gli
stanziamenti variano solo in misura impercettibile.
Quale impulso all'economia può venire da un ente pubblico che
domina sempre più i settori produttivi? La presenza soffocante
della Regione è degna di un paese ad economia pianificata di tipo
socialista. Mentre in Italia stanno decollando le privatiz­zazioni,
qui si cerca di penetrare il più possibile nel tessuto produttivo
locale, innalzando le partecipazioni azionarie regio­nali e
sostenendo le
"défaillances"
delle aziende più
significati­ve con fantomatici contributi per la ricerca, per lo
sviluppo... e così via, sobbarcandosi carrozzoni divenuti
improduttivi per le ragioni più disparate.
Qui la mia nota dolente vuole ricordare ancora una volta i 13
miliardi spesi per l'acquisto delle aree autoportuali. Si è
tratta­to di una vera e propria indennità di buonuscita ai soci
vendi­tori.
Operazioni di questo genere vengono poi sistematicamente
de­finite "strategiche", o meglio "strategiche" sono definite le
aree sulle quali dovrebbe insediarsi, dopo una riconversione
"soft"
, un avanzato polo produttivo. Denominazioni
altisonanti per progetti indeterminati e ancora ricchi di
incognite.
Per fronteggiare la forte crisi che stiamo attraversando, lo
scor­so anno sono stati coniati due istituti: "Il progetto Valle
d'Ao­sta-Sviluppo" ed il "Centro di monitoraggio socio-economico",
che altro non sono che due carrozze in più attaccate alla motri­ce
Regione. Sarei curioso di conoscere quali proposte sono state
presentate da questa
"arena di crescita della nuova cultura
della progettazione di precise linee di intervento"
, come sono
state definite nel documento programmatico dello scorso anno.
Quest'anno l'Assessore Lévêque propone, invece, un nuovo
or­ganismo per la partecipazione delle forze sociali alle maggiori
scelte in materia economica, che dovranno essere assunte dalla
Regione. Così un nuovo tassello si unirà al mosaico della
buro­crazia, della spesa pubblica e delle complicazioni
amministra­tive, oppure un nuovo vagone si aggiungerà al già lungo
treno che traina il carico regionale.
Alla base della nostra persistente deficienza economica stanno,
a nostro avviso, due fattori che le amministrazioni regionali non
hanno mai preso in seria considerazione o, meglio, hanno
volutamente ignorato: il basso livello di scolarizzazione, riferito
soprattutto agli studi universitari, e la scarsa propensione
all'imprenditorialità, cioè all'esercizio di un'attività in
proprio. Si tratta di due fenomeni che non devono rimanere in
secondo piano o, peggio, passare inosservati.
Le ambizioni professionali e culturali delle giovani leve si
ridu­cono progressivamente di fronte alla possibilità di ottenere
una comoda collocazione nei pubblici uffici o, se più fortunati, di
lanciare le palline ai tavoli verdi del Casinò.
La Regione deve essere il fertilizzante della nuova cultura
locale dello sviluppo e le nostre risorse umane, seppur
numericamente limitate, devo­no diventare il vero propulsore della
nostra autonomia.
La relazione sul bilancio presentataci ieri dall'Assessore alle
fi­nanze, è articolata, complessa e analitica. Penso che, prima
d'ora, nessun assessore abbia allegato alla legge finanziaria un
documento così completo. Non possiamo dunque esimerci
dall'attribuire una nota di merito all'Assessore Lévêque.
É sul piano pratico però che si rilevano alcune
incongruenze.
Ieri ci è stato detto che non è un bilancio di "tagli", ma di
scelte, in cui il presupposto centrale è l'uomo, il rispetto della
dignità della persona. Il grosso nodo da sciogliere è costituito
dalle scelte, cioè dalle intenzioni che si limitano ad indicare
generi­che linee di indirizzo o vie da percorrere, ma non
consentono comunque di avviare quel radicale cambiamento di cui
necessi­ta l'azione amministrativa.
Le cause di tutto ciò sono da riferire principalmente alla
pleto­ra di leggi e leggine, queste ultime più dannose perché
"ad per­sonam"
, che sono state varate nel tempo e che
concernono molti aspetti sociali ed economici. Si tratta di vere e
proprie briglie all'attività di governo, vere maglie attraverso le
quali gli am­ministratori sono costretti a passare per erogare
denaro o, spesso, per sovvenzionare iniziative futili o
scoordinate.
Si pensi alle molteplici associazioni mantenute da "mamma
Regione". Non dico di eliminarle
"d'emblée"
, ma è certamente
necessario programmare in modo più razionale la prolifera­zione
legislativa, riducendola all'essenziale e specificando con
precisione compiti, obiettivi, poteri, doveri e, soprattutto,
re­sponsabilità. Si tratta di un "essenziale" che si contrapponga a
"quell'accessorio" o a quel "superfluo" che spesso oggi siamo
chiamati ad approvare.
Insomma, maglie legislative più larghe e, se vogliamo, anche più
rigorose, ma che non siano di ostacolo nel cogliere le scelte di
indirizzo. É ovvio che all'aumento incontrollato della produ­zione
legislativa corrisponde una diminuzione della discrezio­nalità
amministrativa, intesa non nel senso di potere politico per
favorire una categoria di soggetti rispetto ad un'altra, ma come
facoltà di compiere scelte evidenti e non insignificanti, che
possono però essere considerate una vera svolta nel pano­rama
dell'azione amministrativa.
Secondo noi, la prima e fondamentale scelta da compiere è la
sistemazione dell'opulenta legislazione regionale, come quella che
concerne alcuni contributi ancora previsti ed assegnati in maniera
indiscriminata. Dall'attuazione di questo primo e am­bizioso
progetto discendono inevitabilmente: una maggior ca­pacità d'azione
dell'organo esecutivo, una più rapida ed effi­ciente risposta ai
problemi contingenti ed un immediato ade­guamento della macchina
amministrativa ai bisogni della col­lettività.
Le scelte contenute nel documento di bilancio sono poche e
de­boli, perché la loro attuabilità è resa incerta dalla mancanza
del riordino della produzione legislativa che ne costituisce il
presupposto basilare.
Concludo con alcune considerazioni sull'autonomia.
La nostra è un'autonomia virtuale fortemente condizionata dalle
finanze trasferiteci dallo Stato, un'autonomia che ogni anno si
riduce regolarmente a livello di contenzioso sulla dota­zione
finanziaria che deve essere erogata alla Valle d'Aosta. Questa
divergenza con il Governo centralista - è doveroso ri­cordarlo -
quest'anno è stata superata anche grazie al contribu­to dei
Parlamentari della Lega Nord.
Non è comunque sulla finanza derivata che può fondarsi una
moderna e forte autonomia regionale nel contesto di un auspi­cato
disegno federale, ma è sul sapiente utilizzo delle nostre ri­sorse
territoriali, umane, culturali ed economiche - mi riferisco
soprattutto all'ambiente e all'acqua - che si potrà costruire una
Valle d'Aosta realmente autonoma e responsabile, pronta ad
integrarsi come soggetto protagonista nell'Europa unita.
É certamente un'impresa ardua capovolgere una
"forma
men­tis"
radicata da anni, la quale, dietro la vana
giustificazione della garanzia e della sicurezza che derivano dal
pubblico, mira in realtà a patrimonializzare quanto più possibile.
Però, non si può nemmeno permettere che concezioni economiche del
passa­to stiano ancora oggi, alle soglie del terzo millennio, alla
base del documento finanziario di una Regione che vuole essere
or­gogliosa della sua diversità.
Secondo noi, in questo bilancio non ci sono variazioni
sostan­ziali rispetto al passato. Si tratta di un bilancio
all'insegna dell'ordinario, che non fornisce alcuna risposta a
quella esigen­za di inversione di tendenza richiesta
dall'elettorato con il voto del 30 maggio scorso.
In forza di queste motivazioni il nostro voto non sarà
favorevo­le.
Presidente -
Ha chiesto la parola il Consigliere
Chiarello.
Chiarello (RC) -
Voglio premettere che nel corso
delle ultime settimane, tenuto conto delle mie capacità e dei
problemi organizzativi cui siamo andati incontro, non abbiamo
potuto esaminare a fondo questo bilancio.
Comunque, ho seguito la relazione e devo riconoscere che è
ab­bastanza vero quello che avevo letto sugli organi di
informazio­ne, cioè che si tratta di un bilancio di tipo aziendale,
nel senso che è molto preciso.
Non sempre, però, al centro di un bilancio aziendale c'è l'uomo,
anzi spesso l'uomo è messo da parte. Questa considerazione mi
deriva da alcune scelte che ho notato nel bilancio.
Ho visto, ad esempio, che sono stati fatti dei tagli alle
coopera­tive che operano nel campo sociale; quindi, c'è una diversa
con­cezione del sociale. Diverse cooperative di Aosta saranno
infatti costrette a ridurre i dipendenti e così si incide anche sul
campo dell'occupazione.
Contesto poi alcune decisioni. Ad Excenex, ad esempio, è stata
acquistata una baita - per farne non so bene che - e mi fa paura la
parola che vorrei pronunciare. So che c'è stata addirittura
un'asta, in cui il Comune di Aosta si è fermato ad un miliardo e
cinquanta milioni, mentre la Regione è arrivata sino ad 1,3
mi­liardi. Speriamo che quella baita serva ad una cosa seria e non
diventi quello che probabilmente auspica qualche professore
ospedaliero.
Altra questione. In sede di Commissione permanente ho segui­to
il problema del Museo minerario-siderurgico che sarebbe do­vuto
nascere in Valle, grazie anche ai finanziamenti promessi dalle
varie giunte che si sono susseguite, e ora vedo che in bi­lancio
sono stanziati solo 60 milioni, mentre occorrerebbero al­meno due
miliardi.
Non è questo che mi preoccupa, ma il fatto che in un altro
capi­tolo sono stanziati ben due miliardi per il campo da golf di
Fé­nis. Anche se abbiamo un bilancio un po' più consistente di
quello di altre Regioni, siamo comunque in presenza di una crisi e
quindi, prima di effettuare certe scelte, occorre anche valutarne
l'importanza, non fosse altro perché qualcuno ci ha fatto notare
che il turismo comincia ad essere più povero, per­ché molti, non
avendo più tanto denaro da spendere per andare in albergo, vengono
in Valle d'Aosta, vanno a sciare, si fermano il meno possibile e
spendono il meno possibile.
Premesso tutto questo, mi sembra che la scelta del campo da golf
vada in una direzione contraria rispetto a quanto è stato detto da
certi amministratori. Io ritenevo che il Museo minera­rio potesse
rientrare in un pacchetto predisposto dalla Regione ed offerto ad
un gran numero di persone, a differenza invece del campo di golf di
Fénis, la cui scelta si rivolge ad un numero di persone molto più
ristretto.
Si dice che si vogliono privilegiare gli investimenti
produttivi. Ricordo, però, che il funzionamento della macchina
regionale è una delle spese più elevate tra quelle presenti nel
bilancio.
Si continua a privilegiare l'agricoltura. Io non sono contrario
all'agricoltura, ma credo che in questo settore vengano
rego­larmente stanziati e distribuiti a pioggia troppi soldi,
mentre risultano fortemente penalizzati il turismo, l'artigianato
ed il commercio.
Come è già stato detto da qualcun altro, anche per me non ci
sono validi strumenti per accrescere la scolarizzazione dei no­stri
giovani. Questa osservazione è importante ed io l'avevo già fatta
all'atto dell'insediamento di questo Consiglio, quando mi ero
dichiarato molto preoccupato della bassissima scolarizza­zione
presente in Valle d'Aosta, nonostante l'elevato reddito pro capite.
Credo che bisognerebbe programmare o inventare qual­cosa per
impedire che i nostri figli vadano a lavorare troppo presto, magari
a 13 o 14 anni, perché attratti da un forte in­centivo, forse anche
cospicuo, e incoraggiarli a proseguire negli studi.
Questi sono gli aspetti che mi vedono un po' critico nei
confronti del bilancio.
Termino ricordando che continuiamo a dipendere dallo Stato,
perché in tutti i bilanci regionali, specie in quelli precedenti,
il rubinetto era aperto da Roma; però, quel rubinetto ci accomuna
alle serve, perché ci costringe continuamente a chiedere. Forse
anche il prossimo anno saremo ancora qui a parlare di ulteriori
"tagli" che ci verranno fatti dal Governo. Io credo che dobbiamo
iniziare a correre un po' di più con le nostre gambe e spero che
questo bilancio ce lo permetta.
Noi siamo molto critici nei confronti del bilancio e per questo
non voteremo a favore dello stesso.
Presidente -
Ha chiesto la parola il Consigliere
Borre.
Borre (UV) -
Io ho vissuto l'esperienza di bilanci
in altri enti e posso dire che quelli sì erano bilanci rituali,
dove la minoranza era schierata da una parte e la maggioranza
dall'altra, a difesa del bilancio. Riscon­tro, invece, con piacere,
che questo non avviene nei confronti del presente bilancio. Non so
se ciò è dovuto alla precisa e puntuale presentazione
dell'Assessore Lévêque oppure, come penso io, anche al contenuto
che la Giunta e la maggioranza hanno voluto inserire nel
bilancio.
Resta il fatto che io considero questo bilancio di
"transizione", perché si va verso un nuovo modo di impostare le
cose. Infatti, da esso traspaiono tanto la nuova linea di
decentramento, sia di risorse sia di volontà politica, in favore
degli enti locali, quanto l'inversione di tendenza sugli acquisti,
finora fatti dalla Regione, la quale invece, adesso, cede tutto
quello che - pur non interessando direttamente l'Amministrazione -
potrebbe inte­ressare l'attività economica dei privati. Questo non
è poco.
Chiaramente, anche il metodo seguito per impostare il bilancio
mi ha dato la possibilità di parlare e quindi di dialogare con gli
assessori e capire la loro volontà, tant'è che ciò che forse non
traspare da questo documento è invece chiaramente emerso dagli
incontri con i vari assessori. Un esempio di ciò è la volon­tà di
rivedere alcune leggi che oggi, anziché favorire l'attività
economica e dare al cittadino la possibilità di comprendere e di
agire, in realtà ne frenano le velleità. Ecco, quindi, che la
revi­sione di alcune di queste leggi potrebbe tranquillamente
favori­re una ripresa, anche di carattere economico.
Mi riferisco in particolar modo alle lose. É infatti assurdo che
si continui a dare dei contributi alle lose, dal momento che le
an­diamo a comperare fuori Valle, perché abbiamo bloccato le
no­stre cave.
Altra cosa importante è quella di ricercare e finanziare quei
progetti che producono ricchezza in Valle d'Aosta e non solo
la­voro. In questo caso mi riferisco all'energia.
Altro discorso importante concerne la riorganizzazione, il
mi­glior coordinamento e quindi il miglior utilizzo di tutti quegli
organismi che lavorano per la Regione: BVA, Finaosta, Centro
sviluppi, Agenzia del lavoro... Un loro miglior coordinamento
faciliterà senz'altro il perseguimento delle finalità per cui erano
già stati creati.
É in ragione di quanto detto che io condivido pienamente
l'im­postazione del bilancio e sono convinto che la nuova strada
che è stata intrapresa ci condurrà ad un nuovo modo di
governare.
Presidente -
Ha chiesto la parola il Consigliere
Bich.
Bich (APA) -
Signor Presidente, la ringrazio
d'avermi dato la parola e le ga­rantisco che non affliggerò
l'assemblea con un lungo intervento di vetrina, in cui sono
raccolte tutte le considerazioni di tipo politico-amministrativo,
che così sono spiattellate nell'Areo­pago, in modo che si possa
dire: "Ha parlato anche quel gruppo politico... Ha parlato anche
quella formazione politica".
Il mio intervento non è di quelli obbligati, ma vuole
sottolineare con parole assolutamente semplici il favore verso
l'imposta­zione che l'Assessore ha dato alla relazione del
bilancio. Mi sembra che il documento abbia il notevole pregio
dell'intendi­mento politico e della prospettiva di programma. In
questo sen­so, non siamo dinanzi ad un bilancio ragionieristico,
cioè ad una somma di cifre buttate lì ed ordinate in modo che si
possa leggere solo l'aritmetica, perché nel documento di previsione
si intravede una precisa volontà politica.
Il senso che l'Assessore al bilancio ha dato al documento più
importante dell'Amministrazione segue senz'altro un'imposta­zione
già avvenuta nel tempo, quella di dare una migliore qua­lificazione
alla formulazione stessa del documento, ricorrendo anche a
consulenze molto qualificate che in passato sono state coronate
addirittura dal Censis e dal prof. De Rita, che ha dato delle
valutazioni molto acute sullo stato dell'economia e
dell'amministrazione pubblica in Valle d'Aosta e sulle prospet­tive
che si definivano.
In questo documento cogliamo quindi il senso e la valenza
eco­nomica del pragmatismo liberista. Si sente l'incertezza
dell'economia, si sente la crisi nazionale che si dipana fino alla
nostra Regione, dove i problemi sono tanti e li cogliamo ogni
giorno, dove l'utilizzo delle risorse viene fatto con altra
respon­sabilità e con senso di qualificazione, magari anche con una
ge­rarchia di valori. Questo ci sembra un nuovo modo di ragionare
che va senz'altro consolidato e sostenuto.
Purtroppo, il documento risente - né poteva essere altrimenti -
del riordino della spesa, ma anche dell'aleatorietà dell'entrata.
Aleggia infatti in tutto il dibattito - è stato rilevato anche un
momento fa nell'intervento di qualche collega - la spada di
Da­mocle dell'arrivo sulla scena politica nazionale, ma
automati­camente anche in quella locale, del federalismo fiscale,
cioè del giorno in cui anche noi dovremo reperire le nostre
risorse.
Si sa che il federalismo fiscale è ormai alle porte, perché,
stan­do a ciò che si riesce a cogliere dai vincoli di alleanza
delle varie forze politiche in campo nazionale, si sa che una delle
prime sponde a cui si approderà sarà proprio il federalismo
fiscale. La riforma stessa dell'ordinamento regionale ci porta
proprio ad un federalismo fiscale; anzi, forse proprio questo, sarà
l'unico federalismo reale ad essere recepito nell'ordinamento
pubblico nel nostro Paese.
Abbiamo detto che in questo bilancio si sente l'aleatorietà
delle entrate. La si è sentita nell'atteggiamento del Governo verso
la nostra Regione, che è stato molto spesso vessatorio. Quest'anno
lo è stato in modo più ragionato, mentre in passato tagliava il
nodo gordiano con un semplice colpo di spada, senza fare
valu­tazioni di tipo politico. Quest'anno, invece, grazie anche
agli interventi del Governo regionale, mi sembra che il Governo
Ciampi abbia dovuto ragionare un po' di più e quindi c'è stato un
mantenimento della spesa, in cambio dell'acquisizione di
competenze. Mi sembra che questo criterio sia, tutto sommato,
ragionevole, in un periodo di grande lesina delle finanze
pub­bliche.
Resta però il problema della prospettiva, di come cioè si
po­tranno reperire le risorse che dovranno coprire il bilancio
della Regione in seguito.
Se le risorse ed il fabbisogno dovranno esse­re accumulati
attraverso la nostra attività economica e ammi­nistrativa, va da sé
che ci sarà uno stravolgimento astronomico del modo di ragionare,
con la conseguente necessità per l'Am­ministrazione di capovolgere
completamente il suo modo di agi­re e di interagire con gli altri
poteri dello Stato, degli enti locali e nel suo stesso modo di
porsi di fronte ai cittadini. Il fatto che l'imposizione fiscale
possa essere concentrata a livello regionale comporterà una
maggiore oculatezza, rispetto a quella che si manifesta oggi, anche
nel reperimento finanziario.
Bisogna quindi essere preparati ("parati estote") a saper
coglie­re in tempo questo cambiamento, che magari arriverà
all'im­provviso con l'approvazione del nuovo ordinamento
finanziario per le regioni. É un disegno di legge già pronto, che
sta per es­sere gettonato dai senatori.
Anche se siamo in fase di sciogli­mento delle Camere, è un
argomento che sarà senz'altro ai primi punti all'ordine del giorno
delle future Camere. Anche qui il campanello d'allarme dà scossoni
poderosi, per cui dob­biamo prepararci a questa nuova forma di
concepire l'ammini­strazione pubblica.
Anche se encomiabilmente si è già tornati indietro rispetto al
passato e quindi c'è una maggiore ponderatezza nella valuta­zione
delle spese correnti, cioè delle spese fisse, va comunque rilevato
un aumento di tali spese. Sappiamo benissimo che le spese in conto
capitale poi si trascinano sempre in un aumento delle spese
fisse.
Bisognerebbe spezzare questo vincolo perver­so: aumento degli
investimenti, aumento delle spese fisse. Questo potrà avvenire solo
attraverso la parola magica, ormai proferita dappertutto,
"privatizzazione".
Io non penso che si tratti di una parola magica; penso, invece,
che anch'essa debba essere presa con molta concretezza e con molto
pragmatismo, perché anche la privatizzazione ha dei ri­svolti
negativi, soprattutto laddove viene attuata con impeto
selvaggio.
Abbiamo visto che in altri stati la
"derégulation"
sel­vaggia ha portato a tensioni sociali molto difficili da
recuperare ed ha determinato anche un ulteriore aumento della spesa
pubblica, cosa che contrasta con lo stesso fine ultimo della
"derégulation"
.
É però possibile nella nostra Regione cominciare a compiere
qualche significativo passo nella direzione delle privatizzazioni,
cioè del ritorno al mercato di parte dell'economia e della
finan­za, che attualmente è detenuta in mano pubblica.
In questo senso sono significativi tanto l'operazione Cogne,
qu­anto alcuni interventi nel settore dei servizi e dei trasporti,
nonché quelli in alcuni altri settori dell'Amministrazione
regio­nale. Forse bisogna compiere qualche sforzo in più per
sgancia­rci da partecipazioni azionarie in società che, tutto
sommato, non sono strategiche e possono agire benissimo all'interno
del mercato.
Devo dire che la continuità di questa filosofia
nell'impostazione del bilancio risale a tempi un po' più lontani e
forse è ingenero­so limitarla solo a qualche mese o a qualche anno
fa, perché io credo che parta da più lontano. Forse è già stata
fatta una ge­nerale riqualificazione delle finanze della Regione,
solo che ora viene proseguita in modo encomiabile.
Di tutto ciò non possiamo che dare una valutazione positiva e la
Federazione Autonomista, a nome della quale sono orgoglio­so di
parlare in questa circostanza, dà appunto una valutazione positiva
dell'intervento del Governo regionale, della prospettiva che si
crea e del modo in cui bilancio pluriennale è stato
pro­spettato.
Se mi è consentito risalire fino a qualche settimana fa,
dobbia­mo dare una valutazione positiva anche alle soluzioni che
sono state apportate ad alcuni problemi che, da molto tempo, sono
sul tavolo delle trattative.
Tutto va bene e tutto va per il meglio. Sappiamo però che
navi­ghiamo forzatamente a vista e che non possiamo programmare
tutto, perché l'Amministrazione regionale non ha una macchi­na
molto oliata e funzionante. Sappiamo infatti che all'interno
dell'Amministrazione si sono accumulate contraddizioni, in­ghippi,
nodi gordiani o nicchie di non funzionalità difficili da
superare.
Ad esempio, gli apparati del personale, il modo di lavorare, di
produrre leggi, atti amministrativi... non vanno forse rivisti in
previsione della futura riforma dell'amministrazione pubblica?
Quest'amministrazione pubblica non va forse connessa alla nuova
funzionalità dell'area privata? Mi riferisco alla scuola e a tanti
altri settori.
Chiaramente, non tutte le competenze stanno nelle nostre mani.
Capisco benissimo che il programma massimo non può essere
conseguito con delle spallate e che il metodo dei piccoli passi è
quello più produttivo; del resto, è proprio quello che abbiamo
intrapreso e che in qualche modo stiamo praticando. Tuttavia, c'è
ancora molto da fare. É un lavoro collegiale che deve essere fatto
con grande sensibilità, senso del dovere e spirito di servizio da
parte dei gruppi consiliari e del Governo. Mi auguro che, in
occasione delle future scadenze, ci si possa ritrovare per una
verifica in una migliore condizione contrat­tuale rispetto alla
crisi economica e sociale che in questo mo­mento sta attraversando
anche la nostra regione.
Il mio intervento potrà essere sembrato un po' - come dire? -
formale e generico, però ritengo che i primi problemi che devo­no
essere risolti in questo momento abbiano una connotazione più
spiccatamente politica. La polverizzazione dei partiti, l'as­senza
di una politica di alleanze vere e proprie, la "Babele" nel
linguaggio politico che non consente di capire bene dove si vo­glia
andare a parare..., sono il bandolo di una matassa che do­vrebbe
essere sciolta prima di passare la parola all'attività di tipo
legislativo.
Sappiamo benissimo che i consigli non si possono fermare;
de­vono andare avanti, perché è importante che producano. Però,
oggi la prima parola è alla politica.
Nel frattempo siamo molto attenti a quanto si sta svolgendo
fuori da quest'aula e che ineluttabilmente si riverserà, in tempi
brevi, anche qui dentro.
Siamo attenti a cosa succede nei parti­ti, nei "nuovi" partiti e
nelle "nuove" formazioni nella politica delle alleanze; siamo
attenti ai rapporti con la società; siamo attenti a capire il senso
di quel poco o tanto di riforme - io pen­so "tanto" - che è stato
attuato fino ad ora...
Se volete, vi è in noi anche dello scoramento per il fatto che
certe riforme sono state attuate prima dallo Stato e poi dalla
Regione.
Noi che eravamo così agili e che potevamo attuarle prima, che
potevamo essere un laboratorio o sede di una speri­mentazione - che
forse poteva dare qualcosa di più originale al movimento riformista
- siamo ora qui, in contemplazione di quello che invece è avvenuto
nel resto del Paese attraverso "la grande riforma" degli enti
locali, al modo in cui sono stati eletti i nuovi sindaci nelle
ultime settimane, che ha dato anche un tocco molto caratteristico
all'interazione fra forze politiche ed innovazione.
Non sempre quest'innovazione è positiva. Non sempre il nuovo che
avanza è smagliante, anzi, qualche volta fa paura. Forse sarebbe
stato meglio sopperire al "nuovo che avanza" con un "vecchio
attinto" in momenti migliori, quando si potevano scio­rinare ed
identificare certi valori.
Chiaramente noi siamo pronti a dibattere, ad intervenire ed a
confrontarci su quanto avverrà. Senz'altro il futuro sarà
pre­gnante di atti, fatti, proposte, decisioni e sarà un momento
fon­damentale anche per quella che da più parti è ormai chiamata
"la seconda autonomia".
Vedremo dove andrà e su cosa si fon­derà, mentre per ora è solo
una frase retorica, colta da qualche parte sulla stampa o su alcuni
libri. Noi ci auguriamo che la se­conda autonomia veda un netto
miglioramento nei rapporti tra gli uomini, perché in questo momento
mi sembrano molto sfi­lacciati tanto il rapporto fra cittadino e
potere, quanto quello tra cittadino e cittadino.
É con questi sentimenti che annuncio al Governo regionale il
voto favorevole della Federazione Autonomista al bilancio di
previsione per il 1994 e per quello triennale 1994-1996.
Presidente -
Ha chiesto la parola il Consigliere
Florio.
Florio (VA) -
É la prima volta che mi capita di
discutere un bilancio regio­nale, ma provo una sensazione curiosa e
un po' strana, perché sento dire da tutti, tanto dall'Assessore
alle finanze quanto dai vari consiglieri, che viviamo un momento
particolare, un mo­mento significativo della nostra storia, forse
il più difficile degli ultimi vent'anni.
Fin da ragazzo, cioè fin da quando studiavo, io sono stato
abi­tuato a pensare che in un simile momento una società civile e
politica dovrebbe essere capace di esprimere il meglio di ciò che
possiede e di ciò che è riuscita a coltivare, al proprio interno,
negli anni in cui la storia le ha consentito di vivere in maniera
più agiata. Invece, a sentire i consiglieri, si ha una netta
sen­sazione di impotenza, di accettazione, quasi ci si adagia sulla
constatazione che la situazione non offre soluzioni o prospettive
politico-amministrative che consentano di superare positiva­mente
la difficile realtà congiunturale nella quale ci si trova.
É vero, come diceva poco fa il Consigliere Bich, che prima viene
la politica e poi l'amministrazione, ma la situazione che stiamo
vivendo oggi è forse la dimostrazione che fino ad ora così non è
stato. Probabilmente in questa regione, e anche qui dentro, la
politica non è mai venuta prima; forse sono sempre venuti pri­ma la
gestione, l'amministrazione, il "tirare a campare", il cer­care di
condurre comunque in porto quell'enorme macchina amministrativa, il
cui grandissimo serbatoio veniva riempito ogni anno e non v'era
alcuna necessità di preoccuparsi più di tanto di riempire le
prospettive amministrative di contenuti politici. Oggi, che per un
verso o per l'altro quel serbatoio non è più riempito come prima o
lo è con maggiore difficoltà, non ab­biamo quella carica e quella
capacità di analisi politica che, for­se, sarebbero indispensabili
a tutti per consentirci di avviare il processo di riforma di quel
patto il quale, come in passato, an­che in futuro dovrà continuare
a tenere insieme i Valdostani.
Noi Verdi, invece, pur nella difficoltà del momento e nella
con­fusione delle prospettive, crediamo che sia possibile fin da
subi­to, anche da oggi, dare indicazioni di governo più precise,
più nette e più coerenti con l'obiettivo che si intende
perseguire.
Prima di tutto, credo che nei confronti del bilancio di
quest'anno si debba fare una sottolineatura importantissima, perché
è costituita da una novità di questi ultimi dieci o dodici anni ed
è il fatto che per la prima volta ci troviamo in presenza di un
bilancio che sancisce una diminuzione delle entrate in termini
reali. É vero che non si tratta di una grande diminu­zione, ma se
la confrontiamo con la storia dal 1980 all'anno scorso, si tratta
pur sempre dell'inversione di un
trend
che, proprio per
questo, proprio perché si verifica alla fine di un de­cennio,
acquista un significato tutto particolare.
Ricordo due dati numerici.
Se consideriamo il bilancio con il mutuo a pareggio, vediamo che
dai 1664 miliardi di quest'anno esso passa ai 1619 miliardi del
prossimo anno. Se escludiamo il mutuo a pareggio, i due importi
passano dai 1412 miliardi di quest'anno ai 1392 dell'anno prossimo.
In entrambi i casi, come si può vedere, si inverte abbastanza
nettamente il
trend
di crescita.
Se poi consideriamo, rispetto a questi valori assoluti, anche
l'ef­fetto dell'inflazione sui relativi importi, si può dire, quasi
con certezza, che nel 1994 ci sono circa 100 miliardi di risorse
fi­nanziarie in meno rispetto all'esercizio precedente.
Se alla diminuzione delle entrate aggiungiamo anche il fatto che
ci troviamo in presenza di maggiori oneri dovuti ai trasfe­rimenti
di nuove competenze dello Stato, che mi pare siano state calcolate
dalla Giunta intorno ai 50 miliardi - ma è anche possibile che
nella realtà siano anche di più - possiamo consta­tare che rispetto
al 1993 abbiamo, in sostanza, una minore di­sponibilità finanziaria
di circa 150 miliardi.
L'arida cifra può fare poca impressione, ma se pensiamo che è
pari alla somma dei fondi globali del 1994 (150 miliardi), ci dà un
segno tangibi­le della reale decurtazione apportata al bilancio
regionale del 1994.
Noi sosteniamo che questo è un dato significativo di una forte
inversione di tendenza, che verrà ulteriormente consolidata negli
esercizi a venire, e che emerge al termine del decennio passato,
definito di "espansione"; ma espansione non era, per­ché, a nostro
avviso, era la crescita delle risorse che era deter­minata solo da
un aumento delle entrate, favorito da un insie­me di leggi e di
rapporti con lo Stato, stabilito una volta per tutte.
Tuttavia, nonostante l'avvio di questa diminuzione, pari a circa
150 miliardi in termini reali, il nostro bilancio rimane comun­que
cospicuo in termini finanziari.
Il disegno di bilancio che ci troviamo ad approvare oggi,
presen­ta, secondo noi, alcuni dati positivi estremamente
significativi.
Nella situazione di minori risorse e maggiori competenze, che ho
indicato poco fa, si sarebbe potuto scegliere di attingere ad un
mutuo di importo maggiore; invece, per il 1994, si è scelto di
comprimere quel mutuo, inserendone uno di 227 miliardi, pari a
circa 28 miliardi in meno rispetto all'esercizio di quest'anno.
Considerando l'inflazione, i miliardi in meno sono molti di
più.
Il secondo dato positivo che sottolineiamo con forza, è che per
la prima volta la legge finanziaria viene utilizzata per
intervenire concretamente in modo strutturale, apportando
correzioni an­che sostanziali, nella concretezza dei finanziamenti
e delle per­centuali di finanziamento.
Infatti, molte leggi sono toccate di­rettamente da questo
meccanismo legislativo, che in passato non era mai stato usato per
riequilibrare i meccanismi di spesa.
C'è qui da affermare un fatto del quale solo ora ci stiamo
ren­dendo conto: o si porrà mano - ci sembra che ieri l'abbia detto
anche l'Assessore Lévêque - concretamente, ma anche rapida­mente,
alla revisione di tutta una serie di leggi di spesa di set­tore,
che nel bene o nel male sono state emanate in passato da questo
Consiglio e che interessano i più diversi settori produt­tivi e
non.
Oppure questo bilancio regionale e quelli a venire sa­ranno
sempre più ingessati, sempre più obbligati a rispettare gli
impegni, definiti una volta per tutte, rinunciando però a quella
specifica funzione del bilancio, che è stata anche evi­denziata da
alcuni consiglieri questa mattina, di regolatore e di volano
dell'economia regionale in senso lato, senza cioè preten­dere che
il bilancio sia direttamente inserito nei meccanismi
produttivi.
Ebbene, alcune di queste leggi sono toccate dalla legge
finan­ziaria. É una cosa che constatiamo con favore, anche se
sarebbe stato certamente opportuno e possibile fare molto di più in
questo senso.
Un altro dato positivo, è la presenza nei fondi globali di gran
parte dei progetti che noi Verdi avevamo inserito nei nostri
programmi ed indicato nel corso delle discussioni per la
forma­zione di questa maggioranza e che poi sono stati indicati
anche dal nostro Assessore Riccarand, in sede di discussione del
bi­lancio.
Ne elenco alcuni per rimarcarne l'alto significato:
l'ac­quisizione dell'Ospedale e la disponibilità del relativo
finan­ziamento, nel caso si riesca - speriamo finalmente - a
raggiun­gere un accordo con il Mauriziano; la Casa dello studente a
To­rino; l'avvio della questione del Forte di Bard; il Piano
energe­tico regionale; il Sistema metropolitana di fondovalle;
l'istitu­zione e l'ampliamento delle aree naturali protette; la
valoriz­zazione dei complessi termali...
Torno a ripetere che si tratta di obiettivi "alti" per il loro
signi­ficato politico, programmatico, occupazionale, migliorativo e
modernizzante di tutto il sistema Valle d'Aosta. Purtroppo, il loro
importo è molto più contenuto rispetto al loro significato.
Vi sono poi alcune questioni per le quali riteniamo si debba
fare di più e ne riferisco esclusivamente tre.
Ho già detto che il mutuo a copertura è stato ridotto rispetto
agli esercizi precedenti, cosa che noi abbiamo valutato
positi­vamente. Riteniamo però che il suo importo sia ancora
eccessi­vo e che possa essere ulteriormente ridotto, soprattutto in
pre­senza di finanziamenti d'altro tipo che comunque continuiamo ad
avere.
Vi sono settori di spesa praticamente senza limiti o almeno ci
sembra che tali limiti non siano definiti con sufficiente rigore o
durezza. Sono ancora troppe le leggi che prevedono contributi che
giungono fino al 90 per cento, nel merito delle quali questo
bilancio non entra, né con la legge finanziaria, né con quella di
accompagnamento.
Nei fondi globali vi sono infine evidenti limiti, il maggiore
dei quali è che il loro importo complessivo non supera il 10 per
cento del bilancio. Per il bilancio questa è una specie di
inges­satura, tant'è che, nel merito, anche l'Assessore è stato
molto chiaro nel corso della sua illustrazione.
Per onestà di verità, qui bisogna fare anche un'altra
afferma­zione: cioè bisogna dire che, se tra i fondi globali
avessimo in­serito importi maggiori, probabilmente tra circa dodici
mesi do­vremmo constatare che gran parte di essi si troverebbero
tra i residui, per l'incapacità progettuale di questa Regione e per
la sua incapacità di guardare al futuro e di modernizzare le
pro­prie strutture.
Questa è la conseguenza della pesantissima realtà degli anni
passati e che ancora per molti anni costituirà una tremenda "palla
al piede" rispetto alla necessità di cambiare il modo di governare
questa Regione. Siamo in presenza di una macchina farraginosa, non
determinata solo da una pletora di persone, ma anche dalla
sostanziale assenza, in passato, di una qualche forma di capacità
programmatoria, della capacità di saper guardare al futuro, di
saper decidere per progetti e per obiettivi complessivi.
Questo è il risultato di un decennio di governo che non ha
saputo governare nel concreto la realtà Valle d'Aosta, che ha
sottoutilizzato, male utilizzato, circa 11.000 miliardi di lire,
che non ha saputo indirizzarli concretamente verso la
rea­lizzazione di una prospettiva produttiva, occupazionale, di
sal­vaguardia del territorio, di utilizzo delle nostre risorse che
po­tesse consentire di guardare con maggiore serenità al
futuro.
Nel dettaglio, vorrei poi fare alcune osservazioni su specifici
capitoli del bilancio che riguardano soprattutto l'Assessorato al
turismo, sport e beni culturali.
Tre sono i settori sui quali si è appuntata la mia attenzione e
quella della mia collega, ma anche quella di altri membri della III
Commissione.
Mi riferisco ora ai capitoli 61100 ("Spese per pubblicità ed
azioni promozionali turistiche") ed al capitolo 61120 ("Spese per
l'organizzazione di manifestazioni ed iniziative atte a migliora­re
l'offerta turistica"); nel primo, c'è un assestato 1993 di 7
mi­liardi, un residuo di 3,6 miliardi ed un preventivo 1994 di 5
miliardi, mentre, nel secondo, c'è un assestato 1993 di 1,5
mi­liardi, un residuo di 650 milioni e un preventivo di 700
milioni. Ebbene, di fronte a questi capitoli, che pure dovrebbero
costi­tuire il nerbo dell'azione pubblicitaria regionale, io mi
chiedo - e lo vorrei sapere - qual è il ritorno effettivo di
un'azione o di una spesa di questo genere.
Mi chiedo, cioè, se è mai stata valutata concretamente e con
precisi riscontri analitici la ricaduta o il ritorno turistico
diretto o indiretto, nelle località o nelle regioni transalpine o
extraeuropee nelle quali si è agito direttamente, volta per
volta.
Questo lo dico perché sull'altro versante ho constatato la
so­stanziale inadeguatezza dei capitoli relativi alla "Cura,
gestio­ne e valorizzazione del patrimonio archeologico, storico e
mo­numentale".
Io ritengo assolutamente ingiustificato che, dopo oltre dieci
anni, anche nei fondi globali di questo bilancio man­chi ogni
genere di finanziamento per l'utilizzo dell'area megali­tica di
Saint-Martin-de-Corléans, la cui sistemazione, per una sua migliore
fruibilità da parte dei cittadini valdostani, italiani ed europei -
i quali, nonostante tutto, continuano ancora ad ar­rivare -
probabilmente non costerebbe di più di un anno di spe­se
pubblicitarie.
Una sistemazione di quell'area determine­rebbe, per noi, un
ritorno d'immagine a livello europeo infini­tamente superiore a
quello che ci è consentito con la spesa di quanto, appunto,
previsto nei capitoli 64100 e 64120.
Sempre a proposito della vicenda di Saint-Martin, chiederei
all'Assessore di togliere finalmente da lì davanti il nome
dell'arch. Valletti e la riproduzione del suo deteriore progetto,
che il Comune di Aosta non ha mai accetto, e di consentire a
qualcun altro di avviare finalmente - decidiamo pure come - la
sistemazione di quell'area, in modo che il quartiere di
Saint-Martin possa disporre di un centro civico, che oggi non
possie­de, degno di tal nome, e la Regione possa, a sua volta,
disporre forse del più importante sito archeologico di tutta la
Valle.
Tra l'altro, la cosa sta diventando urgente, perché, se andate a
visitare quella località, noterete che il degrado avanza
velocis­simo.
Consiglio poi a tutti di andare a vedere le cinque stele esposte
a Courmayeur, di fronte alle quali io ho provato una grande
vergogna, perché ho toccato con mano che la mia Valle, che pure si
è dotata di tante strutture, è ancora incapace di proteggere quelle
testimonianze storico-archeologiche di così grande importanza e
suggestione.
C'è poi un'ultima considerazione, sempre su questo discorso
della pubblicità e delle manifestazioni culturali d'interesse
tu­ristico, che è relativa al capitolo 64140 ("Spese per
manifesta­zioni culturali d'interesse turistico"), dove sono
registrati un assestato 1993 di 1,3 miliardi ed un preventivo 1994
di 700 mi­lioni.
Signor Assessore, è possibile avere un rendiconto definitivo
della mostra di Gauguin? Con questa richiesta non intendo af­fatto
ipotizzare un qualche utile per la Regione, ma vorrei ave­re il
rendiconto finanziario per sapere quanto è costato diret­tamente
alla Regione, sotto ogni punto di vista, l'affidamento di questa
mostra e quanto è tornato direttamente nelle sue ta­sche. Da questa
semplice operazione di tipo matematico, forse riusciremo a ricavare
delle indicazioni di tipo programmatico per il futuro. É però
importante che si cominci da questo setto­re, da tutti ritenuto
trainante, ad esigere chiarezza nei conte­nuti finanziari e
contabili.
Si dà atto che alle ore 10,38 riassume la Presidenza il
Presiden­te Stévenin.
Presidente -
Ha chiesto la parola il Consigliere
Ferraris.
Ferraris (GV-PDS-SV) -
Come hanno già detto
alcuni, anch'io credo che il bilancio sia il momento della verità
rispetto alla realizzazione di un pro­gramma di legislatura. Va
però detto che un programma di le­gislatura non può essere
realizzato in un anno, in cui semmai si possono intravedere solo
delle linee di tendenza.
Ebbene, io credo che le linee di tendenza che si intravedono
nella proposta di bilancio preventivo presentata dall'Assessore
Lévêque siano ampiamente condivisibili rispetto alle scelte
strategiche che vengono individuate, rispetto ai metodi di go­verno
che si intendono attuare col massimo coinvolgimento delle migliori
energie della Regione, rispetto agli obiettivi che si individuano,
nonché rispetto al fatto che si parla in modo aperto ed esplicito
di problemi molto importanti per la Valle d'Aosta, come sono quelli
dell'occupazione e della redistribu­zione delle risorse, facendo
una scelta di campo ed individuan­do anche le necessità delle
categorie più deboli.
Per questi motivi il mio gruppo voterà a favore del
bilancio.
A mio parere dovrebbe essere apprezzato il lavoro svolto dalla
Giunta e dall'Assessore. Per certi versi ieri non si sapeva più se
si era ancora in Consiglio regionale o se ci si era trasferiti in
un congresso economico; comunque, direi che lo sforzo è stato
im­portante e positivo.
La situazione economica pesa in modo molto determinante sul
nostro bilancio e sulla Regione Valle d'Aosta. La fragilità della
struttura economica regionale è stata evidenziata nella rela­zione
dell'Assessore Lévêque, che ha segnalato degli indicatori precisi,
fra i quali soprattutto quello relativo alla disoccupa­zione, nel
senso che l'incremento dell'indice di disoccupazione evidenzia la
sofferenza presente nell'economia regionale e ne dimostra la sua
fragilità.
In tale situazione ci vuole un bilancio di cambiamento. Già
altri hanno detto che questa è la prima volta che si discute un
bi­lancio di previsione con una riduzione del 7 per cento delle
en­trate regionali.
É un primo dato con cui bisogna fare i conti, perché poteva
portare alla riduzione delle spese e delle scelte di investimento,
oppure all'individuazione di nuove strade, fra cui quella di
puntare sulla capacità autonoma della Regione onde far fronte alle
proprie necessità. Tale capacità, da una parte viene indicata in
termini politici, ma dall'altra viene anche so­stanziata con la
tendenza all'azzeramento del mutuo che la Regione contrae per
coprire le proprie entrate.
Questo dato è molto significativo anche rispetto all'altro,
an­ch'esso significativo, che concerne la spesa corrente, intesa
co­me spesa regionale in senso stretto, che registra una
diminu­zione, perché dal 47 per cento del 1993 scende al 46,6 per
cento del 1994, ovviamente solo per le spese correnti della
Regione, escluse cioè le quote che in altre situazioni sono a
carico dello Stato.
Questo dato è indubbiamente significativo, specie se si tiene
conto della riduzione delle risorse.
In relazione alla situazione nazionale che si sta modificando -
ha ragione il Consigliere Bich - dovremo porci il problema del
reperimento delle risorse. Poiché si tenderà ad un federalismo
fiscale, il nostro compito dovrebbe anche essere quello di
indi­care le eventuali strade del federalismo.
Non credo, infatti, che dobbiamo andare verso quelle forme di
darwinismo federalista in cui i più forti decidono ed i più deboli
- in questo caso le regioni autonome - accettano o subiscono. Credo
invece che, anche nel caso di una riforma fiscale che va­da in
senso federalista, si debba comunque riuscire a tenere insieme
efficacia, efficienza e solidarietà.
Pertanto, occorre fare scelte rigorose, ma tenendo sempre nel
debito conto le singole situazioni in cui si trovano le particolari
realtà regionali.
Questo tema dovrà essere ulteriormente sviluppato.
Veniamo ora ad una proposta che, a mio parere, è stata tratta­ta
piuttosto male nel corso del dibattito, pur essendo molto
im­portante, perché il bilancio viene valutato dalle cifre
indicate, ma soprattutto dagli strumenti che si vogliono mettere in
atto. Io credo che la proposta di mettere delle risorse economiche
al servizio della creazione di un organismo di partecipazione delle
forze sociali (imprenditori, organizzazioni sindacali...) sia molto
importante, ma credo anche che nel corso della discussione non sia
stata sufficientemente valorizzata.
Se è vero che bisogna avere una Valle d'Aosta in grado di agire
con le proprie risorse economiche, altrettanto vero è che tali
ri­sorse economiche devono essere attivate. É certamente vero che
una situazione di declino e di crisi può essere risolta solo se c'è
la consapevolezza della comunità, ma io credo che questo stru­mento
possa essere utile in tal senso, soprattutto se c'è un'ef­fettiva
coesione della comunità per fronteggiare tale situazione.
Non sarà certamente l'unico, ma avrà almeno il merito che si
cerchi in qualche modo di utilizzare il risparmio privato anche per
investimenti di interesse pubblico, cosa possibile solo in presenza
di strumenti capaci di far superare le incertezze e le diffidenze
che, fino ad oggi, hanno impedito la ricerca di tali soluzioni.
É anche vero che, nonostante la difficile situazione economica,
nel nostro bilancio di previsione, nel prossimo anno - si dice -
verranno stanziati 674 miliardi per spese di investimento. Se
pensiamo che il prodotto interno lordo della Regione non supe­ra di
molto i 3.000 miliardi, un investimento di tal genere è certamente
significativo e quindi dimostra che, da questo punto di vista, ci
sono le possibilità per fronteggiare la difficile situa­zione che
c'è all'interno della Regione.
Io credo siano importanti anche altri temi, che citerò
breve­mente perché sono già stati ricordati da molti altri che mi
han­no preceduto.
Le questioni dell'occupazione e della Cogne, il fatto di
guardare avanti e di pensare alla necessità di investire
nell'innovazione tecnologica, nella ricerca e nello sviluppo; la
necessità di realiz­zare reti telematiche, quindi di andare verso
una modernizza­zione della Valle d'Aosta..., sono tutti elementi
positivi, come lo stesso tentativo di valorizzare risorse
importanti come quelle energetiche. Si pensi alla potenzialità
dell'energia idroelettrica in Valle d'Aosta.
Nonostante la necessità di rendere ogni inter­vento compatibile
con l'ambiente, io credo che, in questo terre­no, in cui è
possibile mobilitare anche il risparmio privato, ci siano enormi
risorse da attivare.
C'è poi la necessità di meglio coordinare gli strumenti che la
Regione ha a propria disposizione, a partire dalla BVA - e non
credo sia il caso di elencarli tutti -, per offrire servizi reali
alle imprese.
Ma in un quadro sostanzialmente positivo rimangono sicura­mente
delle preoccupazioni, che derivano dalla situazione poli­tica
nazionale. Rispetto al futuro della Valle d'Aosta, io credo che non
saranno del tutto ininfluenti le scelte che verranno fatte a
livello nazionale nelle prossime elezioni politiche, nel senso che
lo scontro tra il polo conservatore ed il polo progres­sista non
sarà ininfluente sul ruolo di una Regione come la no­stra, proprio
a causa delle molteplici interdipendenze della sua economia con
quella del resto del Paese, così come quello scon­tro non potrà
essere ininfluente nemmeno rispetto al modello di federalismo,
ovviamente qualora di tale modello si parlasse a livello
nazionale.
Un altro elemento di preoccupazione è il funzionamento della
macchina regionale. Il fatto che i residui passivi siano aumen­tati
del 15 per cento dal 1993 al 1994 dimostra che la macchina
regionale non è in grado di spendere le proprie risorse e questo è
un limite.
Nel merito sono state fatte alcune proposte, e io ritengo
debba­no essere valorizzate; una, innanzitutto, su cui dovrebbe
lavo­rare fin da subito il Consiglio regionale, è quella di porre
mano alla macchina regionale perché, in una situazione di
cambia­mento e di modifica, il peso del funzionamento della
macchina regionale nel sistema Valle d'Aosta è talmente rilevante
che, se non si mette mano alla sua riorganizzazione, si
perderebbero molti punti nel tentativo di risolvere i problemi che
abbiamo davanti. Credo che dal punto di vista politico questo sia
un problema assolutamente prioritario.
Sul piano gestionale, credo siano importanti anche altri
stru­menti e penso al discorso che ci è stato fatto ed al plico che
ci è stato distribuito questa mattina sulla possibilità di
istituire, sia pure in via sperimentale, un forma di controllo di
gestione.
Noi possiamo parlare di programmazione fin che vogliamo, ma se
non abbiamo gli strumenti per conoscere le condizioni di
fun­zionamento della macchina regionale, per capire dove si riesce
a spendere e dove no e perché, non potremo fare la benché mi­nima
programmazione, che, come tutti sappiamo, è un processo che si
fonda sulla conoscenza dei risultati ottenuti.
Il controllo di gestione invece è di fatto un presupposto non
solo per in­cominciare ad indicare gli obiettivi, ma anche per
verificare se si è in grado di raggiungerli o, in caso contrario,
se si è in grado di proporre gli opportuni correttivi.
Qui si è parlato anche di privatizzazioni. Io penso che esse
deb­bano essere prese per quello che sono, senza esaltarle.
Oggi ve­do prevalere uno spirito un poco "laico" rispetto al
problema delle privatizzazioni, ma non credo che dovremmo dividerci
tra chi vuole privatizzare e chi vuole fare esattamente il
contrario.
Da noi le privatizzazioni si sono fatte per un motivo molto
semplice: poiché il Paese è in bancarotta, vanno reperite risorse
in tutti i modi e quindi si vendono anche i gioielli di
famiglia.
Per fortuna non credo che ci troviamo in questa situazione,
perché siamo ancora nelle condizioni di scegliere che cosa
pri­vatizzare. É comunque positiva l'indicazione che c'è nel
bilancio e potrà anche essere rafforzata negli anni a venire, ma
credo che noi possiamo scegliere solo in relazione alle effettive
ne­cessità di questa Valle e alle scelte strategiche di
quest'Ammin­istrazione.
Per concludere, direi quindi che è importante approvare oggi
questo bilancio, in modo che già da domani mattina si possa mettere
mano alle questioni importanti che abbiamo davanti, la più
importante delle quali è appunto quella relativa al cor­retto
funzionamento della macchina regionale. Infatti, tutti i discorsi
sull'occupazione, sulla sicurezza sociale, sull'efficacia e
l'efficienza dei servizi, sono anche una diretta conseguenza del
grado di funzionamento di questa macchina e degli organismi ad essa
collegati.
Termino qui, riconfermando il voto positivo del mio gruppo al
bilancio di previsione del 1994. Grazie.
Presidente -
Ha chiesto la parola il Consigliere
Lanièce.
Lanièce (GA) -
Ove non lo si voglia liquidare come
un semplice adempimento rituale e ripetitivo, perché ricorrente una
volta all'anno ed an­che perché certe argomentazioni non sono
soggette a modifica­zioni di fondo, l'atto dell'approvazione di un
bilancio preventivo è un'occasione importante, soprattutto in
questo momento, per­ché siamo all'inizio della legislatura. Si
tratta quindi di deli­neare il programma e il quadro delle
disponibilità finanziarie e delle previsioni di spesa, che
segneranno gran parte dell'at­tuale legislatura, tenuto conto che
con la legge 68 del 1979 il bilancio di previsione ha assunto anche
una dimensione trien­nale.
É l'occasione per un confronto sui grandi temi, tra chi conduce
l'azione di governo e chi fa opposizione; è il momento nel quale
ciascuno dei rappresentanti del popolo, quali noi siamo, ha modo di
effettuare, prima di tutto nella propria coscienza, una verifica
tra i propri propositi, le proposte e le promesse fatte
all'elettore, e quanto si è potuto realizzare e/o ci si propone di
realizzare nell'anno a venire.
Per me, questa è anche l'occasione per manifestare la mia
po­sizione politica e perciò chiedo scusa al Consiglio se per un
at­timo mi scosterò dai binari naturali della discussione.
Io, che sono stato eletto nelle liste della Democrazia
Cristiana, non intendo di certo rinnegare i principi che formavano
la base di questo partito, oggi sulla via di una poco gloriosa
liquidazio­ne; principi che si richiamavano all'ideale cristiano da
appli­carsi nell'azione sociale. Né ho voluto defilarmi in un
momento di difficoltà, magari per conquistare nuove e più credibili
pre­stazioni.
Se ho preso la decisione, per molti versi dolorosa, di
costituirmi in Gruppo Autonomo, è perché della vecchia Democrazia
Cri­stiana, rinnovata solo a parole, non condividevo più
l'immobili­smo, il poco spazio dato all'impostazione politica, la
mancanza di reazione di fronte ai gravi problemi con i quali
dobbiamo, tutti, oggi, confrontarci. Per non dire di un certo modo
di gesti­re la cosa pubblica. Un comportamento collettivo, quello
della Democrazia Cristiana, che negli ultimi tempi è stato sempre
più pesantemente sanzionato dalla disaffezione dell'elettorato.
Io ho pienamente coscienza della necessità di rinnovare in modo
radicale il modo di fare politica, il sistema di gestire la cosa
pubblica, di rispondere alle attese dei cittadini. Ecco i veri
motivi della mia decisione. Se ho messo lo "stop" alla mia pas­sata
appartenenza politica, non è stato per fermarmi, ma per andare
avanti con lo spirito di servizio che mi ha sempre ani­mato, per
poter mettere in pratica una politica intesa come mezzo al servizio
della gente, per il bene della gente, e non in­tesa come una
questione di potere.
La mia meditazione ed il mio travaglio devono determinare la mia
posizione non solo sui principi astratti e sulle cose d'inte­resse
generale del Paese, ma pure riguardo alla politica valdo­stana,
alla gestione della
"res pubblica"
regionale. Ecco perché mi
è sembrato giustificato, in questa sede, un cenno alla mia
posizione politica.
Prima di addentrarmi nell'analisi del bilancio di previsione,
vorrei fare un accenno alla situazione economica internazionale e
nazionale.
Per l'intero 1993, nei Paesi industriali si è delineata una
fles­sione, superiore alle attese, del ritmo di crescita
dell'attività economica e del commercio estero.
La disoccupazione si è aggravata e l'inflazione ha continuato a
diminuire. Il clima di fiducia in Europa e in Giappone si è
mantenuto depresso: vi hanno contribuito le tensioni sui mer­cati
valutari europei, culminate con la decisione dello scorso 2 agosto
di ampliare al 15 per cento i margini di fluttuazione delle valute
aderenti agli accordi europei di cambio.
Secondo il Fondo monetario internazionale, il 1993 dovrebbe
chiudersi con un aumento del prodotto lordo delle economie
in­dustriali pari appena all'1,1 per cento (contro l'1,7 per cento
registrato lo scorso anno), riflettendo l'andamento recessivo in
Europa e in Giappone e la moderata ripresa nell'area
norda­mericana. Per la Comunità europea è prevista una caduta del
prodotto dello 0,2 per cento - 2,2 per le regioni occidentali della
Germania -; per il Giappone dello 0,1; negli Stati Uniti l'anno
dovrebbe invece chiudersi con una crescita del 2,7 per cento.
Nel 1994, sempre secondo il FMI, il ritmo di sviluppo delle
eco­nomie industriali dovrebbe salire al 2,2 per cento. La ripresa
dovrebbe estendersi al Giappone ed alla Comunità europea, do­ve i
tassi di crescita dovrebbero raggiungere, rispettivamente, il 2 e
l'1,6 per cento; in particolare, quelli della Germania e della
Francia sarebbero prossimi all'1 per cento, mentre quello
dell'Italia al 2 per cento e quello del Regno Unito al 3 per cento.
Negli Stati Uniti, l'incremento del prodotto dovrebbe mantene­rsi
stabile al 2,6 per cento. É previsto che la ripresa tragga sti­molo
fondamentalmente dalle componenti interne della do­manda, sia per
consumi privati sia per investimenti.
Questi tassi di crescita sarebbero comunque insufficienti ad
assicurare un assorbimento della disoccupazione che salirebbe
marginalmente, nel complesso dei Paesi industriali, all'8,4 per
cento nel 1994. Nella Comunità europea il tasso di disoccupa­zione
raggiungerebbe il massimo storico del 12 per cento; sol­tanto negli
Stati Uniti si avrebbe un lieve miglioramento, dal 6,8 al 6,5 per
cento. L'occupazione complessiva, pressoché in­variata nel triennio
1991-1993, dovrebbe presentare una lieve ripresa (0,8 per cento, in
conseguenza soprattutto dell'aumento negli Stati Uniti pari all'1,4
per cento); nella Comunità europea dovrebbe restare
stazionaria.
Nella generalità dei paesi l'inflazione appare sotto controllo:
prevalgono condizioni di moderazione salariale; i prezzi del
pe­trolio e delle altre materie prime sono stabili od in calo; gli
ag­gregati monetari crescono a tassi moderati. L'inflazione nei
Paesi industriali, scesa nel 1993 al 3 per cento per i prezzi al
consumo ed intorno all'1 per cento per i prezzi alla produzione,
dovrebbe ulteriormente ridursi nel prossimo anno; in alcuni Paesi
(Giappone, Canada e Francia) l'aumento dei prezzi al consumo non
dovrebbe superare il 2 per cento. La ripresa dell'attività
economica prevista per il 1994 non appare tale da ostacolare
l'incidenza dei fattori di contenimento dei prezzi so­pra
ricordati.
Le previsioni del FMI sono fondate sulle ipotesi di un'ulteriore
discesa dei tassi d'interesse in Europa, di una rapida conclu­sione
del negoziato GATT e soprattutto di un miglioramento del clima di
fiducia in Europa ed in Giappone, tale da consenti­re l'avvio
dell'inversione del ciclo in queste due aree agli inizi del 1994.
L'evoluzione congiunturale dell'economia internazio­nale presenta
però notevoli incertezze; in particolare, in Euro­pa ed in Giappone
la ripresa potrebbe registrare ritardi rispetto alle
previsioni.
La moderazione dei prezzi ha consentito alle politiche
moneta­rie di orientarsi in misura crescente al sostegno
dell'attività economica. In Giappone, dove il tasso ufficiale di
sconto è stato portato in settembre al minimo storico dell'1,75 per
cento, i tassi d'interesse di mercato a breve termine hanno
continuato a scendere negli ultimi mesi sino a livelli di poco
superiori al 2 per cento.
Negli Stati Uniti sono rimasti, ormai da più di un anno, su
valori storicamente bassi, attorno al 3 per cento. In Germania,
l'allentamento delle condizioni monetarie è gradua­le; esso
rappresenta un necessario elemento per la ripresa dell'attività in
Europa; consente agli altri Paesi una discesa dei tassi di
interesse interni con minori pericoli di variazioni rile­vanti ed
indesiderate dei tassi di cambio.
Affinché il contributo delle politiche monetarie alla ripresa
dell'attività economica possa esplicarsi appieno e riflettersi in
riduzioni significative dei tassi di interesse reali a lungo
termi­ne, è necessario che il peggioramento dei bilanci pubblici
regi­strato nell'anno in corso, in larga parte per lo sfavorevole
an­damento ciclico, non si protragga nel tempo e si rinnovi invece
un rigoroso impegno al risanamento dei conti pubblici nel
me­dio-periodo.
L'entità di tale impegno dipende, peraltro, dalle specifiche
situazioni dei diversi Paesi, segnatamente dai livelli del debito
pubblico e dalla severità della recessione.
Il rafforzamento della ripresa negli Stati Uniti e l'uscita
dalla recessione di Paesi come la Germania e l'Italia non possono
fondarsi su un allentamento della politica di bilancio: ne
segui­rebbero una perdita di credibilità delle autorità e possibili
rialzi dei tassi d'interesse, che si diffonderebbero sui mercati
mon­diali. All'estremo opposto, nei Paesi come il Giappone, in cui
non vi sono gravi squilibri dei conti pubblici, sussistono mar­gini
per utilizzare lo strumento fiscale a fini di sostegno
con­giunturale dell'attività.
Secondo le previsioni del FMI, nell'insieme delle principali
eco­nomie industriali, i disavanzi pubblici dovrebbero ridursi nel
1994 al 3,9 per cento del prodotto lordo (dal 4,7 dell'anno in
corso); i saldi dovrebbero migliorare in tutti i Paesi, tranne in
Giappone ed in Francia, dove resterebbero sostanzialmente
in­variati.
Negli Stati Uniti, per l'esercizio 1994 l'Amministrazione
preve­de una riduzione del disavanzo federale che ne porti
l'incidenza sul prodotto dal 4,6 al 4 per cento. La futura
evoluzione della finanza pubblica in questo Paese dipenderà in
larga misura dall'assetto che verrà dato al sistema sanitario, per
il quale l'Amministrazione ha appena presentato una riforma di
ampia portata.
In Giappone, al programma di spesa pubblica di recente
appro­vato, diretto al sostegno della domanda interna, si è
aggiunta una proposta del governo di attuare una considerevole
riduzio­ne delle imposte dirette dal gennaio prossimo, da cui potrà
de­rivare uno stimolo all'attività superiore a quello previsto dal
FMI.
In Germania, secondo le ultime previsioni del FMI, nel 1994 il
disavanzo delle amministrazioni pubbliche dovrebbe ridursi dal 4,8
per cento del prodotto al 3,5. Le prospettive di medio-perio­do del
bilancio tedesco rimangono incerte: le citate previsioni si fondano
su un'ipotesi di crescita per il prossimo anno che appa­re
ottimistica; più in generale, gli oneri connessi con
l'unifica­zione appaiono superiori al previsto.
Nel Regno Unito, il bilancio presentato lo scorso mese di marzo
contemplava una riduzione del disavanzo delle amministra­zioni
pubbliche dall'8,6 al 7,4 per cento del prodotto; alla luce della
fragilità della ripresa in corso, l'opportunità di dare piena
attuazione alle misure di contenimento del disavanzo è, al
mo­mento, in discussione.
Per la Francia il FMI prevedeva, a settembre, una sostanziale
stabilità del disavanzo delle amministrazioni pubbliche attorno al
6 per cento del prodotto; la legge finanziaria presentata in
ottobre contempla, tuttavia, alcune limitate misure espansive a
sostegno della domanda interna.
La debolezza dell'attività economica nei Paesi industriali nel
1993 si è riflessa in un forte rallentamento del ritmo di crescita
del commercio mondiale, che per l'anno in corso dovrebbe scen­dere,
con notevole scarto rispetto alle previsioni, al 3 per cento (dal
4,6 del 1992). Per il 1994, il Fondo monetario prevede un aumento
del commercio mondiale complessivo pari a circa il 5 per cento (2,8
per cento per le esportazioni dei Paesi industria­li). La
conclusione positiva del negoziato GATT potrebbe essere di grande
importanza: oltre a rafforzare il commercio mondiale negli anni a
venire, produrrebbe effetti positivi immediati sulle aspettative di
ripresa dell'attività produttiva.
La crisi che ha colpito il Sistema monetario europeo dall'estate
1992, sfociata nella decisione dello scorso agosto di allargare la
banda di oscillazione tra le monete del sistema, ha riflesso le
difficoltà di coordinamento delle politiche monetarie in presen­za
di priorità differenziate fra le diverse economie. In particola­re,
nei Paesi con inflazione più bassa che in Germania, il livello dei
tassi di interesse contrastava con l'esigenza di favorire la
ripresa dell'attività economica.
Con la decisione di agosto non è venuto meno l'impegno dei Paesi
aderenti agli accordi europei di cambio a mantenere un'elevata
stabilità nei rapporti di cambio reciproci, ma è stato solo
effettuato con gradualità l'adeguamento dei tassi d'inte­resse al
nuovo assetto dei cambi, utilizzando in piccola parte i più ampi
margini di manovra consentiti dalla maggiore am­piezza della banda
di oscillazione.
É tuttavia opinione prevalente fra le autorità dei Paesi
ade­renti allo SME che, al momento, manchino le condizioni per un
rapido ritorno al sistema preesistente e che non sia opportuno
stabilire scadenze per assumere decisioni al riguardo. Si
sotto­linea, piuttosto, l'esigenza di creare le condizioni
economiche di fondo per una maggiore stabilità dei cambi nella
Comunità.
Con il completamento del processo di ratifica del Trattato di
Maastricht si conferma l'impegno a procedere, dal prossimo gennaio
e secondo il calendario prefissato, alla seconda fase dell'Unione
monetaria europea. Verrà costituito l'Istituto mo­netario europeo e
sarà data attuazione alle norme previste dal Trattato per questa
fase, volte a dare forza e credibilità al pro­cesso di convergenza:
sarà vietato il finanziamento monetario dei disavanzi pubblici; non
saranno ammesse norme nazionali che stabiliscano condizioni di
favore per l'accesso del settore pubblico al credito delle
istituzioni finanziarie; saranno raffor­zati i poteri della
Commissione in materia di accertamento di disavanzi pubblici
eccessivi degli Stati membri.
Il divieto di fi­nanziamento monetario dei disavanzi comporta,
tra l'altro, che vengano aboliti gli scoperti in conto corrente
presso le banche centrali, e che queste si astengano
dall'intervenire sul mercato primario dei titoli di Stato.
Dopo le turbolenze valutarie dell'ultimo anno, la configurazione
dei cambi, oggi prevalente fra le principali valute, appare
maggiormente in grado di assicurare la stabilità nelle relazioni
tra le maggiori economie. In particolare, l'apprezzamento dello
yen
dallo scorso anno (pari a circa il 30 per cento in
termini ef­fettivi rispetto all'agosto del 1992) va nella direzione
di favorire nel medio-periodo il riequilibrio delle partite
correnti del Giap­pone. Nell'attuale fase ciclica negativa è
tuttavia desiderabile per l'economia internazionale che la
riduzione dell'attivo giap­ponese trovi origine soprattutto nella
ripresa della domanda interna di quel Paese. I tempi lunghi con cui
le variazioni dei tassi di cambio reale si riflettono sui flussi di
merci e servizi non lasciano peraltro prevedere, secondo le
valutazioni del FMI, una riduzione degli squilibri correnti tra le
principali aree industriali entro il 1994.
L'economia italiana.
Nel 1993 si è approfondita, in Italia, la fase negativa del
ciclo economico. Secondo il preconsuntivo, tracciato a settembre
dal Governo nella relazione previsionale e programmatica, l'anno
dovrebbe chiudersi con un lieve incremento del prodotto inter­no
lordo rispetto alla media del 1992. Il forte deprezzamento della
lira ha favorito un'ampia riallocazione degli impieghi del reddito
dalla domanda interna a quella estera: si è così evitata una caduta
grave dei livelli di attività produttiva - anche se non di quelli
dell'occupazione - e si è reso possibile un eccezio­nale
miglioramento del saldo corrente della bilancia dei paga­menti, che
il citato documento governativo indica però come ancora negativo,
per l'1 per cento del PIL nell'anno scorso. La brusca perdita di
valore esterno della lira non ha impedito un'ulteriore riduzione
del tasso d'inflazione.
Nello scenario programmatico per il 1994 delineato dal Gover­no,
il PIL risalirebbe dell'1,6 per cento. Alla ripresa dell'attività
contribuirebbe innanzitutto la domanda interna, tanto nella
componente dei consumi privati, quanto in quella degli
inve­stimenti fissi. Permarrebbe un impulso espansivo delle
espor­tazioni nette, sostenute dal previsto ravvivarsi del
commercio mondiale. La ripresa del reddito consentirebbe un lieve
recupe­ro dell'occupazione. L'inflazione, moderata dal guadagno
nella ragione di scambio e dalla contenuta dinamica salariale,
rallen­terebbe di 1 punto percentuale nella media dell'anno. La
bi­lancia di parte corrente raggiungerebbe l'equilibrio.
Questo scenario, mentre probabilmente sottostima il
migliora­mento nei conti con l'estero - che potrebbe portare il
saldo cor­rente in equilibrio già quest'anno e determinare un
avanzo nel 1994 - presenta risultati, nel reddito, nell'occupazione
e nella dinamica dei prezzi, che dipendono dal realizzarsi di
precise condizioni. In particolare, la prosecuzione del processo di
ridu­zione dell'inflazione è subordinata al consolidarsi di
aspettative e di comportamenti improntati alla moderazione ed alla
difesa delle quote della produzione nazionale sul mercato interno:
di­verrebbero così permanenti rispetto a quelli del passato.
Inol­tre, non è da escludere che la blanda ripresa del reddito
previ­sta per il 1994, sulla base di prudenti assunzioni quanto ai
tempi di ripristino della fiducia dei consumatori e degli
investi­tori, sia accompagnata da un'ulteriore lieve caduta
dell'occu­pazione, dopo quella molto forte che ci si avvia a
registrare quest'anno.
L'azione del Governo è contraddistinta da un'accresciuta
at­tenzione al progresso strutturale dell'apparato produttivo ed al
funzionamento dei mercati. In quest'ambito si inscrive la ri­forma,
appena avviata, dell'amministrazione pubblica: al di là dei
risparmi di spesa cui potrà dar luogo nell'immediato, essa mira a
promuovere l'efficienza dell'apparato pubblico, e per questa via la
produttività dell'intera economia. A questo stesso fine è volto il
processo di privatizzazione di larga parte delle imprese pubbliche:
con la recente definizione delle procedure e dei tempi di
attuazione si è soddisfatta un'importante precon­dizione di quel
processo, che può ora procedere con speditezza e
determinazione.
Seguendo le linee tracciate per il 1994 con il documento di
pro­grammazione economico-finanziaria, la manovra di bilancio si
pone l'obiettivo di mantenere l'avanzo primario del settore statale
su di un livello analogo a quello che dovrebbe essere raggiunto
nell'anno in corso (31.500 miliardi). In assenza di interventi, nel
1994 questo aggregato avrebbe subito un note­vo­le
ridimensionamento, collocandosi sugli 800 miliardi, prin­cipalmente
a causa della caduta della pressione fiscale (circa 1,5 punti
percentuali), a sua volta attribuibile al venir meno degli effetti
di alcuni provvedimenti di natura transitoria e di altri fattori
che, nell'anno in corso, hanno sostenuto il livel­lo degli incassi.
L'azione sul saldo primario dovrebbe inoltre com­portare risparmi
di interessi pari a 7.500 miliardi, in rela­zione sia ai minori
collocamenti di titoli, sia ai riflessi sui tassi d'inte­resse, il
cui livello, al momento, risulta più favorevole ri­spetto a quello
sottostante alle stime ufficiali.
L'azione sul saldo primario ed i suoi riflessi sulla spesa per
in­teressi permetterebbero di proseguire, nel 1994, la riduzione
del fabbisogno complessivo del settore statale che dovrebbe
av­viarsi già dall'anno in corso. Tale aggregato scenderebbe dai
151.200 miliardi previsti per il 1993 a 144.200 nel 1994; in
rapporto al PIL la flessione sarebbe più ampia: dal 9,7 all'8,7 per
cento. Per conseguire questi risultati è stato posto in essere un
insieme di interventi i cui effetti, sul saldo primario, in base
alle valutazioni ufficiali, sono pari a 31.000 miliardi.
La manovra sulla spesa dovrebbe dar luogo a risparmi pari a
27.500 miliardi. Essa si basa fondamentalmente su un disegno di
legge, collegato a quello della finanziaria, i cui effetti di
ri­duzione delle erogazioni dello Stato sono indicati in circa
18.000 miliardi; gli interventi interessano principalmente la
previdenza, la sanità, le spese di personale e l'organizzazione
dell'amministrazione pubblica. I restanti risparmi di spesa,
do­vrebbero essere assicurati dal disegno di legge finanziaria e
dai tagli apportati agli stanziamenti in favore delle imprese e di
altri enti del settore pubblico e dalla revisione della scansione
temporale degli stanziamenti previsti dalle leggi pluriennali.
Gli aumenti netti delle entrate, che ammontano a 3.500
mi­liardi, modereranno la caduta della pressione fiscale indicata
in precedenza. I provvedimenti di aumento delle entrate possono
essere valutati in circa 11.000 miliardi; ad essi si
contrappon­gono cospicue perdite di gettito in relazione
soprattutto alla restituzione del drenaggio fiscale,
all'attenuazione del prelievo sull'abitazione principale ed ai
riflessi delle misure di conteni­mento della spesa pubblica. Per
conseguire il risultato indicato, secondo i programmi del Governo,
ai provvedimenti già definiti dovrebbero aggiungersi (entro la fine
dell'anno) interventi, principalmente sulle imposte dirette, tali
da fornire un gettito di 6.700 miliardi.
La manovra di bilancio per il 1994 ha il merito di concentrarsi
sulla spesa e di avviare la riforma delle amministrazioni
pub­bliche; essa mira non solamente a conseguire risparmi
impor­tanti, ma anche ad acquisire maggiore efficienza
nell'attività operativa dell'amministrazione e ad accrescere
l'efficacia dell'azione pubblica. Il conseguimento degli obiettivi
finanziari richiede fermezza e rigore nell'attuazione degli
interventi cor­rettivi della spesa.
L'efficacia delle norme attinenti all'operare delle
amministrazioni pubbliche dipende dalle modalità con cui verranno
realizzati gli indirizzi definiti e dai comportamenti dei singoli
amministratori. I tagli apportati agli stanziamenti in favore degli
enti pubblici decentrati potrebbero non tradursi in riduzioni delle
spese, ma in aumento dei debiti contratti con le istituzioni
creditizie o con le imprese fornitrici. I risparmi programmati per
la spesa farmaceutica sono strettamente le­gati alla
riclassificazione dei medicinali prescrivibili (le norme che
riguardano l'accesso al Servizio sanitario dovrebbero infatti
comportare aumenti di spesa).
Nella relazione previsionale e programmatica l'invarianza,
ri­spetto all'anno in corso, del saldo primario è collegata
all'evo­luzione della congiuntura economica. Per consolidare la
fiducia degli operatori nel risanamento dei conti pubblici e per
benefi­ciare della ripresa prevista per l'economia internazionale,
sono indispensabili la rapida approvazione della manovra ed il
pieno rispetto degli obiettivi programmati; ne deriverebbero,
altri­menti, pressioni sul livello dei tassi d'interesse, che
compromet­terebbero il raggiungimento degli obiettivi definiti nel
docu­mento di programmazione economico-finanziaria.
La crisi del Sistema monetario europeo non comporta muta­menti
nell'orientamento di fondo della politica monetaria ita­liana; essa
rimane indirizzata, in primo luogo, al controllo dell'inflazione,
fino ad annullare il divario che ci separa dai Paesi europei, che
godono di maggiore stabilità monetaria. Pur in assenza di un
vincolo esplicito di cambio, disallineamenti sostanziali e
prolungati rispetto ai valori di equilibrio possono, se non
contrastati tempestivamente, alimentare nel medio-termine
l'inflazione.
Come ha già affermato l'Assessore nella sua relazione, l'azione
di Governo, che è basata sul bilancio preventivo, va condotta prima
di tutto su concetti di chiarezza e di trasparenza, perché oggi
l'elettore, come giusto, non è più disposto a dare deleghe in
bianco ed a subire passivamente le cose. Ce l'hanno dimostrato
ancora l'altro giorno, se ce ne fosse stato bisogno, gli studenti
scesi sulle piazze di tutta l'Italia a gridare la loro volontà di
es­sere protagonisti del loro destino. Bando quindi alle astuzie ed
ai funambolismi, agli ermetismi, agli artifizi che tante volte
hanno permesso di far dire ai bilanci tutto, ed il contrario di
tutto. Con l'augurio sincero che i "problemi inerenti al supporto
informatico" non siano una scusa in più per impedire a noi
consiglieri, e soprattutto ai cittadini, di veder chiaro nel
bilan­cio regionale.
Quale azione deve permettere il bilancio regionale a chi dovrà
porlo in atto? Prendendo coscienza della difficile situazione
fi­nanziaria generale, le disponibilità (che non sono certo poche)
debbono essere prima di tutto messe a frutto. Con ciò, inten­diamo
dire che non devono essere disperse nei tanti ruscelli, grandi e
piccoli, delle
"subventions"
dell'assistenzialismo, né fatte
ingoiare dalla sempre più mostruosa macchina burocrati­ca. Le
disponibilità, invece, debbono essere messe a fruttare in incisive
spese di investimento, devono costituire una leva per risollevare
le sorti dell'economia regionale.
Non siamo certo soddisfatti del modo con cui vengono affrontati
e condotti i problemi della nostra agricoltura, che deve tuttora
uscire dalla "tenda ad ossigeno", per sfruttare in modo adegua­to
le non certo rilevanti
chances
di cui si può disporre nel
no­stro difficile ambiente di montagna.
Siamo molto preoccupati per la situazione industriale, settore
la cui vitalità è indispensabile per una sana economia regiona­le.
Il problema più grave è la Cogne, ma si tratta della punta di un
iceberg
. La sempre più diffusa situazione di crisi delle
aziende, che pure avrebbero dovuto essere di punta, ci confer­ma
che l'azione regionale non può certo sperare di essere vitto­riosa
con il ricorso a soluzioni miracolistiche ed ai facili entu­siasmi,
suggeriti dalle tecnologie cosiddette "di punta".
Si è molto puntato in passato sull'apporto del turismo. Anche in
questo campo vi è stata una certa faciloneria, alla quale va po­sto
rimedio. Per esempio, abbiamo fatto troppo spreco del terri­torio.
Dobbiamo invece renderci conto che le risorse del nostro patrimonio
naturale non sono infinite e che certe lacerazioni sono
irreparabili. Diciamo pure
"en passant"
, che non sono certo
i convegni od i concorsi scolastici che potranno rimettere in sesto
l'ambiente.
Certamente le risorse del turismo sono fondamentali, ma sono
pure le prime che vengono a mancare in momenti di crisi politi­che
internazionali (un esempio è stata la guerra del Golfo), di
sfavorevoli congiunture economiche nazionali o internazionali o
magari perché è carente la materia prima, la neve.
L'azione di promozione turistica va poi rivista e coordinata,
perché, così com'è condotta attualmente, serve solo a fare
aumentare l'af­flusso nei momenti del
"trop plein"
del
ferragosto e delle feste di fine anno.
Una delle note più dolenti della nostra situazione è quella del
settore della sanità: siamo sempre in attesa dell'adeguamento delle
strutture ospedaliere e dobbiamo prendere atto, tutti, che non
siamo ancora capaci di rispondere in modo adeguato alle necessità
di chi soffre o è in stato di disagio.
Quanto è credibile l'inserimento nei fondi globali di 7,5
miliardi per l'acquisizione del presidio ospedaliero di Viale
Ginevra?
Vi sono poi sul tappeto quelli che possono essere considerati i
problemi maggiori, quelli che devono essere affrontati con la più
grande decisione.
Sono i problemi che angosciano i giovani, le donne, le famiglie.
I problemi dell'occupazione, della casa, della droga, degli
anziani, dei portatori di handicap. Questi so­no i grossi nodi che
devono fare ai loro fazzoletti i membri dell'esecutivo
regionale.
Vorrei fare anche un accenno ad un problema, per così dire,
geografico. É riferito agli effetti che l'azione dell'ente Regione
ha sul territorio. Non vi è solo sperequazione tra le categorie
sociali, per cui certi effetti delle disponibilità pubbliche
conti­nuano ad essere, per intenderci, quelli classici del "piove
sem­pre sul bagnato"; ma vi è pure il fenomeno "pelle di
leopardo".
Mi spiego meglio: la conquista dell'autonomia, nell'idea dei
suoi padri (come possiamo ricordare in quest'occasione del
cinquan­tesimo anniversario della "Dichiarazione di Chivasso") si
pro­poneva di porre rimedio alla situazione di disagio economico e
sociale delle popolazioni delle vallate alpine.
É vero che oggi la nostra città-capoluogo, le agglomerazioni
urbane della vallata centrale, sono alle prese con la grave crisi
industriale, per cui è fondamentale che in questa direzione
l'operatore pubblico re­g­ionale faccia il massimo sforzo.
É vero che in montagna le no­stre stazioni hanno bisogno di
essere sostenute nella loro azio­ne per la conquista di nuovi e
migliori bacini di utenza. Ma è altrettanto vero che esistono qua e
là, nella Valle d'Aosta, sac­che di disagio: gente anziana, gente
che vive nella solitudine, in una povertà che è sempre tale, anche
se è dignitosa. Gente che non ha mai goduto dei benefici effetti
del turismo. Gente che ha beneficiato ben poco dei vantaggi
dell'autonomia, tanto da non essere per nulla ricompensata del suo
attaccamento alla terra, alle tradizioni, al patrimonio morale e
spirituale della Valle d'Aosta, oggi, purtroppo, offuscato dai
tristemente noti episodi di malcostume politico che stanno
negativamente omologandoci al resto della Penisola.
Il giudizio che si può dare della relazione dell'Assessore è di
un compito diligentemente svolto da uno studente di economia, con
un'altrettanto diligente applicazione di formule di analisi
eco­nomica, che in qualche misura posso anche condividere, ma che
rimane comunque utopistico, in quanto non tiene conto della reale
situazione della nostra Regione. Basti pensare all'enorme impegno
di spesa previsto per lo sviluppo ferroviario della linea Aosta -
Pré-St-Didier (cap. 67970), pari a 4 miliardi, a fronte dei 400
milioni preventivati l'anno scorso. Il tutto, tenendo in debita
considerazione sia il fatto che la linea sopraccitata viene da
tempo considerata dalle Ferrovie dello Stato un ramo secco da
eliminare, sia l'ultimazione del primo tratto della nuova
autostrada Aosta - Monte Bianco. Questo è solo uno degli esempi
lampanti di mancanza di valore reale di questo bilancio.
Per quanto riguarda le entrate, va anzitutto sottolineato che le
entrate sono state in parte gonfiate e questo è un grave errore,
perché, oltre ai riflessi negativi dovuti e collegati ad un
bilancio gonfiato, comporterà sempre maggiori attenzioni ed invidie
da parte del resto d'Italia, tenuto conto che già siamo considerati
dai mass media come una delle Regioni più ricche, anche se a torto,
secondo me, visto che non vengono sottolineate le mag­giori
competenze che abbiamo.
Inoltre, questa gonfiatura toglie al bilancio quella
credibilità, quella realtà più che mai indispensabile per poter
impostare la vita amministrativa della nostra Regione.
Passando ad un'analisi più dettagliata, occorre far notare
l'in­cremento del Titolo I, dove la maggiore variazione in aumento
rispetto alle previsioni 1993 è rappresentata dalla voce (cap.
01200) riguardante la quota del gettito dell'IRPEF, che passa da
260 miliardi a 305 miliardi, in contrasto con la situazione reale
di crisi economica, caratterizzata dal continuo chiudersi delle
industrie, delle imprese artigiane, dalle restituzioni di molte
licenze commerciali e dai licenziamenti, purtroppo pre­visti e
molti già attuati. Sono tutti fattori che, comportando
conseguentemente una diminuzione di reddito, fanno sì che sia poco
credibile un aumento considerevole del gettito IRPEF.
Per quanto riguarda i 448 miliardi quale quota sostitutiva
dell'IVA da importazione, occorre ricordarsi anche delle mag­giori
competenze che ci sono state assegnate dal Governo ita­liano,
competenze che comportano delle spese per circa 150 mi­liardi, per
cui l'entrata effettiva è di 298 miliardi. Vi è inoltre il rischio
che, in futuro, ci rimangano accollate le spese di queste nuove
competenze, senza però avere come contropartita il rela­tivo
importo della quota sostitutiva dell'IVA da importazione.
Procedendo nell'analisi, non si può non rilevare l'ennesima
pre­senza nel bilancio di un mutuo che, come in passato, non è
niente altro che un trucco contabile che serve a pareggiare il
bilancio, ennesima dimostrazione di non rispondenza del bi­lancio
alla realtà e secca smentita delle affermazioni dell'As­sessore,
che definivano questo bilancio diverso da quelli del passato.
Per quanto concerne le spese, si nota un decremento notevole,
rispetto al 1993, delle spese di investimento: ciò a dimostrazio­ne
che non si è voluto tagliare sulle spese correnti. Analizzando poi
il rapporto tra le spese spendibili a legislazione vigente ed i
fondi globali, si può annotare che la maggior parte delle risorse
disponibili è destinata alla copertura di spese già autorizzate,
lasciando quindi poco spazio a nuovi interventi, con conseguen­te
rigidità del bilancio.
Veniamo ora ai fondi globali, che rappresentano i cosiddetti
so­gni nel cassetto, dove si può enunciare la programmazione di
determinati interventi della Giunta regionale.
Qui siamo in presenza di un'ennesima dimostrazione di debo­lezza
di questo bilancio, in quanto vi è una riduzione significa­tiva
dell'importo dei fondi globali (158 miliardi rispetto a 195);
inoltre sono previsti 39 miliardi per il finanziamento di spese
correnti e solamente 119 per le spese di investimento, tra le quali
non vi sono grandi interventi qualificanti, ma solo un'enunciazione
di buoni propositi e nulla più; senza dimenti­care che, mentre sono
stati previsti fondi per il campo da golf, non si sono tenute in
alcun conto, ad esempio, le esigenze del Museo minerario regionale,
che sicuramente ha funzioni e fi­nalità più importanti per la
tradizione e per la storia valdosta­na. Positiva è invece la
presenza di circa 30 miliardi da desti­nare alle opere di
ripristino dei territori colpiti dall'alluvione del settembre
scorso.
Sempre rimanendo in tema di fondi globali e facendo riferimen­to
alle affermazioni dell'Assessore, che ha definito questo bi­lancio
"a misura d'uomo", cioè con l'uomo al centro dell'atten­zione, è
difficile capire perché, tra le varie linee di intervento previste
nei fondi globali per la comunità e le persone, vi sia un solo ed
unico intervento qualificante: la costruzione di un cen­tro di
riabilitazione per persone affette da disturbi psichici.
Ef­fettivamente è un po' troppo poco per giustificare la tesi -
anche se sarebbe più corretto parlare di ipotesi - dell'Assessore
della centralità dell'uomo.
Il disegno di Leonardo da Vinci, che simboleggia l'essere umano
come "misura di tutte le cose", utilizzato nella presentazione di
tutti gli atti concernenti il documento di bilancio e l'abbondante
sottolineatura data nella premessa della relazione, alla
"centralità dell'uomo" mi aveva fatto credere che, finalmente,
l'uomo sarebbe stato posto al centro delle scelte strategiche e
programmatiche di questa Giunta regionale; e di questo, lo
con­fesso, mi ero compiaciuto.
Nell'analizzare più dettagliatamente il documento, come ho testé
affermato, mi sono però accorto che, in linea di massima, i
propositi espressi attraverso la simbologia leonardesca e le
af­fermazioni nella premessa della relazione sono rimasti nelle
intenzioni - può anche darsi che mi siano sfuggiti! - e che
vero­similmente (vedi pagina 8)
"l'esigenza di conciliare... del
nostro territorio"
è rinviata a tempi migliori!
La circostanza della
"legislatura piena che ci è
davanti"
, alla quale l'Assessore Lévêque ha fatto riferimento,
autorizzava questo Consiglio ad identificare nel documento di
bilancio "progettualità e pianificazione" assolutamente elevate.
Inoltre, il tema del "cambiamento" sembrava dover trascinare le
scelte di questa Giunta. Invece no, la "progettualità e la
programma­zione" hanno il raggio d'azione della fionda, quando
sarebbero necessari i missili interplanetari, e gli obiettivi del
"cambiamento" sono molto simili a quelli del "cambiare con noi" che
io ho già sperimentato in altra circostanza ed in altra sede.
"Bilancio di scelte e non di tagli" è stato definito; ma, senza
im­putare colpe a nessuno, né fare troppo i difficili, riesce
piuttosto difficile condividere tale affermazione. La disponibilità
reale - è scritto a pagina 12 della relazione, ma se non fosse
scritto lo si capirebbe ugualmente - è inferiore del 7 per cento
alla previ­sione dello scorso anno! E se questo non è un taglio...!
Poi si aggiunge: "Sarebbe potuta andare anche peggio, perché la
pri­ma proposta del Governo Ciampi riduceva la disponibilità del 18
per cento"! Sì, possiamo anche rallegrarcene, ma è sempre un
taglio!
In conclusione, devo ribadire che siamo di fronte ad un bilancio
che non si differenzia da quelli passati e che, comunque, in
al­cune parti si dimostra non aderente alla vita economica e
socia­le della Valle d'Aosta e quindi non rispondente ai buoni
pro­positi enunciati dall'Assessore. Per questi motivi voterò
contro.
Président -
Le Conseiller Joseph César Perrin a demandé
la parole.
Perrin G.C. (UV) -
Je crois que ceux qui siègent depuis
longtemps dans ce Conseil se sont rendu compte que, d'un côté il y
a la croyance dans les grands systèmes, de l'autre côté il y a la
réalité qui doit être affrontée au jour le jour avec toutes ces
difficultés. C'est à cette réalité que le Gouvernement régional, à
travers la présentation du budget, doit regarder.
Ces mêmes conseillers savent aussi qu'au cours des années s'est
créé un mythe du budget régional. Dans le sens qu'à ce budget est
donnée la plus grande attention au cours de toute l'année, comme si
les lois financières étaient les uniques moments de réflexion sur
la politique valdôtaine. Nous voyons très souvent des lois de grand
intérêt qui passent en cinq minutes; il faut parfois des journées
entières de discussion pour le budget.
Je ne nie pas que ce soit un moment important mais je crois
qu'il faut quand même faire une réflexion au moment où l'attention
la plus grande du Conseil devrait être concentrée non sur le budget
mais sur le bilan, sur le moment où l'on rend compte de l'activité
parce qu'il ne faut pas oublier que le budget n'est qu'un moment de
prévision.
C'est un moment important, sans doute, parce qu'à travers les
prévisions on dévoile quelle est l'adresse qu'on veut donner à la
politique et à l'administration valdôtaine; adresse qui peut être,
pour un tas de raisons, modifiée au cours de l'année.
Il s'est créé un rite aussi avec la majorité qui dit: "C'est le
meilleur des budgets" et avec l'opposition qui dit le contraire. Je
crois que, honnêtement, il faut abandonner l'opposition extrémiste
parce que la perfection est difficile à rejoindre et nous n'aurons
jamais le budget parfait. Nous pouvons, cependant, avoir de bons
budgets et je crois que celui-ci en est un parce qu'il donne des
réponses aux objectifs que la majorité s'est posés au mois de juin,
lors de sa constitution.
On peut entrevoir, dans ce qui était présenté, une première
réponse a plusieurs de ces objectifs même si, évidemment, d'autres
sont absents, parce qu'on ne peut pas résoudre tout dans un seul
instant.
Les budgets ont toujours une partie de rêve et une partie de
réalité. La réalité est donnée par le présent et par les
difficultés d'ordre politique, d'ordre économique, d'ordre
financier que le présent pose; le rêve est donné par la volonté
d'innover dans cette réalité pour la dépasser.
Or, je crois voir dans le budget 1994, qui est présenté par le
Gouvernement régional, cette réalité et ce rêve. La réalité parce
qu'on affronte toute une série de problèmes et le rêve qui est, si
nous voulons, caché dans l'annexe 8, celui des fonds globaux, qui
contient, à mon avis, la possibilité de grosses innovations pour le
futur.
Je dis, donc, qu'il s'agit d'un bon budget parce qu'il s'agit
d'un budget de transition. Budget de transition parce que, par
volonté de cette majorité, nous sommes à un tournant de la vie
politique valdôtaine. Ce budget donne des orientations pour un
changement. Orientations qui, évidemment, ne sont pas encore
complètes, sont graduelles, parce que nous sommes encore pris par
une chemise de force qui nous oblige à procéder par degrés. Il y a
des contraintes qui nous sont données par une machine régionale qui
doit être modifiée. Machine régionale qui est lente, qui crée des
résidus, qui ne permet pas d'agir avec souplesse et on le voit dans
plusieurs chapitres du budget même. Il y a des engagements
précédents auxquels il faut donner une réponse puisque, malgré les
changements, il y a et il faut qu'il y ait une continuité dans
l'Administration régionale. Il y a toute une série de lois de
secteur qui prennent une partie des ressources financières de façon
obligatoire. Il y a même des moments contingents auxquels il faut
répondre. Je pense, par exemple, aux dégâts provoqués par les
inondations des 22, 23 et 24 septembre derniers qui ont modifié de
façon substantielle la possibilité d'adresse du Gouvernement
régional qui, face à ces dommages, a dû répondre en soustrayant une
partie des ressources pour ce secteur.
Je crois, cependant, que ce bilan a été fait avec beaucoup de
rigueur pour ce qui concerne la dépense; plusieurs l'ont souligné.
Une contraction, la volonté de ne pas procéder pour amplifier le
budget à de nouveaux emprunts et d'éliminer dans l'arc de quelques
années ces emprunts mêmes. Il y a une volonté de contraction dans
les dépenses courantes et cetera. Il y a des objectifs fondamentaux
qui ont été fixés: une attention à la santé, à l'aide sociale, à la
sûreté publique qui doivent, dans le futur, occuper une grande
partie de l'attention de l'Administration régionale et de son
activité.
Il y a une volonté nouvelle de soutenir l'économie en
abandonnant une ligne qui était peut-être trop prononcée dans le
passé, qui était celle de l'assistance à l'industrie, à l'artisanat
ou à d'autres secteurs pour arriver, à travers toute une série
d'actions, dont nous voyons par exemple certains organismes dans
les fonds globaux, à stimuler cette industrie même, à la programmer
d'une façon qui n'est pas possible dans l'arc de quelques mois ou
d'une année mais qui a besoin d'un arc de temps qui sera beaucoup
plus ample, afin de pouvoir faire marcher l'économie valdôtaine
avec ses jambes et de créer une économie endogène qui puisse, à son
tour, créer de la richesse pour la Vallée d'Aoste.
En effet, ce bilan doit d'un côté nous préoccuper: la diminution
des entrées qui est peut-être vue par certaines forces présentes
dans ce Conseil et même par certaines forces de la majorité comme
un bien, n'est pas ainsi. C'est un mal pour la Vallée d'Aoste et la
recherche de nouvelles ressources financières doit être l'effort
principal de l'action gouvernementale. Action que l'on retrouve
dans ce budget à travers la valorisation du patrimoine régional, à
travers la valorisation du patrimoine naturel qui peut être une
grande ressource pour la Vallée d'Aoste, à travers la
rationalisation des différents secteurs de l'économie valdôtaine, à
travers la recherche de ces moyens qui puissent créer de nouveaux
bénéfices, à travers une Région qui ne soit plus omniprésente dans
l'intervention financière, mais qui soit présente en guidant les
différents secteurs, en guidant l'économie à travers une forte
programmation.
Il y a une volonté d'une forte action culturelle parce que
peut-être ce qui a fait que notre économie ne soit pas suffisamment
solide c'est aussi un manque de culture dans notre région.
Peut-être parce que cette économie était adressée unilatéralement
dans certains secteurs au lieu d'être dispersée sur toute la
population et sur plusieurs domaines.
Le fait de préparer les enseignants à travers la création de cet
institut universitaire pour les futurs enseignants d'école
maternelle et d'école primaire qui devront, dans le futur, posséder
un diplôme de type universitaire, va dans cette direction. Nous
devons peut-être reprendre une action que notre mouvement, l'Union
Valdôtaine, modestement avait porté de l'avant au début des années
'80, par la création de lycées techniques qui préparent les jeunes
dans tous les secteurs de l'économie valdôtaine. Nous sommes, je
crois, en Vallée d'Aoste, extrêmement faibles dans le secteur de
l'artisanat qui a pourtant d'énormes ressources, d'énormes
possibilités et qui voit, au contraire, un manque de préparation,
un manque de volonté de la part de nos jeunes de s'y adresser. Nous
pourrions, dans plusieurs secteurs de l'artisanat, être non plus
des importateurs mais des exportateurs, non seulement dans les
régions italiennes mais dans l'Europe. Mais pour cela il faut
préparer les artisans et pour les préparer il faut une école de
type différent, il faut une école beaucoup plus souple qui puisse
se valoir aussi d'autres types d'enseignants que ceux que
l'organigramme dans lequel nous sommes contraints impose.
Je disais donc qu'il s'agit d'un budget de transition aussi
parce que, vraiment, par volonté de cette majorité et de ce
Gouvernement, nous allons rapidement vers une grande
décentralisation, vers les collectivités locales. Décentralisation
qui sera accompagnée d'une simplification législative qui devra
éliminer le carcan de toute une série de lois lourdes, de difficile
interprétation qui s'entremêlent: législations nationales et
régionales. Mais cela doit s'accompagner de cette volonté déjà
amorcée de décentralisation vers les collectivités locales:
communes et communautés de montagne qui verra forcément le
transfert d'une partie considérable du budget régional vers ces
mêmes collectivités.
Donc, dans le futur, on va assister à un budget qui sera
complètement différent de celui actuel, de transfert de compétences
et, donc, de transfert de personnel régional. Il faudra peut-être
étudier la possibilité d'avoir, pour ce qui concerne le personnel
actuel des collectivités locales, le même statut juridique du
personnel régional de façon à faciliter le passage de
l'Administration régionale aux collectivités locales parce que,
autrement, il y aurait le danger de multiplier les dépenses
courantes si on devait maintenir le nombre actuel de fonctionnaires
dans l'Administration régionale et de créer, à travers le passage
de nouvelles compétences aux collectivités locales, d'autres
emplois encore.
C'est justement pour cette volonté manifestée par le
Gouvernement régional, d'un côté de regarder à la réalité actuelle,
de l'autre côté de se mouvoir vers cette décentralisation et donc
vers une fonction différente de l'Administration régionale, que
l'Union Valdôtaine, non uniquement pour le fait qu'elle est force
da majorité relative de ce Conseil et de cette majorité, votera
cette année bien volontiers ce budget 1994.
Si dà atto che alle ore 11,50 assume la Presidenza il
Vicepresi­dente Viérin Marco.
Presidente -
Ha chiesto la parola il Consigliere
Rini.
Rini (GA) -
Dopo aver esaminato a fondo il
bilancio di previsione e sentito le esposizioni dei vari assessori,
soprattutto in sede di II Commissione consiliare, credo di poter
dire che questo bilancio sia, nel suo complesso, di buona qualità,
perché tiene sicura­mente e giustamente conto delle condizioni
economiche non positive del momento, nonché dei prevedibili minori
introiti futuri.
Mi pare, inoltre, il bilancio manifesti in modo particolare la
volontà di cambiare rotta e di indirizzare le spese soprattutto
verso gli interventi di carattere sociale e quelli a supporto
dell'attività produttiva e dell'occupazione, tenendo in
particola­re considerazione le fasce più deboli della società.
Alcuni punti che io ritengo molto importanti sono i
seguenti:
- la volontà di far sì che gli enti locali dispongano di mezzi
fi­nanziari adeguati, dando loro la possibilità di decidere in modo
più autonomo;
- l'intento di voler completare le iniziative in corso prima di
avviarne di nuove, e l'impegno, per queste ultime, di tener conto
fin dalla progettazione dei successivi oneri di gestione;
- la costituzione di un organismo che consenta la partecipazione
delle forze sociali ed economiche della Valle d'Aosta alle più
importanti scelte economiche;
- la volontà di dismettere gli immobili superflui, che tra
l'altro determinano onerose spese di gestione, in modo da evitare
che la Regione si trasformi in una società immobiliare;
- l'individuazione di progetti-guida a lungo termine;
- la formazione professionale.
Entrando poi nel dettaglio, per quanto riguarda l'archeologia,
lo sport ed il turismo, vedo bene:
- la volontà di incentivare i restauri e chiudere gli scavi
aperti prima di aprirne di nuovi;
- l'estensione ai comuni della possibilità di accedere al
credito sportivo;
- l'aumento delle presenze nelle giornate espositive nazionali
ed internazionali con l'allestimento e l'esposizione di più
prodotti artigianali, agricoli o turistici;
- l'adeguamento tecnologico degli impianti a fune esistenti e la
limitazione delle nuove strutture;
- la rielaborazione, nel settore dell'ambiente e dei trasporti,
del piano territoriale paesaggistico con l'accoglimento dei
suggeri­menti dei comuni e delle comunità montane;
- la volontà di accelerare l'iter di approvazione dei piani
regola­tori e delle loro varianti;
- la maggior fruizione del Parco nazionale del Gran Paradiso,
con l'istituzione di centri per visite;
- il rilancio del ruolo ferroviario e l'elaborazione del piano
del traffico;
- il collegamento ferroviario Pila-Cogne.
Mi pare che nel settore dei lavori pubblici avrebbe potuto avere
particolare importanza il completamento della strada dell'En­vers,
da considerare come una strada di collegamento dei vari paesi e
come alternativa alla Statale 26, nel caso di una sua non
percorribilità.
Nel settore dell'agricoltura, mi sembra positiva l'idea di
au­mentare i cantieri diretti dalla Regione, anche per favorire
l'in­serimento dei disoccupati. Certamente sarebbe stato utile un
maggiore investimento a sostegno del settore agricolo, che è tanto
importante per l'economia ed ha una funzione trainante anche per il
turismo.
Purtroppo, specie a causa degli impegni presi in anni passati
senza adeguate coperture finanziarie, ora non c'è più molto da
investire e si scontano gli errori pregressi.
Secondo me, gli obiettivi di questo bilancio sono chiari ed il
do­cumento ha anche una funzione operativa, specie là dove cerca di
migliorare con i mezzi a disposizione la qualità della vita, dove
mette l'uomo al centro dell'attenzione e dove individua
progetti-guida a lungo termine.
Gli intendimenti sono sicuramente validi, ma se si vogliono
conseguire i risultati auspicati occorre periodicamente verifica­re
che quanto programmato sia effettivamente realizzato.
Come è già osservato da alcuni colleghi, in questo bilancio ci
sono sicuramente delle deficienze e delle lacune. Tutto è
discu­tibile e tutto è perfettibile.
Questo non è sicuramente un bilan­cio perfetto, ma, come ho già
detto, è di buona qualità ed io lo ritengo valido e al di sopra
delle logiche dei partiti. Pertanto, come avevo già anticipato in
sede di II Commissione, anche ora, pensando alle aspettative dei
Valdostani ed al bene della Valle d'Aosta, ritengo di dover dare il
mio voto favorevole.
Presidente -
Ha chiesto la parola il Consigliere
Lanivi.
Lanivi (PVA) -
Vorrei fare alcune considerazioni,
più per invitare a riflettere che non per motivare il voto pro o
contro il presente bilancio. A tale scopo mi riaggancerò ad alcuni
particolari aspetti che sono stati sottolineati dai consiglieri che
mi hanno preceduto.
Il Consigliere Bich ha giustamente posto l'accento
sull'impor­tanza dell'attuale momento politico, considerato
criticamente come "momento di transizione" anche per questo
Consiglio re­gionale.
Da alcuni miei rapidissimi conteggi risulta che una sola forza
politica ha il 37 per cento degli attuali 35 consiglieri, mentre il
restante 63 per cento è ripartito fra ben dieci gruppi consiliari.
Ciò significa che, a fronte di un gruppo piuttosto consistente, c'è
un'evidente frammentazione delle forze politiche, che fa
de­nominare questa fase politica "in via di ristrutturazione",
anche se non sappiamo ancora come sarà ristrutturata.
Indubbiamente, è necessaria una semplificazione o una
ridefi­nizione delle rappresentanze politiche, che superi le
differenze lasciate dal passato.
Un secondo tema importante è quello dell'autonomia.
Si parla di una "seconda autonomia", non tanto per distinguere
la prima dalla seconda, ma per adeguare un valore di fondo della
comunità valdostana, cioè la volontà di autogoverno, alle mutate
condizioni politiche, economiche, sociali ed istituzionali.
Pertanto, fermo restando il riferimento al valore
dell'autogo­verno, il vero problema è quello di adeguare le
condizioni di autogoverno di questa società alle nuove e mutate
situazioni sociali, politiche ed economiche.
Questo bilancio, a mio parere, contiene un dato complessivo
positivo, perché con grande senso di concretezza garantisce a
questa comunità una visione chiara dei limiti in cui
l'Ammini­strazione regionale deve muoversi, perché intravede
modalità, strumenti ed obiettivi compatibili con la volontà della
Valle d'Aosta di mantenere ben fermi i tratti essenziali della sua
identità.
Il primo risultato positivo raggiunto, che non deve mai essere
dimenticato, è l'autonomia finanziaria. Checché se ne dica, e
nonostante alcune riduzioni nelle entrate, sono comunque ga­rantite
alla Regione autonoma Valle d'Aosta risorse sufficienti che le
consentono di poter raggiungere obiettivi positivi com­patibili con
il proprio futuro, cioè la Valle ha la capacità di far fronte, con
le proprie risorse, a disegni politici ed amministra­tivi
compatibili con le esigenze della sua gente.
Questo risultato non è - come qualcuno può dare ad intendere -
un regalo, una graziosa donazione del Governo centrale, ma è frutto
di quella posizione che la Valle d'Aosta ha sempre man­tenuto nei
confronti del Governo centrale e che si è rivelata de­cisamente
utile nel momento in cui tale rapporto è stato più difficile. Mi
riferisco, in modo particolare, ai due anni appena trascorsi, e di
ciò, al di là dell'azione del Governo regionale che è stata
decisamente utile e positiva, al di là delle unanimi espressioni
del Consiglio regionale nel sostenere quelle posi­zioni, bisogna
rendere merito all'attività dei due Parlamentari che, in questo
come in altri frangenti, si sono dimostrati all'al­tezza del ruolo
di rappresentanti degli interessi dell'intera co­munità valdostana
e non solo di una parte politica.
Terza considerazione.
All'esterno di questo palazzo è scritta la seguente
dichiarazione programmatica:
"Voir clair, vouloir vivre"
,
che da un lato pre­suppone la ferma volontà di guardare con
chiarezza quello che capita e, dall'altro, ipotizza l'intento di
continuare a vivere co­me comunità che ambisce a gestire il proprio
destino. Mi pare importante ricordare ciò ogniqualvolta si discute
il bilancio.
Che vuol dire:
"Voir clair"
? Innanzitutto significa
capire che il centro nazionale del potere, cioè Roma, sta via via
obbedendo sempre più ad un centro di potere superiore, quello
europeo, che ne condiziona l'attività e le scelte. Molto
acutamente, in­fatti, il prof. Lombardini nell'ultimo Forum
dell'economia a Saint Vincent ha detto che gran parte delle
decisioni assunte dal Governo italiano erano le stesse assunte in
precedenza dal Fondo monetario internazionale e dalla Banca
mondiale degli investimenti, che comunque impegnano gli Stati
nazionali. A tali decisioni conseguono, all'interno dei vari Stati,
l'accresci­mento di forme di centralizzazione o l'assunzione di
decisioni politiche in campo monetario, economico o finanziario che
pos­sono determinare squilibri occupazionali o spostare flussi di
in­vestimenti, facendo pesare le conseguenze di tali scelte su
questa o quella categoria di persone.
L'aver ottenuto un'autonomia finanziaria, anche se inferiore a
quella degli anni precedenti, ma comunque sufficiente a poter
attuare alcune scelte strategiche nella nostra regione, è da
considerarsi un traguardo positivo e, nello stesso tempo, un
positivo quadro di riferimento per un bilancio che, non scaden­do
in scelte illusorie, con modestia ma con concretezza e coe­renza,
si avvicina ad un contenimento-smagrimento delle sue finanze, ma
nello stesso tempo anche ad una migliore messa a fuoco degli
obiettivi che intende perseguire.
Che cosa è importante fare oggi?
Sicuramente nessuno di noi, né come singolo né complessiva­mente
come Consiglio regionale, vede con chiarezza dove tende la ricerca
di nuovi equilibri, non solo nazionali, ma anche in­ternazionali.
Mi riferisco, in modo particolare, alle due tenden­ze in atto nello
scenario internazionale: quella che mira a con­centrare i poteri e
che è in grado di condizionare la vita dei po­poli, delle nazioni e
delle comunità, e quella che tende a riasse­gnare a tutte le
comunità, anche ai piccoli popoli, lo spazio suf­ficiente a
consentire loro di gestire il proprio futuro e a conse­guire gli
obiettivi possibili o effettivamente raggiungibili.
Mi spiego meglio. Oggi si vuol sapere se le decisioni che
inte­ressano l'umanità saranno assunte da pochi centri in cui si
gestirà il potere internazionale di tipo politico-militare o
eco­nomico-finanziario, oppure se i popoli potranno continuare ad
essere effettivamente artefici del proprio futuro.
La Valle d'Aosta ha un proprio destino, se non altro di
testi­monianza, quello di affermare il diritto dei popoli, anche di
quelli piccoli o piccolissimi come il nostro, a vedere garantita la
possibilità di gestire il loro futuro.
Credo che la posizione della Valle e le sue condizioni siano
an­cora tali da garantire spazi sufficienti, anche se più ridotti
dal punto di vista finanziario, per consentirle di riconsiderare il
proprio futuro.
Ora voglio indicare alcuni particolari valori della nostra
co­munità che vanno mantenuti saldi e fermi nell'azione
ammini­strativa, perché possono dare un senso politico ed
amministra­tivo al nostro agire, specie di fronte al tentativo di
omologazio­ne o al tentativo di rapportarci alle grandi dimensioni
massifi­canti: la libertà individuale, la volontà di autogoverno,
l'utilizzo della posizione geografica della nostra regione, la
cultura, la lingua e la storia di questa comunità, le
caratteristiche demo­grafiche e territoriali, nonché l'integrazione
sociale, cioè la ca­pacità di vivere e di crescere senza chiuderci,
ma integrando continuamente nella nostra storia le culture e le
popolazioni che qui si sono insediate.
L'azione della Regione deve sempre riferirsi a questi valori per
dare un senso positivo alla sua azione amministrativa.
Quali sono allora i punti fermi affinché questa comunità possa
non solo sopravvivere, ma vivere?
1°) Sicuramente la scelta strategica sta nella valorizzazione
delle risorse umane, non intesa come attenzione circoscritta al
mondo della scuola o dell'istruzione, ma intesa come migliora­mento
qualitativo dell'intera comunità, sia delle componenti
educativo-formative, sia di quelle che tendono a migliorare le
prestazioni imprenditoriali, personali e lavorative della nostra
comunità.
2°) Al tema della libertà individuale si collega il grande
pro­blema della democratizzazione del potere in Valle d'Aosta,
quindi occorre riqualificare l'azione della Regione e avviare il
decentramento e la dislocazione sul territorio di certe
funzioni.
3°) In questo particolare momento occorre chiarezza - e mi pare
che il bilancio tenda a soddisfare appieno questo aspetto - nella
programmazione delle risorse, nella coerenza e nella scelta degli
obiettivi da raggiungere.
A queste poche riflessioni aggiungo ancora alcune
considera­zioni finali.
1°) Invito a prendere atto o a cominciare ad intensificare
l'at­tenzione su tutte le iniziative assunte dalle autorità
interna­zionali. Mi riferisco soprattutto a quelle assunte a
livello euro­peo, che possono notevolmente incidere sulla nostra
vita e sulla nostra azione quotidiana a livello regionale.
É vero che occorre una grande attenzione ai fatti politici ed
economici nazionali che ci riguardano più da vicino, ma bisogna
partire sempre dall'idea che su tali fatti peseranno, in maniera
sempre più significativa, le decisioni che saranno assunte a
li­vello superiore.
2°) Mantenere ferma la volontà di aderire alle caratteristiche
della nostra comunità, senza fare analogie o confronti con
si­tuazioni che solo apparentemente sono vicine alle nostre,
men­tre in realtà sono piuttosto lontane.
Mi riferisco soprattutto - ed era una breve annotazione che
avrei voluto fare all'intervento del Consigliere Tibaldi -
all'analogia tra la Valle d'Aosta ed il Trentino-Alto Adige che, se
viene fatta con criteri eccessiva­mente semplicistici, corre il
rischio di porre a confronto due realtà le quali, pur avendo alcuni
tratti comuni, presentano tuttavia anche molte differenze di
carattere demografico, cultu­rale e territoriale.
Avere ben presenti e ferme le caratteristiche, le peculiarità,
le specificità della Valle d'Aosta è un parametro certo per non
assumere decisioni che potrebbero rivelarsi de­vastanti per la
nostra Regione.
Mi pare che il Consigliere Florio abbia fatto alcune annotazioni
degne di una certa attenzione.
Egli ha sostenuto che in un mo­mento difficile occorre esprimere
il meglio, ma per esprimere il meglio bisogna riflettere molto.
Questo significa che non è pos­sibile inventare nulla di nuovo.
Il presente bilancio ha appunto il merito di non proporre
inter­venti spettacolari. Gli obiettivi sono chiari, coerenti e
molto an­corati alla realtà. Questo è un dato positivo.
Ora siamo in una fase di riflessione, che ci è imposta dalla
diffi­coltà che incontriamo ad osservare con chiarezza il futuro. É
un dato di fatto che bisogna tenere ben presente.
Per dare un contributo alla riflessione, e non certo per voler
emettere qualche giudizio, credo di poter dire che per valutare con
obiettività e chiarezza gli anni '80 bisognerebbe riflettere su un
periodo di tempo più lungo, che tocca tanto gli anni
im­mediatamente precedenti il decennio in questione, quanto quelli
seguenti in cui saremo o sarete responsabili del destino di questa
Regione. Tutto ciò, non per rivalutare quel decennio ad arte, ma
per indicare con obiettività i risultati positivi o ne­gativi
effettivamente conseguiti.
Un'ultima considerazione, che comunque corrisponde ad una
dichiarazione di voto, è relativa alla centralità dell'uomo citata
nella relazione dell'Assessore alle finanze Lévêque. Qualche
consigliere l'ha ricordata ed io non credo che tale sottolineatura
debba essere intesa come astratta ripetizione di affermazioni fatte
altrove. Essa riguarda, invece, la centralità della comuni­tà
valdostana ed è quindi la concretizzazione della centralità del
valore dell'uomo, che per realizzarsi appieno ha bisogno di una
dimensione in cui ritrovarsi.
Pertanto, quando si afferma la centralità dell'uomo in questo
bilancio, si afferma la centralità di una comunità che, se riesce
ad attuare e diffondere al proprio interno la solidarietà, la
li­bertà e la giustizia, crea quello spazio ideale in cui l'uomo
della nostra comunità può realizzarsi al meglio.
La relazione dell'Assessore alle finanze termina con la
speran­za che il binomio "fiducia-futuro" sostituisca quello
"rancore-passato" Anche il nostro voto a favore del bilancio vuole
essere di buon auspicio a tale speranza.
Si dà atto che alle ore 12,14 riassume la Presidenza il
Presiden­te Stévenin, il quale dichiara chiusa la discussione
generale.
Presidente -
Termina qui la discussione generale.
Ha chiesto la parola il Presidente della Giunta, Viérin Dino.
Viérin D. (UV) -
Permettez-moi d'abord de remercier tous
ceux qui sont intervenus au cours de ce débat concernant la
présentation du budget pour 1994. Je crois qu'il est important de
souligner cette participation, compte tenu de l'importance que ce
document revêt quant aux choix, quant aux actions que la majorité
et le Gouvernement envisagent de poursuivre au cours de l'année
prochaine, afin de mettre en application le programme de majorité
qui a été présenté le mois de juin dernier.
Il est vrai, parfois cette discussion, cet examen risquent de
tomber dans une phase rituelle où, d'un côté, on met l'accent sur
les aspects positifs et, de l'autre côté, on a la tendance à
souligner surtout les aspects négatifs.
Je crois que ces deux attitudes font partie de la même réalité,
parce que nécessairement un budget représente toujours un premier
pas vers la réalisation de certains objectifs et, donc, à côté
d'aspects qui comportent des retombées positives, il y en a
d'autres qui représentent, par contre, une perspective, une ligne à
suivre ou des objectifs à atteindre et qui nécessitent, de ce point
de vue, un temps défini de réalisation.
C'est, par ailleurs, la même considération que nous pouvons
faire quant à la présentation d'un programme qui est un programme
de législature et une première vérification que l'on fait
aujourd'hui, à quelques mois de la présentation de ce programme de
législature, pour vérifier si nous gardons, de toute façon, le même
chemin, si nous poursuivons les mêmes objectifs ou s'il y a des
modifications ou des changements.
C'est un budget qui vient d'être soumis à votre attention, un
budget qui, sous la responsabilité du Gouvernement, représente et
constitue le programme de la majorité régionale et sur lequel nous
somme appelés à donner, avant tout, un jugement d'ordre et de
caractère politique.
C'est pour ces raisons que dans mon intervention je ne toucherai
pas les problèmes spécifiques se rapportant aux différentes
questions ou aux différents chapitres de ce budget, ayant la
possibilité, par la suite, de répondre aux différentes
sollicitations et aux différentes questions au cours de l'analyse
que nous ferons tous ensemble de ces mêmes chapitres et des ces
mêmes problèmes.
D'un point de vue général, et c'est une constatation que nous
pouvons partager, qui a déjà été exprimée par plusieurs de ceux qui
sont intervenus, nous vivons cette période que nous pouvons définir
complexe, difficile, pour certains aspects même douloureuse, mais,
en tout cas, de transition ou de transformation et de
changement.
Nous assistons à une remise en question de certaines valeurs
traditionnelles, nous assistons à une perte d'identité non
seulement des personnes, des formations politiques, mais également
de communautés tout entières. Dans un certain sens, nous subissons
aussi une crise, qui est une crise d'ordre moral, d'ordre politique
voire d'ordre économique.
Or, si nous sommes - et je crois quil faut prendere ses
responsabilité est nécessaire - en partie responsables de cette
situation, il est néanmoins de notre devoir de recueillir le défi
actuel, et de donner aux Valdôtains, à notre communauté, des points
de repère précis, stables, d'essayer de regagner leur confiance, de
répondre donc à leurs espoirs et ceci en favorisant autant que
possible une concertation, une plus ample participation et une
solidarité nécessaires si nous voulons, tous ensemble, reconstruire
ce que nous avions appelé au mois de juin dernier "le système
Vallée d'Aoste".
C'est, en tout cas, ce que nous nous sommes proposé de faire au
moment de la constitution du Gouvernement en axant son action sur
l'amélioration de la qualité de la vie, sur la défense de l'emploi,
sur la réforme de l'Administration régionale et des pouvoirs
locaux. Et ceci, nous l'avions affirmé et nous voulons le souligner
encore, tout en réaffirmant le réelle diversité de ce pays d'Aoste
qui ne doit pas se limiter pas à un facteur strictement
linguistique, mais qui doit aussi signifier - et c'était aussi
toujours un engagement - une bonne administration, une rigueur
morale, des services publics efficaces, une participation active
des citoyens et de leurs associations.
Une diversité qui est, par ailleurs, fondée sur une identité
précise où se fondent les différents aspects culturels et
linguistiques, la nécessaire - et nous y reviendrons - maîtrise de
notre économie, la formation des jeunes. C'est ce que nous avons
fait dans ces quelques mois de Gouvernement en amorçant un travail
d'analyse et de vérification au sujet des actions à entreprendre,
mais surtout en nous engageant à fond, en travaillant pour la
solution de nombreux problèmes; ce qui a déjà permis d'obtenir de
premiers résultats que nous considérons significatifs.
C'est, en tout cas, cette volonté, cette détermination qui
ressort de la présentation du budget pour l'année prochaine: un
budget que nous avons défini rigoureux pour faire face aux
difficultés actuelles et pour relancer surtout l'économie et
l'emploi. Et là je veux remarquer qu'à ces secteurs sont affectés,
en 1994, 32 pour cent des dépenses d'investissement et que, au
cours des trois années 1994-1996, 108 milliards de fonds globaux
sont également affectés à ces secteurs que nous considérons comme
prioritaires.
Un budget qui a été dressé suite à une concertation avec les
différentes forces sociales et économiques intéressées - la méthode
est également importante - et qui prévoit, par la suite, une
vérification avec la constitution de cet organe où les différentes
forces économiques et sociales pourront vérifier, de concert, les
effets, les actions qui donneront suite à la présentation de ce
budget.
Un budget qui tient compte nécessairement du cadre économique
actuel et du programme de législature présentés en juin dernier
deux facteurs qui imposent à l'Administration régionale une
modification des objectifs, des méthodes et des contenus de son
action. C'est une nécessité, c'est un engagement que nous avons
maintes fois souligné. C'est la volonté de la majorité actuelle
d'opérer ce changement et - comme je le disais - au cours de ces
quelques mois cette majorité et le Gouvernement qui la représente
ont ensemble entrepris ce travail d'analyse des actions à mettre en
oeuvre.
Quelques-unes de ces actions figurent déjà au budget 1994,
d'autres constituent les bases du budget triennal 1994-1996. Je
crois qu'il est important de souligner cet aspect. La plupart des
interventions se sont arrêtées, à juste titre, à examiner le budget
1994, mais il faut considérer également le budget triennal pour
voir quelles sont les tendances, pour voir quels sont les objectifs
et les finalités qui ne peuvent nécessairement être appliqués ou
réalisés au cours de l'année prochaine mais qui trouvent, dans ce
document, un point de repère et qui traduisent l'orientation de
l'action de la majorité et du Gouvernement.
Il s'agit là - comme je l'ai déjà souligné - de donner
application à un programme de législature, de tenir compte d'une
phase nécessaire de progressivité dans la définition, dans la
réalisation de ce programme de législature et partant, d'insérer ce
budget 1994 dans cette optique, dans cette logique de transition et
de passage vers des perspectives nouvelles.
Le budget présenté au Conseil, de ce point de vue et compte tenu
de cette remarque, est donc, et nous le réaffirmons avec force, un
budget de choix qui nécessitera des vérifications ponctuelles dans
sa phase d'application, mais qui se présente d'ores et déjà comme
un véritable outil de programmation dans les limites des crédits
qui ont été prévus. C'est là aussi un signe important à souligner,
le fait de vouloir respecter ces crédits, le fait de faire du
budget un instrument non seulement de planification et de
programmation, mais aussi un instrument de contrôle, pour
reconduire l'action administrative de l'Administration régionale
dans des limites précises et pour éviter que les fonds d'un certain
budget doivent encore être utilisés pour couvrir des dépenses des
budgets précédents, dépenses qui avaient été autorisées sans ces
limites nécessaires du point de vue de la couverture
financière.
Je veux souligner cet aspect qui n'a peut-être pas une grande
importance du point de vue politique, mais qui, du point de vue
administratif et surtout du point de vue de la bonne
administration, nous permettra - nous en sommes convaincus - de
poser les bases pour réaliser effectivement les projets et les
programmes dont nous avons convenu.
Le budget en tant qu'outil de programmation est un outil très
important, malgré les contraintes auxquelles nous sommes soumis et
qui concernent principalement - je veux le souligner encore - cette
réduction des recettes, suite aux restrictions opérées par la loi
de finances de l'Etat 1994.
Et là, aujourd'hui, encore je crois que nous pouvons finalement
considérer le résultat obtenu lors de cette négociation que nous
avons eue avec le Gouvernement Ciampi quant aux réductions qui nous
avaient été imposées. Je crois que, tout d'abord, le résultat du
point de vue des fonds disponibles est un résultat positif, un
résultat qui n'a pas mis en question la loi de décembre 1992. Une
loi indexée et qui prévoit même au cours des années suivantes, une
augmentation de disponibilité des fonds qui sont transférés à
l'Administration régionale, par rapport aux taux d'inflation
programmés.
Il s'agit également d'un principe qui a été réaffirmé, à savoir
celui de la parité entre Etat et Région, le fait d'avoir reconduit
sur un plan institutionnel cette négociation, mais surtout la
perspective qui a été donnée, à savoir la disponibilité à se
charger de compétences supplémentaires permettant ainsi d'élargir
les pouvoirs autonomistes de notre Région, mais aussi la nécessité
de donner une certitude quant au montant des transferts de l'Etat,
certitude qui pourra être réalisée avec les travaux de la
Commission paritaire, parce que, avec la discussion au sein de la
Commission paritaire, nous aurons la possibilité de donner au
montant des transferts de l'Etat prévus pour la Vallée d'Aoste
cette importance constitutionnelle et statutaire, qui nous
permettra d'éviter ces descentes romaines qui ne vont pas dans la
direction d'un renforcement d'une compétence et, surtout, d'un
sentiment autonomiste.
Nous devons aussi considérer la compression des moyens
financiers à notre disposition, découlant et des transferts moins
importants de l'Etat et de la décentralisation de la fiscalité au
profit des collectivités locales: les lois et les règlements en
vigueur, les programmes et les actions trisannuelles en cours
d'application, les héritages recueillis.
Les ressources disponibles, compte tenu des dépenses
impératives, des obligations liées aux initiatives en cours, sont
limitées. Je veux rappeler le secteur du bâtiment, les domaines de
la santé, de l'école, de l'industrie, les ouvrages publics et
routiers en cours d'achèvement, les fonds de roulement FRIO, les
engagements précédemment pris; considérons les financements pour
les emprunts à affecter aux habitations principales, au secteur
hôtelier, à l'activité des consortiums, à la loi n° 33 sur les
fonds de roulement, les actions dans le secteur de la zootechnie.
C'est pourquoi - et là je ne partage pas les réserves et les
critiques qui ont été exprimées à cet égard - nous avons usé de
prudence dans la prévision des recettes et de rigueur dans la
sélection et la définition des dépenses.
Le contrôle de gestion qui débutera - même si ce n'est qu'à
titre expérimental - à partir de l'année prochaine, nous permettra
de mettre en application cette rigueur et l'élimination au cours
des trois prochaines années de l'emprunt, nous permettra
d'équilibrer le budget et de donner application également à cette
action. Compte tenu de ces contraintes, ces limites, cette
limitation des ressources disponibles, les ressources ont néanmoins
été destinées en priorité aux actions sociales: le secteur de la
santé, le secteur de la sécurité, le secteur des services sociaux,
et à l'aide et au développement des activités productives et de
l'emploi. Production et emploi, lutte contre le chômage: voilà les
principaux thèmes et problèmes qui, comme le rappelait l'Assesseur
dans son rapport, dans les années 90 se présenteront sous un jour
tout à fait nouveau par rapport au passé et qui nécessitent donc
des projets précis et des actions ciblées.
La reprise des activités économiques et de l'emploi, une plus
grande ouverture de l'économie valdôtaine, la croissance des
entreprises et de leur marché de référence, la spécialisation et la
qualification de l'offre locale, constituent les objectifs
prioritaires du projet de cette majorité régionale qui vise à
relancer et à renforcer l'économie valdôtaine, à l'intérieur de
laquelle le rôle même - cela a été suffisamment souligné et mis en
évidence - de l'Administration régionale devra progressivement
changer pour promouvoir des actions d'encouragement, de
planification et de gestion des processus de transformation et
remplacer ainsi les actions entièrement à la charge de la Région
par d'autres actions qui soient en mesure, qui soient à même
d'aiguillonner tout le système économique valdôtain et notamment
l'épargne privée, de façon à pouvoir disposer de moyens financiers
supplémentaires qui ne réduisent pas simplement à une intervention
directe ou indirecte de l'Administration régionale les actions de
soutien et de relance du système économique valdôtain.
Nous nous rendons compte qu'il s'agit d'un choix graduel. Nous
sommes là pour énoncer une perspective et nous recueillons
volontiers, à cet égard, les différentes sollicitations qui ont été
exprimées, qui vont dans la direction d'une réforme nécessaire de
l'Administration régionale, qui vont également dans la direction
d'une attention tout à fait spécifique quant aux différents
procédés et quant aux systèmes des pouvoirs locaux au Val d'Aoste.
Nous estimons que, même si le choix est un choix graduel, il s'agit
d'un choix nécessaire si nous voulons surmonter et dépasser les
faiblesses économiques actuelles. Du reste, les changements
survenus dans le cadre financier imposeraient, en tout cas, la
révision du rôle régional dans le système économique local.
Les choix fondamentaux dans ce budget tendent, avec cette
progressivité et dans cette perspective, à reformuler le système
économique dans son ensemble, à réduire les dépenses de
fonctionnement compressibles. Et là j'inviterai à analyser les
actions prévues par ce budget parce qu'en effet, si l'on considère
les frais supplémentaires que nous avons pris à notre charge en
négociant avec l'Etat le montant des transferts pour l'année
prochaine, si nous considérons aussi les compétences qui ailleurs
sont exercées par l'Etat lui-même ou par les provinces et qu'ici
sont du ressort de la Région... Nous avons déjà eu l'occasion de
chiffrer l'importance de ces compétences, plus de 40 pour cent du
budget de l'Administration régionale. Si nous analysons ces
dépenses de fo nctionnement et si nous considérons les dépenses qui
sont du ressort direct de l'Administration régionale, là également
nous pouvons voir une modification de tendance significative parce
qu'il y a là une baisse de l'incidence de ces dépenses de
fonctionnement et je crois qu'il est important aussi de le
souligner.
Une réduction également des dépenses qui ont un très faible
impact sur le taux de développement au profit d'actions produisant
un effet de multiplication sur l'économie; la volonté ou le choix
de mobiliser et de valoriser l'épargne privée qui est présente dans
les circuits financiers régionaux, la volonté - et c'est un choix
également important - de maintenir les niveaux de protection et de
sécurité sociales existants et d'assurer aux collectivités locales
les ressources financières adéquates pour mettre en oeuvre une
politique de vente des biens et des propriétés immobilières de la
Région susceptibles d'entraîner, à la fois, des recettes accrues et
des dépenses moindres, je crois que c'est là autant d'exemples de
ces choix que nous nous sommes efforcés de faire et qui devront
produire leurs effets au cours des années à venir.
En effet, ces mesures devraient nous permettre de récupérer les
retards qui, par notre faute aussi, se sont accumulés au fil des
années et, également, - et c'est là l'enjeu de nature politique -
de supprimer les limites du système autonomiste valdôtain. Grâce à
cette autonomie, le Val d'Aoste et son peuple ont su grandir et
s'épanouir. Aujourd'hui, avec l'autonomie, je crois que nous devons
partir vers d'autres lieux, nous devons partir vers d'autres
objectifs, vers d'autres finalités.
Nous devons viser à un essor économique basé sur nos propres
ressources, essor qui devra être géré par les Valdôtains, par ceux
qui croient en la Vallée d'Aoste, en ses traditions, en ses
potentialités, ainsi que dans le rôle qu'elle pourra avoir dans
l'Union Européenne.
C'est dans ce contexte que je situe l'importance de certaines
remarques qui ont été exprimées et qui doivent nous obliger, tous,
à réfléchir quant aux modifications de ce cadre d'ordre général, de
ce cadre institutionnel et, donc, cette perspective de changement,
cette perspective fédéraliste où le fédéralisme fiscal doit aussi
être pris en compte, où, donc, le fait ou la nécessité de valoriser
nos propres ressources aussi deviendra, de plus en plus, une
priorité; que ce soit dans le domaine du territoire, que ce soit
dans le domaine énergétique, de la fiscalité et des finances, c'est
là un défi que nous devons recueillir, c'est là également des
orientations que ce budget a commencé à fournir quant aux actions
que nous voulons entreprendre pour assurer une véritable autonomie,
même financière, à notre pays.
Je crois que pour ce faire ou pour atteindre cette finalité il
faudra en tout cas opérer des choix, établir des priorités qui
impliqueront aussi des sacrifices qui pourront être partagés s'ils
s'insèrent dans ce projet global, si nous sommes à même de faire
comprendre à toute la communauté leur finalité, le projet politique
qui est à leur base. Nous devrons, en même temps, solliciter une
plus grande participation et prise de responsabilité et
reconstruire aussi une solidarité qui est nécessaire, une
solidarité qui doit s'exprimer sur plusieurs plans: sur le plan
social, sur le plan économique, mais aussi, je le crois, sur le
plan politique.
C'est à ces conditions seulement que notre communauté parviendra
à projeter un futur que nous voulons meilleur, fondé sur une
justice sociale forte et sur la solidarité humaine. Mais surtout je
veux souligner l'importance du volet politique de ce défi dans
cette crise d'un système politique qui a fait son temps et d'un
modèle d'Etat unitaire qui, malgré son organisation régionale, ne
pourra plus répondre à nos expectatives. Dans cette évolution
rapide et souvent confuse du cadre institutionnel italien...
Nous assistons tous les jours à de nouvelles propositions, tous
les jours il y a de nouvelles perspectives. Dans ce contexte il
faudra à tout prix sauvegarder nos spécificités, notre autonomie,
nos possibilités d'action, nos capacités d'intervention que nous
confrontons et nous vérifions aujourd'hui par la discussion du
budget; le cas échéant, je crois que nous devons sauvegarder notre
souveraineté politique, notre droit séculaire à l'autogouvernement
et, surtout, le droit de décider nous-mêmes de notre avenir
politique.
Pour ce faire, je crois que, en plus d'une proposition, d'un
projet politique fort, autonomiste, fédéraliste, il ne faudra pas
oublier les raisons d'être de cette autonomie, nos raisons d'être
mais, au contraire, les valoriser davantage, les promouvoir avec
cohérence dans tous les domaines de la vie sociale. Je crois que
c'est une remarque nécessaire parce que, sans ces raisons d'être,
nous ne pourrions plus être appelés comme nous le sommes
aujourd'hui à discuter d'un budget de l'Administration régionale, à
discuter de choix qui auront une importance capitale sur l'avenir
de notre communauté.
Presidente -
Colleghi consiglieri, poiché sono le
12,42 e non c'è più tempo per altri interventi, sospendo la seduta
e vi invito a tornare puntuali alle ore 16,00 per la ripresa
pomeridiana dei nostri la­vori.
La seduta è tolta.
La seduta termina alle ore 12,57.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK