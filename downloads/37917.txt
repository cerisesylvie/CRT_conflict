Consiglio Regionale della Valle d'Aosta - Oggetto del Consiglio n. 1564 del 5 novembre 2015 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CASA DA GIOCO
CONSIGLIO REGIONALE
Costituzione e funzionamento degli organi consiliari
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1564 del 5 novembre 2015 - Resoconto
OGGETTO N. 1564/XIV - Reiezione della mozione: "Costituzione
di una commissione consiliare di inchiesta per l'analisi della
documentazione contabile della Casino de la Vallée S.p.A." e ritiro
della mozione: "Impegno a fornire alla commissione consiliare
competente la documentazione relativa agli interventi effettuati
presso la Casa da gioco di Saint-Vincent".
Presidente
- Chi chiede la parola per l'illustrazione? La
parola al collega Cognetta.
Cognetta (M5S)
- Grazie Presidente.
Con questa mozione che abbiamo presentato sostanzialmente
vorremmo capire - per l'ennesima volta siamo qui a chiedere che
vorremmo capire - cosa è accaduto negli ultimi 4 anni all'interno
della Casa da gioco, in particolare che fine hanno fatto i
soldi...detto in maniera molto semplice. A tal proposito abbiamo
presentato diverse mozioni nel corso di questa legislatura e,
ovviamente, vuoi anche il fatto di ciò che è accaduto rispetto alla
sentenza del TAR del "116" che già sta facendo il suo corso, e
quindi cominciamo già a ricevere le prime risposte negative
rispetto all'accesso agli atti, che già ricevevamo prima ma che
adesso invece piovono...dicevo, sulla base di questo, visto che
abbiamo degli strumenti da un punto di vista legislativo che ci
mette a disposizione il nostro Regolamento ed in particolare
appunto la possibilità di istituire commissioni di inchiesta - che
all'uopo posso diventare anche segrete se non vogliamo far sapere
nulla in giro - noi vorremmo capire, una volta costituita questa
commissione, come sono stati spesi i soldi nel dettaglio e che tipi
di interventi sono stati fatti. Così potremmo finalmente dissipare
i dubbi, almeno dissiparceli noi, e probabilmente riusciremmo anche
a smettere di continuare a far domande su domande su domande, senza
ricevere risposta; perché, trovate lì le risposte, la questione si
chiuderebbe una volta per tutte, oppure le risposte che troveremmo
vi impediscono di creare la commissione...è questa la realtà!
Probabilmente troveremmo delle cose che non dovremmo trovare e
allora si impedisce, diciamo così, di fare il normale svolgimento
del nostro lavoro. A questo proposito, quindi, chiediamo di
istituire questa commissione di inchiesta; richiesta lecita, che
credo sia supportata anche da altri gruppi...adesso vedremo durante
la votazione...perlomeno, diciamo così, darebbe un'idea del vero
cambiamento che avete fatto, non solo da un punto di vista
dell'amministratore, ma anche dei contenuti. Penso quindi che il
tipo di mozione sia già spiegato. A questo punto lascio la parola
agli altri colleghi. Grazie.
Presidente
- Chi chiede la parola? La parola al
Vicepresidente Rosset.
Rosset (UVP)
- Grazie Presidente.
Parlando del Casinò non si sa mai da dove cominciare e ora non
so neanche a chi rivolgermi, se mi devo rivolgere all'Assessore
Perron, che ha la delega, o se devo rivolgermi all'Assessore
Donzel, vista l'intervista fatta 20 giorni fa su
AostaOggi
;
ora, vorrei capire chi è il vaso di coccio e chi è il vaso di
ferro. Probabilmente l'Assessore Donzel, essendo qualche giorno
prima della festa di Halloween, ha voluto il "dolcetto o
scherzetto", ma ha fatto delle dichiarazioni importanti: "Abbiamo
ottenuto che siano stati cambiati i vertici del Casinò". Non solo,
dichiara: "È merito nostro il cambio dell'Amministratore".
Dichiarazione impegnativa, impegnativa in una lunga serie di
risposte che mostrano come con una bacchetta magica è bastato il
loro ingresso in maggioranza per trasformare il tetro castello del
Casinò in una stanza luminosa con carte e documenti a disposizione
di tutti. Non solo, abbiamo ora la certezza che tutto in questi
anni sia stato all'insegna della trasparenza, compresi gli ultimi
lavori, i costosissimi lavori, perché ce lo dice l'Assessore Donzel
con tono evangelico, che già sappiamo avere assieme alla sua fede
politica.
Ebbene, noi continuiamo come degli infedeli a chiedere
chiarezza, null'altro, chiarezza per non avere più dubbi, perché
solo così si potrà guardare al futuro senza che fantasmi più o meno
grandi siano destinati ad apparire. Finora la nuova dirigenza - che
poi è rimasta per il 90 percento - sembra aver ripreso documenti
vecchi, operazioni
copia e incolla
(e non può essere
diversamente), ma mancano i soldi, questo è stato dichiarato dalla
relazione di fine anno, e quelli li dovremo nuovamente rimettere
nei prossimi bilanci. Allora, dopo anni di investimenti, stiamo
vivacchiando più o meno nella stessa situazione e sarebbe un bene
per tutti - almeno per chi non ha nulla da temere - poter
finalmente aver tutto quanto necessario per ricostruire un quadro
che mantiene troppe ombre malgrado il sigillo di garanzia
dell'Assessore Donzel, che ha dichiarato: "Io vedo molto chiaro". E
allora, siccome io non vedo molto chiaro, è bene mantenere la
memoria vigile per capire anche dove esattamente vogliate andare o,
meglio, dove vogliamo andare. Io sono disponibile a questo dialogo,
siamo disponibili, perché se tagliare stipendi e posizioni alla
fine sarà abbastanza facile, il rilancio invece appare avvolto
ancora nel mistero, ed è questo l'aspetto fondamentale: la
documentazione proprio per andare a strutturare un nuovo percorso.
Manca una strategia, se non il solito "Andrà tutto bene, sarà tutto
risolto" e siccome le ultime relazioni non sono così rosee, perché,
come dicevo, la relazione di fine anno pone seri problemi, ecco che
noi chiediamo allora che questa documentazione possa essere portata
in commissione, affinché si possa valutare serenamente insieme
nell'ottica di risolvere le problematiche sul Casinò. Grazie.
Presidente
- Siamo in discussione generale. Chi intende
intervenire? Non ci sono richieste di intervento? Chiudiamo la
discussione generale. La discussione generale è chiusa.
Per la replica, la parola all'Assessore Perron.
Perron (UV)
- Grazie Signor Presidente.
Proverò a fare due considerazioni su quanto è stato presentato.
Da una parte il gruppo Cinque Stelle ci propone la creazione di una
commissione di inchiesta e, dall'altra, si chiede che il Governo
regionale fornisca alla commissione competente - lo evocava il
Presidente Rosset - tutta la documentazione contabile relativa agli
investimenti e relativi pagamenti eseguiti o ordinati negli anni, a
partire dal 2010, che comprendono anche gli incarichi di
progettazione, di direzione lavori, sicurezza e collaudo. Io credo
- ed avevamo già avuto modo di evocarlo la volta scorsa - che se
c'è una partecipata o controllata la cui contabilità ed il cui
andamento vengono regolarmente vagliati e discussi dal Consiglio
regionale, questa è proprio la
Casino de la Vallée
. Non ci
sono altri percorsi, anche per le norme che la regolano, che
prevedono passaggi così dettagliati in Consiglio regionale come
avviene per il Casinò e Resort di Saint-Vincent. Lo dico, colleghi,
perché non mancano le condizioni e le situazioni dove c'è da parte
di questa Assemblea la possibilità di discutere fino in fondo e in
modo approfondito di tutte le tematiche, anche quelle contabili,
che riguardano questa società: approviamo i bilanci anno per anno,
vengono vagliati e discussi; risale a poco tempo fa l'analisi
dell'ultimo bilancio dove abbiamo avuto la possibilità di fare una
fotografia molto dettagliata del consuntivo del 2014 con annesse
relazioni del Collegio sindacale e Collegio dei revisori dei conti
che, le ricordo, collega Rosset, esprimevano con delle osservazioni
un parere favorevole. Ricordo che la relazione menzionava che per
la predisposizione del bilancio il tutto è avvenuto tenendo conto
delle norme di legge che sono ovviamente state rispettate.
Lei fa riferimento a parti molto tecniche e io vorrei dire che,
in generale, l'esecuzione dei lavori in quella struttura è avvenuta
innanzitutto seguendo le procedure che sono tipiche dell'appalto
pubblico: le opere sono state seguite da un direttore dei lavori
generale, da un direttore dei lavori strutturali, da un
collaudatore amministrativo, da un collaudatore statico, oltre che
ovviamente da tutti i tecnici della Casa da gioco; tutti i passaggi
implicano la firma, con annessa responsabilità, di tutte queste
figure che sono deputate a controllare. Pertanto gli atti
amministrativi e anche gli atti contabili, che sono conseguenti a
questi, sono stati emessi nelle forme previste dalla legge. Il
collaudo a cui lei fa riferimento è stato avviato in corso d'opera
ed è in fase di conclusione: l'ultima visita è programmata in
questi giorni e le verifiche hanno appurato la regolare esecuzione
delle opere; rimangono da eseguire piccolissimi interventi di
sistemazione e di ripristino che io immagino verranno fatti in
tempi ragionevolmente brevi. Nel corso dell'anno - ed era stato
anche oggetto di alcune iniziative in quest'aula - si è intervenuti
per emendare alcune problematiche di piccolissima entità, che sono
state risolte e che erano dovute o a errate o a omesse
manutenzioni: i problemi sono stati risolti, e di questo sono stati
interessati, con annesse responsabilità, sia il direttore dei
lavori che i relativi collaudatori.
Anche per quanto riguarda la centrale termica, il collaudo
tecnico è stato avviato in corso d'opera ed è in fase di
conclusione: durante i lavori sono stati effettuati due concordati
per due esecutori, e questo è stato necessario per verificare lo
stato dei pagamenti dei subappaltatori che sono intervenuti,
pertanto ogni posizione dal punto di vista tecnico-contabile è
stata chiusa. Allo stato attuale sono in corso le verifiche
impiantistiche invernali e una volta terminate verrà emesso il
collaudo tecnico-amministrativo finale. Per quello che riguarda
l'ingresso, stessa cosa: il collaudo tecnico-amministrativo è stato
avviato in corso d'opera ed è stato depositato con esito positivo
alcuni mesi fa; rimane solamente un piccolo intervento manutentivo
nella terrazza che verrà effettuato nel mese di novembre. In
generale tutti i lavori sono stati iniziati e ultimati nei tempi. È
un'opera funzionante dal 2014 che permette nel complesso di
risparmiare molto rispetto ai vecchi costi, rientra tra le
cosiddette "grandi opere", e al momento è stata l'unica realizzata
e conclusa nei tempi contrattuali senza contenziosi, senza altre
procedure ostative o in qualche modo limitative alla chiusura del
procedimento.
Dal mio punto di vista, quindi, non sussistono ragioni in più -
rispetto alle procedure che sono state messe in piedi finora su
questi atti - per accettare questa mozione e men che meno, colleghi
del Cinque Stelle, per accettare l'istituzione di una cosiddetta
"commissione d'inchiesta". Io vorrei solo ricordare che avevamo
accettato molto volentieri l'istituzione di una
task force
:
questa task force aveva operato soprattutto per l'ottenimento di
documentazione: fin dalle prime sedute avevamo chiesto chiarimenti
sugli organigrammi, sulle strutture organizzative, sulle procedure,
sui controlli all'interno dell'azienda, sui ruoli della Casa da
gioco e dei servizi alberghieri, sui budget caratteristici del 2014
e, successivamente, sui costi del personale, sui
marketing
,
sui marketing precedenti come sui marketing in previsione, i
raffronti sempre in tema di costi e procedure e contabilità
riferiti agli altri Casinò italiani. Avevamo fatto dei ragionamenti
sullo stato patrimoniale al 30 settembre di allora, cioè di
pre-capitalizzazione e poi di post-capitalizzazione. Avevamo
iniziato questo percorso con l'audizione dei
manager
. Non
era mancata quindi l'occasione per approfondire tutte le tematiche
che venivano evocate, salvo poi constatare, perlomeno con mio
stupore, collega Ferrero, che lei per primo abbandonò questa task
force, quindi di fatto vennero a mancare le ragioni che
collegialmente avevano costituito questo nucleo di lavoro che
permetteva di fare dei ragionamenti molto sereni, soprattutto di
approfondimento, non bypassando le procedure dell'aula e delle
commissioni, che permetteva di approfondire le tematiche, le
questioni, e di avere un confronto dettagliato anche con i
dirigenti della Casa da gioco. Mi pare - e lo chiedo al collega
Guichardaz che rimase lì fino alla fine - che mai in
quell'occasione si ragionò con una logica
"maggioranza/opposizione", abbiamo sempre cercato di fornire a
tutti i membri della commissione tutte le informazioni che venivano
richieste. Io credo che si iniziò a fare un lavoro di grande
approfondimento, di grande confronto su tutte le questioni che
venivano portate.
Dal mio punto di vista e dal nostro punto di vista non
sussistono pertanto le ragioni per immaginare passaggi ulteriori
rispetto ai bilanci che vengono portati, approvati in quest'aula,
né tanto meno di procedere all'istituzione di una commissione di
inchiesta, quindi il nostro voto su queste iniziative non sarà un
voto favorevole. Grazie.
Presidente
- Per la replica, al Consigliere Ferrero.
Ferrero (M5S)
- Grazie Presidente.
Qualche precisazione bisogna pur farla perché sennò sembrerebbe
che almeno uno dei due Cinque Stelle sia completamente matto. E
allora, alla
task force
...brutto nome, "gruppo di lavoro",
perché dobbiamo sempre dare un termine in inglese? doveva essere un
gruppo di lavoro...al gruppo di lavoro che era stato costituito, la
prima volta che ci eravamo visti - se lei ricorda - io avevo
consegnato prima a lei e poi all'Amministratore dell'epoca un
elenco delle cose che avrei voluto avere; erano cose molto
semplici, erano fatture che riguardavano dei lavori sui quali avevo
ragionevoli dubbi circa la congruità dei prezzi e sul fatto che
fossero stati eseguiti in maniera regolare. Quando mi sono
accorto...e devo confessarlo qui, io non volevo nemmeno entrarci in
questo gruppo di lavoro, però mi sono anche detto che non posso
sempre essere pregiudizialmente contrario a entrare in qualsiasi
gruppo di lavoro per il semplice fatto che c'è qualche
rappresentante della maggioranza, e allora andiamo e vediamo cosa
succede...cosa è successo? Che sostanzialmente, al di là di alcuni
documenti ben fatti e ben redatti che però riguardavano
esclusivamente la situazione degli stipendi dei dipendenti, non ho
avuto niente in cambio! Non ho avuto nemmeno una delle
fatture...no, le fatture che ho chiesto io non le ho avute e a me
interessavano le fatture!
Allora, sulla questione della sentenza del TAR, il TAR avrebbe
detto...intanto il TAR della Valle d'Aosta è il primo grado a
livello amministrativo, quindi in sede di Consiglio di Stato noi
contiamo comunque di ribaltare la sentenza...ha detto che noi non
avremmo diritto ad ottenere queste fatture. Ora, io chiedo una cosa
molto semplice: se non c'è nulla da nascondere, se tutti i lavori
sono stati firmati e rifirmati da due, tre, quattro persone, se
sono stati fatti i collaudi, ma che problema c'è a far visionare
una o più fatture a dei componenti dell'opposizione? Questo io mi
chiedo! Poi va bene, il TAR ha detto così, ma stiamo discutendo da
un anno, non è il bilancio che è certificato ed è passato al vaglio
dei revisori dei conti...a me non interessa nulla del bilancio!
Sappiamo bene che i bilanci si compilano, sono perfetti, sono
certificati, e poi sotto non c'è nulla, quindi può capitare anche
quello. Non è il caso del Casinò, non sarà il caso del Casinò, però
abbiate pazienza, ci potrà essere un ragionevole dubbio che
continuando a metterci dei soldi la cosa non si mette a posto? Uno
dice: "Vabbè, vediamo un attimo"...ma guardi, senza andare tanto
oltre, io farei veramente una proposta choc all'Assessore: se lei
lascia me e il collega per un mese a guardare fatture lì dentro,
noi le recuperiamo minimo 1 milione di euro in un mese! Facciamo
questa scommessa? Andiamo lì, noi ci dedichiamo e per il prossimo
bilancio c'è un risparmio di 1 milione di euro, e in più c'è un
recupero sui bilanci precedenti di almeno 2-3 milioni di euro,
perché andiamo ad individuare delle responsabilità su lavori che
secondo noi sono stati fatti in maniera non congrua, non regolare e
su forniture che sono state...non dico gonfiate, ma non in maniera
regolare e ortodossa dal punto di vista dei costi.
Questa ostinazione nel non voler andare a fare chiarezza sui
conti della Casa da gioco è ovvio che alla fine nasconde qualcosa!
Al di là di questa provocazione, Assessore, su una delle forniture
che ha riguardato il Billia e il Casinò io la porterò giù,
capitolato alla mano, e le farò vedere quanto su una singola
fornitura è stato...non so come si può dire...valutato
erroneamente, sbagliato? Andiamo giù con la cassettina degli
attrezzi, è una cosa molto semplice, le farò vedere, e a quel punto
però vorrò una risposta diversa, perché le porterò la prova provata
ed evidente che c'è qualcosa che non va. Forse è l'unica cosa
quella che io le farò vedere, ma almeno avremo diritto a fare
qualche controllo a campione, perché i controlli a campione si
fanno anche sulle autocertificazioni dei cittadini; quando un
cittadino porta una certificazione, una domanda alla pubblica
amministrazione, autocertifica che è in possesso dei requisiti e
poi la pubblica amministrazione, a campione, fa un controllo. Cosa
chiediamo noi? I lavori sono stati fatti bene? Va bene! Facciamo
due o tre controlli a campione su qualcosa, su due o tre cose; però
poi, una volta che abbiamo visto che quei controlli a campione sono
positivi, a quel punto bisogna andare avanti, perché sennò andrà
avanti qualcun altro, io non mi rivolgerò più all'Assessore, ma mi
rivolgerò a qualcun altro.
Il nostro obiettivo non è quello di affossare il Casinò che di
problemi ne ha già per conto suo che bastano e avanzano, ma quello
di cercare un contatto con voi, di riuscire a stabilire un dialogo,
magari per farvi anche partecipi di cose delle quali io devo
ritenere che giustamente lei non può essere al corrente, perché
come il Presidente non può essere al corrente di tutte le cose che
succedono negli uffici della Regione, lei non può essere al
corrente di tutto quello che succede al Casinò o in altre
partecipate. Non è che noi abbiamo la pretesa di fare chissà che,
ma dateci almeno la possibilità di fare questa cosa. La commissione
è uno strumento che garantiva anche dal punto di vista della
segretezza, proprio perché noi ci tenevamo a non spettacolarizzare
la cosa e io dopo verrò da lei anche a chiederle una cosa per una
questione giornalistica, perché a me non interessa "sputtanare" il
Casinò, a me interessa gestire questa cosa e capire se
effettivamente voi avete l'intenzione di portare fuori dal pantano
la Casa da gioco o se, diversamente, si intende proseguire nella
stessa direzione. Peccato quindi, secondo me è un'occasione persa,
c'era la garanzia della segretezza anche su alcune cose,
potevamo...non dico risolvere le cose tra noi, che è un brutto modo
di dire perché sembra quasi che c'è un tavolo
a umma umma
,
ma fare sì che la Casa da gioco ne esca il meno possibile con le
ossa rotte, perché il secondo passaggio sarà poi quello di
togliersi i guanti di velluto e andare avanti invece con l'accetta,
poiché in ogni caso il tumore andrà fermato.
Presidente
- Sempre per la replica, la parola al
Vicepresidente Rosset.
Rosset (UVP)
- Grazie Presidente.
Vede, Assessore, lei mi dice che non sussistono ragioni...io lo
dissi ieri che la politica è e resta l'affermazione delle proprie
speranze. Questa mozione l'abbiamo fatta nell'ottica di
collaborazione, di dialogo, di confronto, non ho posto dubbi, ho
posto soltanto una richiesta di documentazione da avere in
commissione, e questo perché? Se non c'è nulla da temere, se tutto
è in regola, per poter avere finalmente tutto di fronte, un quadro
per poter attivare quel discorso importante, direi cruciale, di
scelta sulle prospettive future del Casinò. Lei dice che la
relazione ha avuto parere favorevole, è vero, ha avuto parere
favorevole, ma chiude con 19 milioni di perdita. C'è una relazione
da parte della società KPMG che pone una serie di osservazioni di
poca attendibilità, e io mi limito ai documenti che ho
avuto...perfetto, l'attuale dirigente, come le dicevo, che ha
iniziato - e non può essere diversamente - aprendo documenti già
esistenti può fare un
copia e incolla
, perché non credo che
abbia già grosse prospettive se non quello del personale
nell'immediato, però ha già posto la mancanza di liquidità e quindi
questo impone, in prospettiva, tutta una serie di azioni. Ecco
perché le chiediamo la possibilità di avere questi documenti di cui
- posso condividere con lei - non c'è nulla da temere, non c'è
nulla da mettere in discussione, ma almeno poterli avere di fronte
da poter comodamente, in commissione, attivare quel confronto e
quel dialogo che possa portare prospettive verso la Casa da gioco.
Grazie.
Presidente -
Grazie. Sempre per la replica, la parola al
Consigliere Gerandin.
Gerandin (UVP)
- Merci Président.
Ho ascoltato attentamente quanto lei ci ha comunicato,
Assessore. Anch'io ho alcune precisazioni da fare e poi magari
alcune considerazioni più di carattere generale. Lei giustamente ha
citato il fatto che ci sia stato il parere favorevole da parte del
Collegio dei revisori e in parte anche dalla società
internazionale, ma non ha detto che questa società - non voglio
sbagliare, quindi leggo - mette in dubbio "
il presupposto
sull'esistenza della ragionevole certezza per ottenere i 25 milioni
iscritti sulle imposte anticipate
". Ora, Assessore, una società
a totale capitale pubblico, che ha avuto un'importante
ricapitalizzazione di 60 milioni un anno fa, a cui se sommiamo i 25
milioni di dubbia certezza rispetto alle imposte anticipate
sommiamo il deficit di bilancio, che supererebbe già il terzo che
il Codice civile prevede per la diminuzione di capitale sociale,
abbia pazienza, ma noi...non la veda come un atto di accusa su una
cattiva gestione, ma quanto meno qualche dubbio rimane! Se rimane a
noi, rimane al comune cittadino, Assessore! Allora lei legga la
nostra richiesta come la volontà di fare chiarezza ai cittadini
valdostani, perché è difficile far capire se non facciamo
un'operazione di trasparenza come mai 60 milioni per il Casinò
l'anno scorso li abbiamo trovati e quest'anno parliamo di lacrime e
sangue, di tagli al sociale, di risorse minori per quello che
riguarda il bilancio regionale. Allora, la legga come un'operazione
di trasparenza, noi siamo stufi di sentir parlare che abbiamo speso
100 milioni per un albergo di cartongesso! Allora, se non è così,
viva, io mi auguro veramente che esca fuori questo, perché la
nostra era una richiesta di trasparenza.
A noi fa male, e immagino che faccia ancora più male al Governo
e faccia più male a chi è seduto sui banchi di maggioranza, che la
Valle d'Aosta, che soprattutto il Casinò venga dipinto come uno
spreco, come un lusso che la Valle d'Aosta si detiene nei cassetti.
Qualcuno di voi, ieri, ha sottolineato l'inopportunità che alcuni
articoli, che mettono in discussione i sistemi e la trasparenza
della Regione, vengano ripubblicati o vengano pubblicati di nuovo
dai giornali. È vero quello, non ha senso che andiamo a
ripubblicare cose vecchie, ma ha senso che cambiamo il sistema di
trasparenza, di informazione. Allora lo legga in questo senso: noi
vogliamo che ci sia la più larga informazione...non c'è nulla? Ma
viva, viva! Non è che noi ci auguriamo che con questo emergano
chissà che tipi di irregolarità o di illeciti, noi chiediamo
solamente di avere la possibilità di fare chiarezza, di poter
rispondere, di dire che 60 milioni sono stati spesi bene, perché
lei lo sa che due-tre mesi dopo che era stata fatta la
ricapitalizzazione dei 60 milioni ce n'erano 5 in cassa, lo
sappiamo questo, lo sa anche lei, ma lo sanno tutti! Allora la
gente vuole capire dove sono andati a finire gli altri 55, come
sono stati spesi 100 milioni! Sarà più facile spiegare che una
parte è servita per restituire una parte del mutuo acceso, per cui
è un'operazione di trasparenza la nostra che chiediamo, nulla di
più!
Lei dice che il bilancio dice tante cose...il bilancio, per la
carità, sì, è uno strumento contabile che alla fine ti dice...però
ci sono delle linee di credito aperte. Noi abbiamo avuto in
audizione la dirigenza che ci ha detto: "Per favore, facciamo in
fretta, perché abbiamo incontri con le banche e abbiamo la
necessità di avere ulteriori risposte su linee di credito"...allora
dov'è il problema per dare accesso a questa documentazione? Lo dico
anche per due altri motivi: il primo è che, al di là di tutto, ci
sono fior di sentenze che dicono che sulle perdite delle società la
responsabilità è dei Sindaci...Sindaci in questo caso significa chi
ha votato le ricapitalizzazioni, chi dà l'
input
politico
delle ricapitalizzazioni, ma per noi sui 60 milioni c'è stata una
votazione nominale! Allora, ne va a tutela anche di chi ci ha messo
la faccia, su questi 60 milioni! Non vuole essere una commissione
d'inchiesta, non vuole essere l'assoluta necessità di trovare un
qualcosa che non va bene, se qualcosa va bene noi saremo ben
felici, l'operazione trasparenza l'avevamo iniziata già in
precedenza. E poi c'è un'altra motivazione: coi bilanci
consolidati, questa pacchia è finita, lei lo sa meglio di me,
Assessore, che col 2017 la pacchia è finita, perché i bilanci delle
società controllate e partecipate finiranno nel bilancio regionale!
Allora è finita anche la pacchia di dire: "Non abbiamo accesso".
Allora, non è meglio mettere a tacere queste voci subito, dico io?
Per evitare questi tipi di malintesi e di mala informazione, per
dare una parvenza all'esterno di trasparenza, per poter dire che
quando qualcuno si è permesso - l'ho detto prima - di dire che le
Regioni sono spreco, mala gestione, o altro...almeno lo facciamo
star zitto, no? se gli diciamo che siamo riusciti a spendere, e
anche bene, 60 milioni di ricapitalizzazione e un investimento di
100 milioni!
Dico questo perché l'operazione trasparenza per noi è sempre
stata una linea maestra; su questo noi insisteremo, e fino alla
fine. Noi siamo convinti che chi ci ha accompagnati in questo
percorso precedentemente non possa esimersi da essere coerente con
quanto è stato detto in quest'aula sulla trasparenza. Non ci posso
credere, perché non può essere un cambiamento di volontà di metter
comunque la trasparenza al centro dell'attività amministrativa! Per
cui io non vedo assolutamente nulla, perché non è andare a
sindacare sul discorso...non so, qualcuno ha citato il discorso
della concorrenza, non dobbiamo avere troppe informazioni sennò
mettiamo in dubbio l'attività e la concorrenza con altri... Noi non
chiediamo nulla di tutto questo, noi vorremmo solo capire qual è
stato l'
iter
degli affidamenti. Lei ha parlato di
collaudi...avete fatto tutto quello che c'era da fare, quello che
lei mi ha presentato è quello che deve fare la pubblica
amministrazione! Allora, che problema c'è? Che problema c'è a dare
alla commissione competente accesso a questi atti? Ne saremmo tutti
sollevati!
Come ho fatto questo intervento, sarò ben felice, se lei
accetterà questa mozione, di venire in aula e dire: "Bene, è tutto
a posto, è tutto trasparente", viva! Tanto, lo torno a dire - e mi
piacerebbe anche che qualcuno di voi lo dicesse - quando si attacca
la Valle d'Aosta, anche se si attacca l'attuale Governo o l'attuale
maggioranza, si attaccano i valdostani e il sistema valdostano!
Allora, o vogliamo difenderlo fino in fondo, oppure evitiamo di
lamentarci se escono poi i titoli a quattro colonne sui giornali
nazionali dicendo che nell'Amministrazione, in Valle d'Aosta, non
siamo un esempio così virtuoso di trasparenza! Abbiamo la
possibilità di farlo, non costa niente, sono dei segnali a costo
zero, diamoli!
Presidente -
Grazie collega. Collega Chatrian, per
dichiarazione di voto? Prego.
Chatrian (ALPE
) - Sì, grazie Presidente.
Non sono intervenuto prima, non siamo intervenuti nella
discussione generale perché i colleghi hanno ben illustrato le due
mozioni. Non vi tedierò e non vi farò perder tempo leggendovi le
dichiarazioni che qualche collega ha fatto in questi giorni sulla
Casa da gioco, perché preferiamo passare ai fatti e lasciar da
parte i bla bla bla e le parole, com'è stato ben detto ieri e
questa mattina.
Vorrei invece partire da una frase che vi leggo: "
I dati del
Casinò sono pubblici, e francamente, per la prima volta in aula,
rispetto alle discussioni cui ero abituato io, si è parlato
pochissimo di quei dati
". Questa è una frase che ha detto il
collega Donzel qualche giorno fa sulla Casa da gioco e parto
proprio da lì. Ci sarà un motivo perché nell'ultima discussione, in
quest'aula, non si è parlato tanto di cifre, non si è parlato di
dati...c'è stato un cambio al vertice, no? E prima di urlare "al
lupo, al lupo", bisogna vedere come operano, che sterzata vera,
misurabile, si dà, dove si dà e in che maniera si dà. Bene, oggi le
due iniziative andavano in quella direzione, cioè se possiamo avere
qualche informazione in più...informazioni che non abbiamo, eh,
altrimenti non staremmo qui a discuterne...ma faccio un passo un
po' più avanti, tanto è inutile fermarci alle due mozioni che sono
state presentate.
Lei, Assessore, ci ha invitato nel mese di luglio, come
Capogruppo dell'opposizione, a un incontro informale, che è stato
cordiale, e noi abbiamo fatto alcune domande: quali sono le azioni
che intendete mettere in campo e, soprattutto, che tipo di sterzata
pensate di dare alla trasparenza all'interno di questa società, ma
la mia domanda puntuale era sulle pari opportunità legate al
comprensorio locale di Châtillon e Saint-Vincent e alle imprese che
in questo momento forniscono servizi e forniscono la Casa da gioco
e l'Hotel Billia, i due hotel, di alimenti e non solo...diciamo
tutto quello che è fornitura per fare andare al meglio le diverse
attività. Da parte del Signor Scordato e del Signor Sommo c'è stata
ampia apertura, e su questo hanno detto: "Ben volentieri, vi daremo
le informazioni che chiedete, perché noi abbiamo un ruolo diverso".
Al di là di avere un'informazione, la domanda è stata: "Ma
intendete sterzare, dare delle sterzate a una criticità forte, che
è quella della non pari opportunità in questo momento?" Poi non
voglio declinarla, l'abbiamo detto e stradetto in questi otto anni.
Uno allora prende carta e penna e scrive e richiede
puntualmente...non ad Adamo ed Eva o 2012, 2013, 2011, 2010, ma da
quando c'è il nuovo
management
...puntuali, potete dirci che
cosa avete fatto in questi cinque mesi, in quattro mesi e mezzo?
Nel mentre, si discute politicamente in Conferenza dei Capigruppo,
si discute se a seguito della sentenza del TAR la maggioranza ha
preso una posizione...ci garantite almeno le pari informazioni,
quelle poche informazioni che avevamo fino alla sentenza del TAR?
La domanda era politica, non era tecnica, anche perché il nostro
articolo 116 è molto chiaro, e la maggioranza si è presa qualche
settimana e non ci ha detto nulla, i Capigruppo di maggioranza si
sono presi qualche settimana. Noi ci siamo visti recapitare qualche
giorno fa un diniego - informazioni che abbiamo sempre avuto! -
citando proprio la sentenza del TAR e neanche a firma della società
partecipata, ma a firma di un Assessore. Ecco, se questo è
l'incontro informale che abbiamo avuto, noi come possiamo misurare
i cambiamenti all'interno della Casa da gioco? Noi come possiamo
misurare se è vero quello che Scordato e Sommo ci hanno detto sulle
pari opportunità per le imprese valdostane? Colleghi di
maggioranza, colleghi imprenditori di maggioranza, come possiamo
noi verificare se è vero quello che ci hanno detto quattro mesi fa
nelle sedi opportune, in presenza dell'Assessore, Scordato e Sommo?
Come possiamo, se è vero...se posso, utilizzo il tempo del secondo
intervento, Presidente Viérin...
Presidente
- Accordato, prego.
Grazie...come possiamo, colleghi di maggioranza, imprenditori di
maggioranza, sapere se è vero che è cambiato il mondo anche
all'interno della Casa da gioco? Come possiamo, se la risposta che
ci viene data è: "
Alla luce della sentenza, ritiene di non poter
aderire avanzata ai sensi dell'articolo 116
"? E invece ai
Capigruppo di maggioranza chiedo: come possiamo, noi, dare gambe e
corso al nostro mandato, noi Consiglieri di opposizione, per poter
quanto meno controllare e verificare quello che si sta facendo in
un momento...ma al di là della difficoltà, questa è la "non
trasparenza" che probabilmente inizia ad essere perfino inferiore
rispetto a prima! E poi sentiamo dei colleghi di maggioranza che
adesso risiedono nei banchi dell'Esecutivo che quasi ci prendono in
giro completamente, dicendo: "Ma cosa stanno dicendo questi qua? Ma
qui è tutto trasparente, ragazzi! Qui sono pubblici i conti,
certificati, non so mica che conti vogliano questi colleghi di
minoranza"!
Des deux l'une
: spiegateci sinceramente che cosa
volete fare o almeno abbiate la buona volontà di dire: "Ascoltate,
ci nascondiamo volentieri dietro la sentenza del TAR, non vi
facciamo più aver nulla, quindi non c'entra nulla Scordato, Sommo,
non c'entra nulla la nuova dirigenza, queste cose non ve le
facciamo avere perché sono cose nostre"...però ditecelo! Perché
altrimenti qui i colleghi di maggioranza Capigruppo non sapevano
ancora che certi Assessori avevano già negato l'acceso agli atti a
seguito della sentenza! I colleghi Capigruppo non sapevano ancora
che altre informazioni non sono arrivate a seguito di quella
sentenza - e non solo sulla Casa da gioco - e al Presidente Viérin
è stato chiesto: "Fatevi una riunione di maggioranza e fateci
sapere qualcosa, qual è l'indirizzo che intendete prendere e dare
per il prosieguo, quanto meno decideremo il percorso da fare e da
mettere in campo". Ci spiace, sinceramente.
Noi avevamo dato un'apertura di credito al nuovo management, ma
se questi sono i primi segnali di come pensano di operare, a
domanda puntuale: "Dal 22 di luglio al 12 di ottobre, potete dirci
cosa avete fatto sulle forniture di servizio e sulle aggiudicazioni
di forniture aggiudicate in ordine di procedura? - queste sono le
due domande puntuali che abbiamo fatto - la risposta è stata: "Il
TAR ci ha detto di non dirci nulla". Ma se in quell'incontro
informale ci avevate proprio detto: "No, noi iniziamo da lì, noi
vogliamo muovere completamente la tendenza, perché le pari
opportunità in Valle d'Aosta non ci sono, perché non tutte le
aziende possono offrire quello che hanno", e concorrere, concorrere
con un modello concorrenziale dando una possibilità, una
chance
a tutti e che vinca il migliore...ebbene, la vostra
risposta è: "Queste non sono cose vostre, sono cose nostre, e
quindi non vi interessano"! Allora
des deux l'une
: fateci
solo sapere se ha ancora senso non solo presentare delle mozioni,
ma sapere ed avere qualche informazione in più per portare anche il
nostro umile e semplice contributo. Sicuramente adesso chiederemo
un incontro urgente in commissione, quanto meno con i
manager
della Casa da gioco, e non solo, perché da come
abbiamo capito non c'è nessuna intenzione di approvare queste due
mozioni.
Chiudo con un ultimo passaggio. Per quanto riguarda la seconda
mozione: "
fornire alla commissione competente tutta la
documentazione contabile
"...ma mi sembra il minimo! Stiamo
parlando di 100 milioni di euro! Noi non possiamo avere tutta la
documentazione contabile relativa agli investimenti fatti nella
Casa da gioco, che è nostra al 100 percento? E poi, Assessore
Perron...lei non era Assessore, avevo fatto tale quesito
all'Assessore Baccega...quando all'interno di quei lavori erano
state fatte delle "transazioni" - così si chiamano all'interno dal
punto di vista giuridico, transazioni milionarie - dove la risposta
data ai sensi dell'articolo 116 era stata: "Non possiamo darvi
nulla perché prima dobbiamo collaudare il tutto e poi vi faremo
avere tutte le informazioni"...cioè dove si parlava di transazioni
milionarie con un "non ti faccio fare questo, ma ti faccio fare
quello, non ti chiedo una penale di questo, ma ti faccio fare
qualcos'altro"...così era declinato bene, no?
Ma noi eletti non possiamo avere questa documentazione? La
domanda che le pongo e che poniamo al Governo regionale tutto è:
noi non siamo abilitati ad avere queste informazioni per poter
tranquillamente onorare il nostro mandato elettivo e, in questo
caso, quanto meno di controllo? Perché sente anche lei, al di là
dei collaudi degli architetti, degli ingegneri o dei geometri che
cosa abbiamo speso! Avete speso quasi circa...e termino,
Presidente...dieci milioni di euro tra progettazione, direzione
lavori e sicurezza, se non è dieci è sono nove e qualcosa - penso
che l'ordine di grandezza sia azzeccato abbastanza - e noi non
possiamo avere quella documentazione? Io chiedo sinceramente ai
colleghi di maggioranza di fare ancora una riflessione...non volete
per niente costituire una commissione d'inchiesta perché veramente
vi portiamo fuori strada? Non lo so, ma quanto meno date gambe a
una richiesta minima di avere contezza di come sono stati spesi i
100 milioni! Nell'ultimo incontro sulla Casa da gioco avevamo
parlato proprio del meritarsi una propria credibilità...e poi
questa credibilità arriva dopo quattro mesi negandoci praticamente
tutte le informazioni! Ma noi come possiamo valutare il lavoro di
Sommo e Scordato, anche nelle cose piccole? Perché tra forniture e
servizi parliamo di 20 milioni di euro all'anno, eh! Grazie
Presidente.
Presidente
- Siamo passati alle dichiarazioni di voto. Se
non ci sono altre dichiarazioni di voto, procediamo alla votazione.
Qualcuno della Giunta intende replicare? Passiamo alle
dichiarazioni di voto del punto 30. La votazione è aperta. La
votazione è chiusa.
Presenti: 35
Votanti: 14
Favorevoli: 14
Astenuti: 21 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péaquin, Perron, Restano, Rini, Rollandin,
Testolin e Marco Viérin)
Il Consiglio non approva.
Possiamo dare lo stesso risultato sulla mozione di cui al punto
36? No, c'è la dichiarazione di voto del collega Rosset.
Rosset (UVP)
- Grazie Presidente.
Assessore, è vero che lei ha risposto alla mia illustrazione
della mozione, però sono state poste poi nella replica una serie di
domande e di chiarimenti; vorremmo capire quali possono essere gli
intendimenti...credo siano stati posti serenamente nell'ottica di
un confronto serio e politico, quindi sapere se c'è questa
disponibilità o meno, con un minimo di risposta, ecco. Grazie.
Presidente
- La parola alla collega Certan.
Certan (ALPE)
- Sì, per ribadire che ci aspettavamo un
intervento che perlomeno ci desse qualche informazione su quello
che intendete fare su tutti gli impegni richiesti. Ci sono degli
impegni precisi, impegni legati a cose molto semplici: trasparenza,
informazioni pari ed egualitarie per tutti; quindi ci aspettiamo,
invece di porre in votazione immediatamente le due mozioni, che
venga data la risposta almeno riguardo a questi intendimenti.
Presidente
- Altri? La parola al collega Fabbri.
Fabbri (UVP)
- Grazie Presidente.
Sinceramente mi sarei aspettato che qualcuno della maggioranza,
dopo questi interventi fatti dai nostri colleghi, ci dicesse
qualcosa, esprimesse la propria opinione, perché è veramente una
cosa incredibile che non si debba dire nulla su cose così gravi
come quelle successe oggi, su queste cose che sono state dette! Io
veramente sono un po' allibito che nessuno risponda e nessuno si
senta in dovere di dire qualcosa!
Presidente
- Grazie collega Fabbri. Altri? Ricordo che
siamo in dichiarazione di voto sul punto 36. Non ci sono
richieste...la parola al collega Bertschy.
Bertschy (UVP)
-Presidente, la richiesta non vuole essere
ridondante, però l'ho già detto nello scorso Consiglio: mi pare che
l'Assessore Perron venga lasciato un po' solo dalle forze politiche
che sostengono questo Governo, e io credo che le risposte non siano
solo quelle dell'Assessore, ci sono tre gruppi politici! Per noi è
sufficiente una risposta, ma almeno motivarla, articolarla,
spiegare che si sta facendo un percorso per portare avanti le
iniziative che sono state citate. Noi non vogliamo prendercela con
il Governo e con l'Assessore, ma la maggioranza è sostenuta da
forze politiche e se le forze politiche ritengono che oggi una
risposta in questo senso non debba essere data ce ne dispiacciamo,
perché oggi abbiamo fatto grossi discorsi anche legati
all'Autonomia, alla nostra volontà di fare un percorso insieme per
andare avanti, quindi questi sono anche i segnali che bisogna dare,
a nostro avviso! La formula della mozione magari può non essere
quella giusta, possiamo decidere, però sono state richieste delle
cose che vanno a vantaggio di tutti, vanno a vantaggio del buon
governo! Non c'è motivo per non arrivare a queste risposte!
Ribadisco, quindi: fateci capire perché, ma senza per forza vedere
l'Assessore doversi arrampicare sui vetri, ancora una volta, per
dirci qualche cosa a cui forse non crede neanche lui fino in fondo,
anche perché è padrone di questa iniziativa da meno di un anno.
Presidente
- Non vedo altre richieste. Ricordo che siamo
in dichiarazione di voto. La parola al collega Gerandin...decidete,
colleghi, avete chiesto la parola in due: Guichardaz o Gerandin.
Grazie, collega Gerandin.
Gerandin (UVP)
- Ci mancherebbe! Grazie Presidente.
Intervengo perché a volte ci sono dei silenzi che sono più
imbarazzanti che non le prese di posizione, e sono dei silenzi
imbarazzanti perché, al di là di tutto, questa mozione non aveva
intenzione di sollevare alcun tipo di polverone o accuse: si
chiedeva esclusivamente se era possibile avviare quel percorso di
trasparenza che tutti abbiamo condiviso. Ora, noi, quando
chiedevamo e volevamo questo non abbiamo chiesto di avere accesso
agli atti personali, abbiamo chiesto di avere accesso agli atti
alla commissione competente, per cui se volete secretarli in
commissione, secretateli in commissione, fate le sedute a porte
chiuse, a noi non importa! Quello che noi vorremmo è che la Valle
d'Aosta una volta tanto uscisse con un'immagine trasparente,
pulita, con nulla da nascondere, e quando dico che i silenzi sono
imbarazzanti...io penso che quando ci sono dei silenzi così la
complicità è di tutti quelli che tacciono, di tutte le forze
politiche che tacciono!
Ha ragione il collega Bertschy quando dice che comunque in
questa difesa abbiamo lasciato solo l'Assessore! Io non lo so il
perché, non so veramente il perché, perché non abbiamo chiesto
nulla, nulla se non capire come sono stati spesi 100 milioni di
investimenti con 60 milioni di capitalizzazione. Noi non lo
dobbiamo questo ai valdostani, ai cittadini? Non dobbiamo loro
questa trasparenza? Non vogliamo provare a difendere l'immagine
della Valle d'Aosta che è attaccata perché ci dicono che siamo
un'isola felice dove spendiamo come vogliamo con le partecipate o
quant'altro? Allora diamola questa immagine! Secretateli in
commissione questi atti, a noi non importa! Noi siamo disponibili a
andare in commissione...li tenete lì, sotto chiave, ve li gestite
voi, non è che abbiamo intenzione di andare a fare delle fotocopie
e sventolarle! A noi basta che ci sia accesso a questi atti, che si
capisca una volta tanto, che si faccia chiarezza e basta! È tanto
chiedere questo? È qualcosa di impossibile? Io penso che è il
minimo dovuto! Ma tutti quelli che credono nella trasparenza...io
non posso credere che ci siano in maggioranza solo persone che non
credono nella necessità di avere questa trasparenza, è
inaccettabile, ma non per noi! I Cinque Stelle hanno detto che
probabilmente ci sono altre strade...ma è bello percorrere altre
strade per avere accesso a quegli atti che - torno a dire - tra un
anno sarete obbligati a dare? Perché con il bilancio consolidato
tra un anno sarete obbligati a darli! Allora dov'è la difficoltà di
fare trasparenza adesso e di spiegare ai cittadini valdostani come
abbiamo speso 100 milioni di investimenti con 60 milioni di
capitalizzazione? Votata...torno a dire: con assunzione di
responsabilità personale di chi l'ha votata questa
ricapitalizzazione, perché questo non è un fattore secondario!
Grazie.
Presidente
- Grazie collega. La parola al collega
Guichardaz.
Guichardaz (PD-SIN.VDA)
- Grazie Presidente.
Spero di poter avere il tempo per fare alcune considerazioni;
intanto una, siccome è stata evidenziata la questione legata al
nostro intervento in maggioranza a proposito dell'ex Amministratore
unico Frigerio. Noi, nell'accordo politico che è stato stipulato
preventivamente al nostro ingresso in maggioranza, abbiamo posto
addirittura al primo posto il cambio del vertice del Casinò; anche
questo, ripeto, non è una marchetta, perché poi dopo anche queste
allusioni continue del dire "avete messo"...abbiamo messo in
continuità rispetto a cose che dicevamo già quando eravamo in
opposizione, cioè noi ritenevamo che la responsabilità di una certa
situazione fosse anche in capo alla dirigenza. Lo avevamo detto per
due anni, l'abbiamo detto in tutte le salse e lo abbiamo ribadito
insieme ai colleghi della maggioranza, perché l'accordo politico
non è una roba che fa il PD o chi fa che cosa, si è deciso che
quello dovesse essere il punto...non dico principale, ma uno dei
punti più importanti di quell'accordo politico, perché pensavamo
che con il cambio del vertice si potesse modificare anche una
situazione che ormai aveva assunto dimensioni anche piuttosto
importanti.
Riguardo poi alla
task force
- questa
task force
o
gruppo di lavoro, chiamiamolo com'è -, io voglio dire che la task
force origina da una risoluzione dell'opposizione che non
presentammo noi, diciamo che gli artefici e i proponenti furono
altri, che chiedeva delle cose molto chiare e fu votata
all'unanimità da parte di tutti. Allora, questa
task force
chiedeva sostanzialmente un impegno da parte di chi decideva di
entrare all'interno di quell'organismo, deliberato tra l'altro, di
confermare la revoca del premio dell'Amministratore unico
addirittura, la predisposizione di un piano di crescita degli
introiti dettagliato, la previsione di accordi di prospettiva
finalizzati a un recupero di produttività, la definizione di azioni
concrete da porre in atto immediatamente per garantire un raccordo
continuo e costante con il territorio circostante al fine di
favorire l'interazione, i necessari collegamenti con il territorio.
Quando noi ci prendemmo l'impegno di entrare dentro questo gruppo
di lavoro, l'obiettivo era un obiettivo programmatico, cioè si
doveva lavorare mettendoci anche del nostro, perché è ovvio che
chiedere l'abbassamento eventuale degli stipendi, la
ricontrattazione, fare delle azioni significava mettersi intorno a
un tavolo e ragionare sui piani di rilancio, sui piani di
marketing
, eccetera. Infatti in quell'organismo ci furono
forniti una serie di dati importanti, dati che noi abbiamo preso e
non abbiamo diffuso, peraltro relativi agli stipendi, relativi alle
spese, eccetera, e l'obiettivo era quello di cominciare un
ragionamento. Poi, progressivamente, i componenti dell'opposizione
- noi eravamo saldamente all'opposizione - hanno cominciato a dire:
"Ma forse diventa un po' problematico rimanere dentro questa task
force"; io non so per quali motivi, ma siamo rimasti noi da soli
come dei pinguini dentro questa task force insieme ai componenti di
maggioranza, e non abbiamo voluto ritirare la nostra partecipazione
alla task force perché eravamo convinti che l'indirizzo della task
force, che era quello di andare nella direzione di effettuare delle
analisi concrete che portassero al rilancio del Casinò e portassero
agli obiettivi che ci eravamo proposti all'interno di quella
risoluzione votata all'unanimità, fosse ancora produttivo di un
risultato. Questo è semplicemente il discorso! All'interno di
quella task force, fra l'altro, io ho acquisito una serie di dati
che mi hanno anche fornito argomentazioni per poter poi fare dei
ragionamenti successivi, ragionamenti che poi hanno trovato delle
concretizzazioni successivamente anche in un'azione politica o
comunque in un'azione politico-sindacale, se vogliamo, anche da
parte di questa nuova dirigenza.
Diciamo seriamente e diciamo cosa è avvenuto in Conferenza dei
Capigruppo: in Conferenza dei Capigruppo, noi, del PD-Sinistra VdA,
abbiamo proprio detto chiaramente che siamo per la trasparenza,
tant'è vero che io ho detto: cerchiamo di trovare una soluzione
affinché legittime proposte e richieste da parte dei Consiglieri di
opposizione - ma anche di maggioranza, perché a volte anche i
Consiglieri di maggioranza fanno delle richieste di dati - vengano
accolte nella cosiddetta "legittimità". È intervenuta questa
sentenza del TAR e la cosa che abbiamo detto è: ci riuniremo presto
con la Commissione Regolamento ed i Capigruppo per cercare di
trovare una soluzione, affinché si vada nella direzione della
massima trasparenza. Personalmente io dico che non penso ci sia
nulla da nascondere su dati di questo genere, sapere, avere dei
dati di compatibilità...certo che se si chiedono dei dati generici
relativi...
Presidente
- Collega, la prego di concludere.
...ah, io non ho il secondo intervento?
Presidente
- Eh no, perché abbiamo già votato.
...e allora niente.
Presidente
- Grazie. La parola al collega Cognetta.
Cognetta (M5S)
- Grazie Presidente, cercherò di stare nel
tempo che, se non sbaglio, è di 5 minuti.
Mi fa piacere che il collega Guichardaz abbia fatto chiarezza
per ciò che riguarda la sua componente all'interno della
maggioranza. Ho capito che se vogliamo le fatture dobbiamo passare
in maggioranza, perché basta porlo come punto qualificante per
entrare e, se accettato, abbiamo le fatture, come voi avete posto
come punto qualificante il cambiare la dirigenza del Casinò e
l'avete ottenuto, e quindi per noi basterebbe questo...potrebbe
essere una soluzione, magari ne parlo con il mio collega e vediamo
di trovare anche questa soluzione!
La
task force
aveva un obiettivo programmatico, lei ha
ragione, e infatti c'era Frigerio che andava in giro insieme alla
sua compagnia a usarla come clava, diceva a tutti i dipendenti in
giro al Casinò che adesso c'è la task force e...vedrete come vi
sistemiamo! Era diventato un qualcosa...come dire? che avvalorava
le scelte che faceva l'Amministratore, cioè noi ci siamo trovati
nella condizione di dover avallare le scelte che faceva qualcun
altro con il tramite della task force. Va tutto bene, però uno
entra per trovare delle soluzioni e invece si trova...come dire? a
fare il lavoro di qualcun altro o, meglio, a fare da paravento
politico a delle scelte scellerate di qualcun altro. E poi dice:
perché l'abbandona? Se non è proprio tutto scemo uno l'abbandona a
un certo punto, no? E quindi, noi, diciamo così, ci siamo cautelati
e siamo usciti. I dati non sono stati divulgati, è vero, neanche da
parte nostra, e questo dimostra eventualmente la nostra serietà,
quindi quando ci mettiamo a fare una cosa, se capiamo che quelle
cose lì devono restare riservate, state tranquilli che lo
restano!
Infine volevo soltanto ricordare che quando...ma questo non è
riferito a voi, bensì agli altri colleghi dei due partiti di
maggioranza...quando la maggioranza è in difficoltà intervengono i
colleghi del PD, mentre quelli di Stella Alpina e Union restano
silenti, ci guardano un po' così, sorpresi da ciò che diciamo e non
hanno il coraggio di parlare. Il che, alla lunga...voglio dire, fa
piacere per i colleghi del PD che si dimostrano all'altezza del
loro ruolo, sia di qua che di là, ma di là...non so come dire, cioè
voi siete proprio sicuri di aver fatto la mossa giusta? Perché
veramente - ma lo dico per voi, se ci pensate un momento - è
davvero strano, fate il soccorso rosso...una volta era rosso,
adesso non lo è più, vabbè...parte il soccorso, la componente nuova
che si è aggiunta e tutti gli altri restano zitti nonostante siano
stati sollecitati eventualmente a rispondere e non rispondono.
Vabbè, allora votate come ieri, qualunque cosa, non rispondete, va
tutto bene, però veramente non vi rendete conto che fuori la gente
magari osserva e giudica? Ogni tanto non vi viene questo dubbio?
Non volete neanche darci conto in questa mozione dei soldi pubblici
(perché sono soldi pubblici quelli che ha speso il Casinò, fino a
prova contraria!)? E così spariscono, non c'è problema! Fate
voi!
Presidente
- Grazie collega. Non ci sono altre
dichiarazioni di voto. La parola all'Assessore Perron.
Perron (UV)
- Sì, personalmente apprezzo - se posso dirlo
- lo spirito e anche i toni con i quali queste questioni sono state
sottoposte all'esame del Governo. Molto semplicemente non vedevo
necessario approvare questo perché, come avevo detto, tutta una
serie di collaudi sono stati effettuati, ne mancano alcuni, quindi
alcune cose sono ancora in corso di perfezionamento. Condivido,
colleghi, che su questa materia, come su tutto, bisogna procedere
nella direzione di una massima e totale trasparenza. A scanso di
equivoci, io non sono in possesso dei dati che mi vengono
richiesti, perché tutta la progettazione e i lavori sono avvenuti
nell'autonomia della Casa da gioco. Se non recepisco male la
richiesta, m'impegno a reperirli, m'impegno ad acquisirli e anche
ad accelerare la chiusura dei collaudi - alcuni sono previsti
adesso, a fine ottobre-inizio novembre -. Non appena sarò in
possesso di tutta la documentazione, m'impegno a fornirla con lo
spirito che diceva lei, collega Gerandin, di riservatezza a tutti i
Consiglieri della commissione e di metterla a loro disposizione per
fare un ragionamento molto sereno su come sono stati spesi e
investiti i soldi della collettività. Questo è l'impegno chiaro e
preciso che molto serenamente prendo pubblicamente, per il quale
credo si possa ragionevolmente anche chiedere un ritiro della
mozione.
Presidente
- Grazie Assessore Perron. Collega Bertschy,
prego.
Bertschy (UVP) -
Grazie Presidente. Grazie Assessore e,
per quello che ci riguarda, grazie anche al collega Guichardaz.
Nel merito possiamo non essere d'accordo, soprattutto
nell'
excursus
legato alla
task force
, anche perché ce
ne assumiamo la responsabilità avendo chiesto di crearla; comunque
ha avuto una sua funzione ed è stata utile per fare un percorso di
conoscenza e di avvicinamento al Casinò che - vorrei ricordare a
tutti - nel luglio del 2013 era cosa inavvicinabile un po' per
tutto il Consiglio regionale. Quindi ci siamo arrivati per gradi,
la task force ha svolto la sua funzione, anche se probabilmente gli
obiettivi non erano così coerenti, e ad un certo punto abbiamo
rischiato di diventare maggioranza senza volerlo essere, ognuno ha
fatto i suoi ragionamenti, ma la task force, a nostro avviso, per
un periodo ha rivestito un ruolo importante. Detto questo, la
ringrazio, perché con onestà interviene e prova comunque a dare
unità alle sue posizioni. Non possiamo fare la stessa cosa per
l'altra componente, che continua a caricare sulle spalle di tutta
la maggioranza i problemi che trattiamo qui, in quest'aula.
Ringrazio l'Assessore e il Governo, perché immagino che sia
un'azione meditata. È comunque un punto di incontro tra una nostra
richiesta probabilmente più forte e una necessità di poter lavorare
su questi argomenti.
Per quello che ci riguarda, siamo disponibili a ritirare la
mozione e a portare avanti per un periodo che non sia...ecco, le
parole che ha detto ci rassicurano e lavoriamo più velocemente
possibile per portare avanti questa iniziativa. Mi pare che con
responsabilità e buonsenso si possano trovare dei punti di incontro
che vadano nell'interesse di tutti. Grazie.
Presidente -
Grazie collega Bertschy. Collega Chatrian,
per dare risposta alla proposta dell'Assessore? Prego.
Chatrian (ALPE) -
Sì, grazie Presidente.
Sembra che un punto di incontro su questo sia stato trovato,
quindi apprezziamo lo sforzo, ma con un unico obiettivo, che sono
stati spesi dei soldi pubblici, e quindi ringraziamo il Governo.
Tra l'altro ho apprezzato l'ultimo passaggio dell'intervento del
collega Guichardaz per quanto riguarda la trasparenza e quindi
onore all'intervento che ha fatto; l'apprezzo perché io penso che
sia così che non si deve fare, che sia obbligatorio avere la
possibilità di avere quelle informazioni che in questi anni abbiamo
chiesto. Con la prossima Conferenza dei Capigruppo aspetteremo
sinceramente anche la posizione della maggioranza tutta, per avere
di nuovo quelle informazioni che, dal nostro punto di vista, sono
importanti. Grazie.
Presidente -
Sulla base dell'accordo di ritirare la
mozione dopo l'impegno dell'Assessore Perron, il punto 36 è quindi
ritirato.
Il Consiglio prende atto del ritiro.
Punto 37 all'ordine del giorno.
La parola al collega Cognetta, per mozione d'ordine.
Cognetta (M5S) -
Grazie Presidente.
Mi scusi per questa mozione d'ordine, e non me ne voglia il
collega Chatrian, ma la volta scorsa lei è stato molto, molto
preciso nell'applicare il Regolamento con me e con il collega
Ferrero, invece questa volta ha fatto parlare quattro volte il
collega Chatrian. Non me ne voglia il collega Chatrian, ma...no, ha
fatto due interventi, perché si è fatto aggiungere il secondo
intervento...
Presidente
- Collega, no, ha fatto l'intervento...
...la richiamo quindi al rispetto del Regolamento, perché lei
l'ha fatto parlare una prima volta, per i primi cinque minuti, per
dichiarazione di voto, i successivi altri cinque li ha aggiunti
alla seconda dichiarazione di voto, dopodiché ha parlato
giustamente, ma era il suo terzo intervento.
Presidente -
Il collega Chatrian ha chiesto la parola
quando eravamo ancora nelle dichiarazioni di voto del primo punto,
il punto 30, e aveva chiesto di poter fare la dichiarazione di voto
sul 30 e sul 36; dopodiché sulla proposta dell'Assessore uno per
gruppo dei proponenti la mozione aveva diritto di rispondere
all'Assessore se accettare il ritiro o meno.
Punto 37 all'ordine del giorno.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK