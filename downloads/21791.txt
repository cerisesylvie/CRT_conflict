Consiglio Regionale della Valle d'Aosta - Oggetto del Consiglio n. 1514 del 6 ottobre 2005 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMMINISTRAZIONE REGIONALE
Ordinamento degli uffici e del personale
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1514 del 6 ottobre 2005 - Resoconto
OGGETTO N. 1514/XII - Disegno di legge: "Istituzione della
figura di Segretario generale della Regione. Modificazioni alla
legge regionale 23 ottobre 1995, n. 45 (Riforma
dell'orga­nizzazione dell'Amministrazione regionale della Valle
d'Aosta e revisione della disciplina del personale)".
Art. 1
(Inserimento del capo Ibis)
1. Dopo il capo I del titolo II della legge regionale 23
ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale), è inserito il seguente:
"CAPO Ibis
SEGRETARIO GENERALE DELLA REGIONE
Articolo 11bis
(Nomina, funzioni e rapporto di lavoro del Segretario
generale della Regione)
1. Presso la Presidenza della Regione, è istituito il
Segretario generale della Regione, di seguito denominato Segretario
generale. L'incarico di Segretario generale è conferito con decreto
del Presidente della Regione, all'inizio della legislatura e ad
ogni successiva vacanza di incarico, ad un dirigente appartenente
alla qualifica unica dirigenziale, in possesso di laurea conseguita
in corso di durata almeno quadriennale o laurea specialistica e con
un'anzianità di almeno cinque anni nella predetta qualifica con
incarico di primo livello. L'incarico di Segretario generale può
essere conferito anche a soggetti esterni all'Amministrazione
regionale, in possesso di laurea conseguita in corso di durata
almeno quadriennale o laurea specialistica e con un'esperienza
professionale, almeno quinquennale, maturata in qualifiche
dirigenziali apicali presso amministrazioni pubbliche, enti,
pubblici o privati, aziende, pubbliche o private, ovvero acquisita
nell'esercizio di libere professioni, con regolare iscrizione ai
relativi albi.
2. Il Segretario generale è collocato al di fuori della
dotazione organica e opera alle dirette dipendenze del Presidente
della Regione. Spetta, in particolare, al Segretario
generale:
a) attivare il processo di definizione delle strategie
regionali e sovrintendere alla realizzazione degli obiettivi
definiti dagli organi di direzione politica, fungendo, allo scopo,
da raccordo tra il Presidente della Regione e i dirigenti regionali
di primo livello e fornendo a questi ultimi indirizzi e direttive
relativamente alle modalità di esercizio delle funzioni di
coordinamento di cui all'articolo 12, comma 4, lettera a);
b) introdurre formule e processi gestionali diretti a
conseguire più elevati livelli di efficienza e di efficacia e ad
assicurare uniformità e omogeneità all'azione
amministrativa.
3. Per lo svolgimento delle funzioni di cui al comma 2, il
Segretario generale è posto in posizione sovraordinata rispetto ai
dirigenti regionali di primo livello e si avvale, per il loro
tramite, delle strutture da essi coordinate. La sovraordinazione
non si estende al Capo gabinetto e alle strutture dallo stesso
dipendenti.
4. In caso di assenza o impedimento, il Segretario generale è
sostituito da un dirigente regionale di primo livello, individuato
con l'atto di conferimento dell'incarico.
5. Il rapporto di lavoro del Segretario generale è a tempo
pieno ed esclusivo ed è regolato da un contratto di lavoro di
diritto privato nel quale sono definiti la durata del rapporto, i
casi di risoluzione anticipata, le modalità e i criteri di
valutazione dell'attività svolta ed il trattamento economico,
determinato dalla Giunta regionale con riferimento a parametri
relativi alle figure apicali della dirigenza pubblica e ai valori
medi di mercato per figure dirigenziali equivalenti, avuto
riguardo, in particolare, a quelle operanti nell'ambito del
territorio regionale.
6. L'incarico di Segretario generale è in ogni caso correlato
alla durata in carica del Presidente della Regione ed è
rinnovabile. Il Segretario generale in carica alla data di scadenza
dell'incarico continua ad esercitare le sue funzioni sino al
successivo conferimento.
7. Il conferimento dell'incarico di Segretario generale ad un
dirigente regionale della qualifica unica dirigenziale determina il
collocamento in aspettativa senza assegni per l'intera durata
dell'incarico; il servizio così prestato è utile ai fini del
trattamento di quiescenza e di previdenza e dell'anzianità di
servizio. Alla cessazione dell'incarico, salvo che si tratti di
scadenza naturale, il dirigente è riassunto nella posizione
giuridica ed economica in godimento prima del conferimento
dell'incarico. Il posto reso disponibile dal dirigente nominato
Segretario generale è ricoperto, a tempo determinato, mediante il
conferimento di altro incarico dirigenziale ai sensi degli articoli
17 e 18.".
Articolo 2
(Modificazione all'articolo 51 della l.r. 45/1995)
1. Dopo il comma 5 dell'articolo 51 della l.r. 45/1995, è
inserito il seguente:
"5bis. Il conferimento di incarichi dirigenziali a personale
estraneo all'Amministrazione regionale, ivi compresi gli incarichi
di cui all'articolo 62, comma 5, è subordinato alla sospensione,
per il periodo corrispondente alla durata dell'incarico, dello
svolgimento di prestazioni lavorative derivanti da eventuali
rapporti di impiego precedentemente assunti o dello svolgimento di
prestazioni professionali.".
Articolo 3
(Modificazione alla legge regionale 15 giugno 1983, n.
57)
1. Al comma secondo dell'articolo 16 della legge regionale 15
giugno 1983, n. 57 (Norme concernenti l'istituzione delle scuole ed
istituti scolastici regionali, la formazione delle classi, gli
organici del personale ispettivo, direttivo e docente, il
reclutamento del personale docente di ruolo e non di ruolo,
l'immissione straordinaria in ruolo di insegnanti precari e
l'utilizzazione dei locali e delle attrezzature scolastiche), le
parole: "nel limite di un posto per assessorato o settore
corrispondente" sono sostituite dalle seguenti: "nel limite di un
posto per ogni assessorato o struttura organizzativa di primo
livello della Presidenza della Regione o del Consiglio
regionale".
Articolo 4
(Disposizioni finanziarie)
1. L'onere derivante dall'applicazione della presente legge è
determinato in euro 60.000 per l'anno 2005 e in euro 180.000 a
decorrere dall'anno 2006.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2005 e per il triennio 2005/2007 nell'obiettivo
programmatico 1.2.1. (Personale per il funzionamento dei servizi
regionali) e al suo finanziamento si provvede mediante utilizzo,
per gli importi di cui al comma 1, degli stanziamenti iscritti nei
medesimi bilanci nell'obiettivo programmatico 3.2. (Altri oneri non
ripartibili) al capitolo 69300 (Quota interessi per ammortamento di
mutui e prestiti da contrarre).
3. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Presidente - La parola al relatore, Consigliere Praduroux.
Praduroux (UV) - Il presente disegno di legge interviene per
introdurre una prima serie di modifiche alla legge regionale n.
45/1995, che disciplina le materie dell'organizzazione e del
personale dell'Amministrazione regionale, la cui applicazione è
stata successivamente estesa a tutti gli altri enti, che fanno
parte del comparto unico della Regione.
L'evoluzione della normativa regionale, che ha condotto
all'approvazione della legge regionale n. 45/1995, è avvenuta
parallelamente al complesso di riforma del pubblico impiego,
attuato a livello statale a partire dal decreto legislativo n.
29/1993. Gli approfondimenti intervenuti nella seconda metà degli
anni '90 hanno evidenziato la necessità di apportare ulteriori
correttivi, a livello statale si sono tradotti nel decreto
legislativo n. 165/2001 e per le autonomie territoriali in numerose
altre leggi di altre regioni e nel Testo unico degli enti locali
del 2000.
Anche in Valle d'Aosta questa esigenza è stata recepita e
inserita nel programma di legislatura con un'integrazione
effettuata lo scorso mese di luglio. Con tale indicazione si
prefigurano "... interventi organizzativi che migliorino
l'efficienza dell'amministrazione...", fra cui, in particolare, la
revisione della legge regionale n. 45/1995, le ridefinizioni dei
ruoli e delle competenze della dirigenza, la previsione della
figura "... di segretario generale dell'amministrazione al fine di
garantire efficacia, efficienza ed omogeneità dell'azione
amministrativa...".
Inizialmente in attesa del disegno di legge in esame,
considerato che la legge n. 45 attribuisce all'Esecutivo regionale
la potestà di definire l'assetto organizzativo della Regione e di
istituire strutture dirigenziali stabilendone le relative
competenze, la Giunta regionale ha individuato, con deliberazione
del 15 luglio u.s., la posizione organizzativa di primo livello
denominata: "Segretario generale della Regione" inserita nella
Presidenza della Regione. Nell'ambito del suddetto percorso avviato
nel luglio scorso, si passa adesso con questo disegno di legge a
completare l'inserimento della nuova figura dirigenziale
nell'ordinamento regionale e ad introdurre due ulteriori modifiche
che consentono di ovviare a difficoltà interpretative della legge
regionale n. 45/1995. Si tratta di un primo passo nella direzione
della modifica complessiva dell'ordinamento in materia di
organizzazione e personale della Regione e degli enti del comparto
unico, che, nel corso del prossimo anno, potrà essere integrato con
la riforma della disciplina in materia di dirigenza della Regione e
degli altri enti regionali.
La figura del Segretario generale, attualmente non prevista
dalla normativa regionale della Valle d'Aosta in materia di
organizzazione degli uffici del personale, era stata istituita da
ultimo con legge regionale n. 35/1985 e successivamente soppressa
con legge regionale n. 19 del 1992. In coerenza con le discipline
regionali di più recente emanazione, si prevede che il Segretario
generale abbia compiti di impulso, provveda alla definizione delle
strategie per la formulazione dei piani e dei programmi e alla
realizzazione degli obiettivi fissati dagli organi di governo, che
per l'espletamento di tali funzioni operi in diretta collaborazione
con il Presidente, in posizione subordinata e con funzioni di
coordinamento rispetto ai dirigenti di livello più elevato, con
esclusione del Capo di Gabinetto, anch'egli posto alle dirette
dipendenze del Presidente della Regione. Il disegno di legge
definisce per la nuova figura la collocazione funzionale, lo stato
giuridico e le caratteristiche del rapporto di lavoro, i requisiti
e le modalità di conferimento dell'incarico.
Si passa ora ad una sintetica analisi dell'articolato.
L'articolo 1 prevede di inserire il capo aggiuntivo 1bis composto
di un solo articolo nel titolo II della legge regionale n. 45/1995.
Con tale disposizione si provvede all'istituzione della nuova
figura del Segretario generale della Regione, inserito presso la
Presidenza della Regione. Fra i requisiti sono previsti la laurea
almeno quadriennale, l'esperienza professionale come dirigente
regionale apicale di carriera, oppure all'esterno con l'esercizio
per un periodo non inferiore a 5 anni di libere professioni o di
funzioni dirigenziali apicali in altri enti pubblici o privati. Per
quanto riguarda il conferimento dell'incarico, il dettato normativo
che stiamo esaminando stabilisce che si provveda con decreto del
Presidente della Regione. Il rapporto di lavoro è regolato da un
contratto di diritto privato, gli articoli 2 e 3 sono frutto degli
emendamenti al testo originario pervenuto in II Commissione
consiliare. L'articolo 2 va a modificare l'articolo 51 della legge
regionale n. 45/1995, aggiungendo il comma 5bis sul conferimento di
incarichi a personale estraneo all'Amministrazione regionale.
L'articolo 3 comporta invece una modifica alla legge regionale n.
57/1983. L'articolo 4 infine fissa le disposizioni finanziarie.
Presidente - Dichiaro aperta la discussione generale, ricordando
che discutiamo sul nuovo testo predisposto dalla II Commissione e
che sono stati presentati degli emendamenti.
La parola alla Consigliera Squarzino Secondina.
Squarzino (Arc-VA) - Come possiamo definire questo disegno di
legge? Lo definirei una proposta interessante che avrebbe dovuto, e
dovrebbe, essere inserita all'interno della rivisitazione
dell'intera organizzazione della macchina regionale. Il Presidente
era presente in commissione, questo è un parere che avevo già
espresso, quindi su questo ci intendiamo. Ripeto quello che già
dissi in commissione: non siamo, in linea di principio, contrari
all'introduzione di una figura di coordinatore generale, che
coordini tutti gli altri coordinatori dei diversi Assessorati in
modo tale da consentire al Presidente di governare con maggior
efficacia e avendo presenti tutti i problemi della Regione. Abbiamo
difficoltà a capire perché si intende introdurre questa nuova
figura non coerente con l'attuale organizzazione; si tratta di una
figura a sé stante non coerente in particolare con la struttura
organizzativa della dirigenza. Avremmo preferito che tale figura
fosse inserita nel momento della revisione della legge n. 45,
un'operazione che - ricordo - rientra fra le priorità della
maggioranza di governo, fin dal 2003: nel programma di governo che
è stato approvato da tale Consiglio nel 2003 questo era un punto
fermo della volontà del Governo. La revisione della legge pareva
un'operazione imminente. Ogni volta che si cercava di far notare le
criticità della legge n. 45, la risposta era sempre che si stava
lavorando per rivedere l'intera legge. Ricordo che il nostro gruppo
a novembre aveva presentato una proposta di modifica della legge n.
45 relativamente soltanto alla dirigenza, proposta che era stata
giudicata importante: vi erano stati degli assensi da parte
dell'allora Presidente, da parte dei sindacati, dell'Ufficio del
personale, cioè le proposte erano considerate interessanti e
condivisibili, ma ci era stato detto che era necessario intervenire
sull'intera legge e non solo su un segmento. Concordemente il
Governo e tutte le altre forze politiche presenti in questo
Consiglio avevano seguito tale linea e avevano cassato la nostra
proposta, perché la consideravano settoriale, non in grado di dare
una risposta complessiva all'intera questione dell'organizzazione
della macchina amministrativa della Regione. Vi era una logica in
tale ragionamento, anche perché sarebbe stata quella la decima
modifica della legge. Ricordo che la legge n. 45 ha avuto in tutti
questi anni moltissimi interventi: nel 1996, nel 1998, 2 interventi
di modifica nel 1999, 1 nel 2000, 2 nel 2002, 2 nel 2003, per cui
sembrava di voler continuare ad intervenire in modo settoriale
sulla legge senza prenderla in considerazione complessivamente.
Credevamo che questa fosse la logica che era assunta dalla
maggioranza: quella di aspettare ad intervenire nel momento in cui
si aveva il disegno organico complessivo di modifica della legge;
pensavamo che, dovendo intervenire su alcune modifiche della legge
n. 45, il Governo inserisse tali novità all'interno della revisione
della legge n. 45, seguendo la logica annunciata nei confronti
della nostra proposta di legge o almeno pensavamo che, in attesa di
cambiare l'intera legge n. 45, almeno nel momento in cui si
interveniva si coordinasse il nuovo testo con l'attuale
organizzazione. Così non è stato.
Qui dobbiamo renderci conto che si inserisce una figura
totalmente nuova, fuori dall'attuale struttura della dirigenza. Ci
troviamo di fronte a un dirigente che è sopraordinato a tutti gli
altri, è a un livello superiore rispetto alla responsabilità,
rispetto allo stipendio; vogliamo dire che si tratta del quarto
livello della dirigenza, non vogliamo dirlo? Ma, di fatto, lo è.
Abbiamo i dirigenti di primo, secondo e terzo livello e poi vi è
questa figura nuova che è sopraordinata gerarchicamente, quindi ci
troviamo di fronte a una struttura gerarchica di 4 livelli. Avremo
una figura atipica, qualcuno potrebbe chiamarla un "monstrum"
giuridico; è un dirigente della Regione, ma non è nominato dalla
Giunta come ogni dirigente. Abbiamo visto che, rispetto al disegno
di legge licenziato dalla commissione, vi è stato un emendamento
del Presidente della Regione, per cui tale anomalia viene
modificata. Perché la chiamo "anomalia"? Perché questo Segretario
responsabile, a cui devono rispondere tutti gli altri coordinatori,
nell'attuale proposta è un dirigente che avrebbe avuto la fiducia
solo del Presidente, mentre, essendo tutti i coordinatori fiduciari
dei singoli Assessorati, poteva esserci un contrasto fra le
esigenze degli Assessori e le esigenze di questo super
coordinatore. Il fatto che ora la nomina avvenga tramite una
deliberazione di Giunta, per cui vi è una decisione collegiale...
rispetto a questa anomalia si fa un passo avanti.
È un dirigente della Regione, ma la legge dice che è al di fuori
della dotazione organica, quindi è fuori dal numero di dirigenti
previsto dall'organico che è stato deciso dalla legge. Perché
questo? Perché deve essere fuori e non può invece rientrare nel
novero degli altri dirigenti? È un dirigente della Regione anomalo,
perché prende un compenso di molto superiore agli altri
coordinatori, è un compenso che sembra sia equiparabile al compenso
dei direttori generali delle aziende come l'USL o l'ARPA. Perché
questo? Che rapporto vi è fra tale nuova figura dirigenziale e gli
altri dirigenti? Questo è uno dei problemi di fondo, è il problema
di fondo di tale provvedimento e gli stessi sindacati, che sono
stati auditi in commissione, lo stesso sindacato dei dirigenti, la
"DIRVA", hanno evidenziato una serie di problemi, hanno detto anche
loro che questo è un "provvedimento tampone" e che come tale
rischia di creare una conflittualità, perché, si interviene senza
tener conto dell'intera questione. Si cerca di rispondere cioè a un
problema senza tener conto di tutte le ricadute che questa
soluzione può avere rispetto alla soluzione amministrativa. Si
introduce un elemento nuovo, questo Segretario generale, che, dato
che la legge n. 45 è anche estesa a tutti gli enti locali, rischia
di essere richiesto, come già sta avvenendo, da altri comuni. Come
si può rispondere: "alla Regione sì, agli altri comuni no?". In
nome di che cosa? Viene eluso questo "album" unico della dirigenza,
ci si pone fuori dalle regole contrattuali, si introduce un'estrema
discrezionalità non solo nella scelta, ma nel contratto di lavoro,
che è fuori da ogni regola certa e condivisa. Noi quindi avremmo
preferito che tale provvedimento non fosse stato neanche presentato
in Consiglio, ma che in commissione si fosse affrontato questo
problema e si fosse cercato di individuare come risolvere
l'esigenza che la Giunta ha rispetto ai conflitti e alle
problematiche che tale legge introduce.
Per essere propositivi abbiamo cercato di porci la domanda:
preso atto che il Presidente della Regione vuole avere un suo
fiduciario, che coordina tutti gli altri fiduciari della Giunta,
come sarebbe possibile introdurre questa figura all'interno
dell'attuale organizzazione? Il nostro tentativo è stato quello di
rispondere - in parte soltanto, perché l'impostazione ormai è
questa e non può essere stravolta con alcuni emendamenti - a
perplessità e a dubbi formulati dai sindacati confederali e dalla
"DIRVA" in commissione, oltre ai dubbi che noi abbiamo. Tengo a
ricordare che di questa legge i vari responsabili sindacali della
"DIRVA", come degli altri sindacati non hanno avuto contezza
assolutamente...
(interruzione del Presidente della Regione, fuori
microfono)
... in commissione, Signor Presidente, l'audizione è così. Non
sono presente ai suoi incontri, io posso sapere quello che i
soggetti interessati dicono in audizione registrata, quando anche
lei mi porterà i documenti di incontri, le crederò!
Vi è un dubbio profondo: quale rapporto ha questa nuova figura
con gli altri dirigenti? Ecco perché chiediamo nei nostri
emendamenti, che illustrerò via via, che almeno sia nominato dalla
Giunta e non in modo discrezionale dal Presidente della Regione, ma
abbiamo visto che lo stesso Presidente della Regione ha introdotto
tale emendamento; che il suo posto non sia un'aggiunta in più a
quelli della dotazione organica, ma che rientri nel novero del 15%
dei posti previsti in legge - nella legge attuale si prevede che si
possono nominare dirigenti al di là del numero della dotazione
organica per una percentuale non superiore al 15% della dotazione
organica, allora chiediamo che il posto del Segretario generale sia
considerato come uno dei dirigenti che sono calcolati nel 15% della
dirigenza; questo per non aumentare ulteriormente il numero dei
dirigenti e del personale -; poi chiediamo che la sua indennità di
funzione rientri nella contrattazione della dirigenza. I vari
emendamenti saranno da me illustrati in modo dettagliato nel
momento in cui si discuteranno.
Presidente - La parola al Consigliere Rini.
Rini (UV) - Credo che non solo i consiglieri, ma anche chi è
esterno a tale Palazzo in questi ultimi anni si sia reso conto che
per un migliore funzionamento della macchina regionale sia più che
mai urgente dare un nuovo impulso al ruolo della dirigenza e, di
conseguenza, a tutto il complesso sistema regionale. Esiste la
necessità di "fare sistema", ci vuole più lavoro di squadra,
bisogna evitare i "comparti stagni". Succede infatti che alcuni
coordinatori non si incontrino, o addirittura non si conoscano, e
che a volte pensino forse più al loro piccolo "orticello" piuttosto
che al buon funzionamento dell'intera struttura regionale. Bisogna
che vengano fissate delle priorità e degli obiettivi da raggiungere
con delle azioni comuni, con un lavoro di squadra.
Queste carenze e queste necessità sono state evidenziate in modo
inequivocabile anche dai diversi soggetti che abbiamo audito in II
Commissione; tutti hanno ritenuto giusta la reintroduzione della
figura del Segretario generale, considerando che la stessa dovrebbe
poter dare un'uniformità dell'azione regionale, che si tradurrà in
maggiore efficienza ed efficacia. Come è stato ricordato, anche
questa Giunta a luglio, al suo insediamento, si era prefissata di
voler dare un nuovo impulso al ruolo della dirigenza. Prendiamo
atto che alle intenzioni anche in questo caso sono seguiti i
fatti.
Siamo dunque tutti d'accordo e nello stesso tempo concordiamo
sulla necessità di modificare l'intera legge n. 45, modifica
ritenuta indispensabile e richiesta a più riprese da molti
consiglieri, anche dal sottoscritto in quest'aula. Per ora, con
l'approvazione di tale disegno di legge faremo un primo passo, da
subito potremo avere un miglioramento nella funzionalità
dell'amministrazione, una maggiore assunzione di responsabilità da
parte della dirigenza stessa. Avremo una prima piccola
anticipazione della riforma della legge n. 45, riforma che lo
stesso Presidente della Regione intende depositare a questo
Consiglio ad inizio 2006. Riforma che potrà essere fatta in modo
più conveniente anche con l'aiuto dello stesso Segretario generale
che, come già rilevato, avrà compiti di coordinamento rispetto ai
dirigenti di elevato livello ed opererà in diritto collegamento con
il Presidente della Regione.
Tornando al disegno di legge che stiamo esaminando, penso che
l'introduzione del Segretario generale permetterà di lavorare
meglio, i coordinatori avranno un punto di riferimento perché
avranno il loro coordinatore. Vorrei far notare che non si andrà a
creare un nuovo livello della dirigenza, non si andrà a creare un
4° livello come paventato dalla collega Squarzino, ma una sola
figura. Personalmente credo che 3 livelli siano perfino esagerati e
che sarebbe forse auspicabile per le nostre dimensioni la riduzione
a 2. Con questo credo che non sia il caso di effettuare dei
licenziamenti, ma penso che una qualche riflessione la dobbiamo
fare; quando e se la dirigenza funzionerà meglio, vi saranno
maggiori assunzioni di responsabilità da parte di tutti e molti
provvedimenti che attualmente vengono presi impropriamente dalla
Giunta rientreranno nella loro giusta collocazione, "à chacun son
rôle". La Giunta avrà più tempo da dedicare alle deliberazioni e
alle discussioni di temi politici importanti e tutto ciò
nell'interesse dell'intera Regione, in particolare dei nostri
concittadini.
Termino con la speranza che entro il 2006 potremo avere la tanto
auspicata modifica integrale della legge n. 45, come promesso dallo
stesso Presidente della Regione.
Presidente - Se non vi sono altre richieste di intervento,
dichiaro chiusa la discussione generale.
La parola al Presidente della Regione, Caveri.
Caveri (UV) - Devo dire che nelle parole del relatore e del
Presidente Rini ho ritrovato le ragioni della scelta che il Governo
regionale ha fatto in maniera assai trasparente. Anche nel corso
degli incontri con i sindacati confederali svoltisi pochi giorni
dopo l'insediamento della Giunta avevo detto che esisteva questa
volontà di una legge con la quale prevedere la "nascita" della
figura del Segretario generale. Non credo quindi che possa esserci
da parte loro nessun tipo di sorpresa. Peraltro devo dire, come ho
già avuto modo di affermare in commissione, che non vi è dubbio che
sarebbe stato preferibile avere una riforma complessiva della legge
n. 45, ma, visto che tale riforma non è pronta, bisogna rendersi
conto che qualche prima "iniezione" di efficacia e di efficienza
nella macchina amministrativa regionale va fatta. Bisogna quindi
tornare indietro rispetto a una scelta che fu fatta più di 10 anni
fa con l'abolizione della figura del Segretario generale, che era
in verità nell'ordinamento valdostano una figura di Segretario
generale riecheggiante la figura del Segretario generale delle
province. Oggi invece, così come è scritta, in una logica
"by-partisan" (perché la scelta è stata fatta sia da
amministrazioni di Centro-Destra, sia da amministrazioni di
Centro-Sinistra) ovunque è nata questa figura del Segretario
generale delle regioni, prevalentemente con decreto del Presidente
della Regione ma, visto che bisogna ascoltare anche i buoni
consigli della collega Squarzino e anche delle organizzazioni
sindacali - riecheggiano delle posizioni sindacali nello scritto
della Squarzino -, non vi è difficoltà ad accogliere l'emendamento
che prevede che non sia una scelta - che immagino sarebbe stata
considerata eccessivamente "cesaristica" - del Presidente della
Regione, ma che il Presidente della Regione proponga alla Giunta la
figura del Segretario generale.
Perché un coordinatore dei coordinatori è inutile dirlo a questo
Consiglio. Tutti voi sapete che vi è il rischio di uno scollamento.
Vi è la necessità che la macchina amministrativa abbia un punto di
riferimento, come già avveniva in passato, qualcuno che sia
responsabile non politicamente, ma dal punto di vista burocratico,
non del buon andamento politico - quello è in capo al Presidente
della Regione e al Capo di Gabinetto nel rapporto fiduciario - ma
qualcuno che abbia l'intento di promuovere l'uniformità,
l'efficienza e l'efficacia dell'azione amministrativa anche con
formule e modelli innovativi di gestione. Questo sarà il compito
del Segretario generale.
Il Segretario generale ha come prima missione quella di
giungere, entro l'inizio dell'anno prossimo, alla presentazione di
una riforma complessiva della legge n. 45, che sarà oggetto di una
trattativa con le forze sindacali. Questa figura viene interpretata
da una persona come Luigi Malfa, riconosciuta da tutta la struttura
regionale come una persona valida, come un miglioramento di una
figura già nata, perché il Segretario generale esiste già nella
funzione di Coordinatore della Segreteria generale, ma con tale
leggina diamo conto di un "corpus" di compiti che il Segretario
generale saprà interpretare.
Per un'economia nei lavori dico quanto segue: l'emendamento n. 1
della collega Squarzino è rinvenibile solo con una miglior
formulazione tecnica nell'emendamento presentato dal Governo
regionale. L'emendamento n. 2 della collega Squarzino sarebbe
contrario ai contenuti attuali della legge n. 45, che consente di
poter scegliere delle persone che abbiano esperienza professionale
almeno quinquennale, acquisita nell'esercizio di libere professioni
con regolare iscrizione nei relativi albi, quindi sarebbe più
restrittivo dell'attuale legge n. 45. L'emendamento n. 3 si propone
di inserire il Segretario generale nella dotazione organica facendo
rientrare l'incarico nel novero di quelle assoggettate al limite
massimo del 15%, abbiamo detto che questa persona non deve far
parte della dotazione organica della Regione, è una scelta e come
tale la difendo. L'emendamento n. 4 è mal formulato dal punto di
vista tecnico e darebbe luogo a difficoltà di interpretazione,
quindi è da respingere. L'emendamento n. 5 si propone di limitare a
10 anni la durata complessiva di eventuali rinnovi dell'incarico di
Segretario generale. Al posto di 10 potrebbe durare 15 con un
ottimo esito per l'amministrazione, quindi non capisco perché la
fissazione per solo questa figura di 10 anni. L'emendamento n. 6 si
propone di rendere inapplicabile al Segretario il limite prescritto
dall'articolo 17 per i compensi relativi agli incarichi
dirigenziali. La proposta è non accoglibile per le stesse ragioni
per le quali non si può accogliere l'emendamento n. 4.
Si dà atto che dalle ore 16,19 assume la Presidenza il
Presidente Perron.
Président - Nous pouvons passer à la votation, nous nous
exprimons sur le nouveau texte qui a été rédigé par la IIe
Commission.
A l'article 1er il y a l'amendement du Président Caveri, qui
récite:
Emendamento
Al comma 1 dell'articolo 11bis della legge regionale 23
ottobre 1995, n. 45 (Riforma dell'Amministrazione regionale della
Valle d'Aosta e revisione della disciplina del personale), come
inserito dall'articolo 1 del ddl n. 90, le parole: "con decreto del
Presidente della Regione" sono sostituite dalle seguenti: "con
deliberazione della Giunta regionale, su proposta del Presidente
della Regione".
Toujours à l'article 1er il y a les amendements n° 1, n° 2, n°
3, n° 4, n° 5 de l'"Arcobaleno", dont je donne lecture:
Emendamento
Al comma 1 dell'articolo 11bis della l.r. 45/1995, introdotto
dall'articolo 1 del disegno di legge, sostituire l'espressione "con
decreto del Presidente della Regione" con "con delibera della
Giunta regionale".
Emendamento
Al comma 1 dell'articolo 11bis della l.r. 45/1995, introdotto
dall'articolo 1 del disegno di legge, le parole ", ovvero acquisita
nell'esercizio di libere professioni, con regolare iscrizione ai
relativi albi" sono soppresse.
Emendamento
Al comma 2 dell'articolo11 bis della l.r. 45/1995, introdotto
dall'articolo 1 del disegno di legge, sostituire il primo periodo
con: "Il posto di Segretario generale rientra nel novero dei posti
di cui all'articolo 17, comma 7. Il Segretario generale opera alle
dirette dipendenze del Presidente della Regione".
Emendamento
Il comma 5 dell'articolo 11bis della l.r. 45/1995, introdotto
dall'articolo 1 del disegno di legge, è così sostituito:
"5. Il rapporto di lavoro del Segretario generale è a tempo
pieno ed esclusivo ed è regolato da un contratto individuale nel
quale sono definiti la durata del rapporto, i casi di risoluzione
anticipata, le modalità e i criteri di valutazione dell'attività
svolta ed il trattamento economico, integrato da un'indennità
commisurata alle specifiche competenze professionali, definita
all'interno della contrattazione della dirigenza, di cui agli
articoli 15 e 39.".
Emendamento
Al comma 6 dell'articolo 11bis della l.r. 45/1995, introdotto
dall'articolo 1 del disegno di legge, aggiungere alla fine del
primo periodo l'espressione: "per un tempo non superiore a 10
anni".
La parole à la Conseillère Squarzino Secondina.
Squarzino (Arc-VA) - Ritiro il primo emendamento, come avevo
detto implicitamente nella mia relazione, quando avevo riconosciuto
che questa nostra richiesta era presente nell'emendamento
presentato dal Presidente della Regione.
L'emendamento n. 2, proprio perché è una figura particolare che
vuol essere al di fuori di tutto, andando in quella logica poteva
essere utile pensare che per chi va a ricoprire un posto così
importante siano richiesti particolari requisiti. Secondo la legge
che questo Consiglio intende votare sono sufficienti una laurea e 5
anni nell'esercizio di libere professioni con regolare iscrizione
ai relativi albi; quindi un avvocato, un ingegnere, un notaio che
per 5 anni ha esercitato questa professione, può diventare
Segretario generale.
Rispetto al terzo emendamento, capisco che non rispetta la
logica della legge, ma vuole affermare con forza che siamo contrari
al fatto che questa nuova figura non rientra nel numero della
dotazione organica complessiva. Perché dobbiamo aumentare il numero
dei dirigenti attuali? La legge attuale consente al comma 7
dell'articolo 17 che la Regione scelga dall'esterno, non secondo
concorsi, un numero di persone pari al 15% dell'attuale dirigenza:
sono più di 100 i dirigenti, il 15% è un numero notevole. Si
chiedeva che questa nuova figura fosse inserita come numero
all'interno del 15%, primo per non aumentare il numero dei
dirigenti, secondo per dare un segnale chiaro di contenimento della
spesa, perché in questo modo si aumentano i dirigenti senza
cambiare il numero previsto nella dotazione organica. L'emendamento
n. 3 quindi era un tentativo per inserire all'interno della
macchina complessiva della dirigenza anche questo dirigente. Lo so
che il Presidente ha "buon gioco" a dire che l'emendamento n. 4 non
è tecnicamente formulato bene, l'Ufficio legislativo lo ha visto,
ha detto che andava bene, quindi ho il suo avallo. Il problema è
dal punto di vista del contenuto, perché, se era solo dal punto di
vista tecnico, il Presidente prima della chiusura generale poteva
dire: "questo ci va bene, ma possiamo modificarlo". Il Presidente,
per una sua scelta legittima, non ha voluto neanche prendere in
considerazione il fatto che il trattamento economico sia integrato
- come dice l'emendamento - da un'indennità commisurata alle
specifiche competenze professionali, quindi si ritiene che sia
importante, visto che è una professione ad alto livello, consentire
un'indennità particolare, ma si dice che quest'ultima va definita
all'interno della contrattazione della dirigenza. Per quale motivo
tale figura non entra nella contrattazione più generale? Certo che
è una scelta politica, ma è una scelta non rispettosa dell'attuale
dirigenza e lascia estrema discrezionalità anche nel momento in cui
si decide l'entità del trattamento economico. Questo il Consiglio
oggi vota... vi è l'accordo, va bene, ma non si dica più che
attraverso tale figura si vuole rendere più efficiente la
dirigenza! Posso capire la battuta con cui è stato liquidato
l'emendamento n. 5, cioè "a noi interessa che possa durare molto
tempo", è una scelta. Potrei anche ritirare questo emendamento se
il Presidente accettasse gli altri, perché non è una cosa
importante, sono gli altri più importanti. L'emendamento n. 6 non è
importante, è collegato con gli altri e decade nel momento in cui
l'aula non accetterà i precedenti emendamenti.
Président - Je soumets au vote l'amendement présenté par le
Président Caveri:
Conseillers présents: 30
Votants: 27
Pour: 27
Abstentions: 3 (Frassy, Lattanzi, Tibaldi)
Le Conseil approuve.
Président - L'amendement n° 1 de l'"Arcobaleno" est retiré.
Je soumets au vote l'amendement n° 2 présenté par
l'"Arcobaleno":
Conseillers présents: 31
Votants: 16
Pour: 3
Contre: 13
Abstentions: 15 (Borre, Charles Teresa, Comé, Fosson, Frassy,
Isabellon, La Torre, Lanièce, Lattanzi, Maquignaz, Marguerettaz,
Perrin, Salzone, Tibaldi, Viérin Marco)
Le Conseil n'approuve pas.
Président - Je soumets au vote l'amendement n° 3 présenté par
l'"Arcobaleno":
Conseillers présents: 31
Votants: 16
Pour: 3
Contre: 13
Abstentions: 15 (Borre, Charles Teresa, Comé, Fosson, Frassy,
Isabellon, La Torre, Lanièce, Lattanzi, Maquignaz, Marguerettaz,
Perrin, Salzone, Tibaldi, Viérin Marco)
Le Conseil n'approuve pas.
Président - Je soumets au vote l'amendement n° 4 présenté par
l'"Arcobaleno":
Conseillers présents: 31
Votants: 16
Pour: 3
Contre: 13
Abstentions: 15 (Borre, Charles Teresa, Comé, Fosson, Frassy,
Isabellon, La Torre, Lanièce, Lattanzi, Maquignaz, Marguerettaz,
Perrin, Salzone, Tibaldi, Viérin Marco)
Le Conseil n'approuve pas.
Président - Je soumets au vote l'amendement n° 5 présenté par
l'"Arcobaleno":
Conseillers présents: 31
Votants: 16
Pour: 3
Contre: 13
Abstentions: 15 (Borre, Charles Teresa, Comé, Fosson, Frassy,
Isabellon, La Torre, Lanièce, Lattanzi, Maquignaz, Marguerettaz,
Perrin, Salzone, Tibaldi, Viérin Marco)
Le Conseil n'approuve pas.
Président - Je soumets au vote l'article 1er dans le texte ainsi
amendé:
CAPO Ibis
SEGRETARIO GENERALE DELLA REGIONE
Articolo 11bis
(Nomina, funzioni e rapporto di lavoro del Segretario
generale della Regione)
1. Presso la Presidenza della Regione, è istituito il
Segretario generale della Regione, di seguito denominato Segretario
generale. L'incarico di Segretario generale è conferito con
deliberazione della Giunta regionale, su proposta del Presidente
della Regione, all'inizio della legislatura e ad ogni successiva
vacanza di incarico, ad un dirigente appartenente alla qualifica
unica dirigenziale, in possesso di laurea conseguita in corso di
durata almeno quadriennale o laurea specialistica e con
un'anzianità di almeno cinque anni nella predetta qualifica con
incarico di primo livello. L'incarico di Segretario generale può
essere conferito anche a soggetti esterni all'Amministrazione
regionale, in possesso di laurea conseguita in corso di durata
almeno quadriennale o laurea specialistica e con un'esperienza
professionale, almeno quinquennale, maturata in qualifiche
dirigenziali apicali presso amministrazioni pubbliche, enti,
pubblici o privati, aziende, pubbliche o private, ovvero acquisita
nell'esercizio di libere professioni, con regolare iscrizione ai
relativi albi.
2. Il Segretario generale è collocato al di fuori della
dotazione organica e opera alle dirette dipendenze del Presidente
della Regione. Spetta, in particolare, al Segretario
generale:
a) attivare il processo di definizione delle strategie
regionali e sovrintendere alla realizzazione degli obiettivi
definiti dagli organi di direzione politica, fungendo, allo scopo,
da raccordo tra il Presidente della Regione e i dirigenti regionali
di primo livello e fornendo a questi ultimi indirizzi e direttive
relativamente alle modalità di esercizio delle funzioni di
coordinamento di cui all'articolo 12, comma 4, lettera a);
b) introdurre formule e processi gestionali diretti a
conseguire più elevati livelli di efficienza e di efficacia e ad
assicurare uniformità e omogeneità all'azione
amministrativa.
3. Per lo svolgimento delle funzioni di cui al comma 2, il
Segretario generale è posto in posizione sovraordinata rispetto ai
dirigenti regionali di primo livello e si avvale, per il loro
tramite, delle strutture da essi coordinate. La sovraordinazione
non si estende al Capo gabinetto e alle strutture dallo stesso
dipendenti.
4. In caso di assenza o impedimento, il Segretario generale è
sostituito da un dirigente regionale di primo livello, individuato
con l'atto di conferimento dell'incarico.
5. Il rapporto di lavoro del Segretario generale è a tempo
pieno ed esclusivo ed è regolato da un contratto di lavoro di
diritto privato nel quale sono definiti la durata del rapporto, i
casi di risoluzione anticipata, le modalità e i criteri di
valutazione dell'attività svolta ed il trattamento economico,
determinato dalla Giunta regionale con riferimento a parametri
relativi alle figure apicali della dirigenza pubblica e ai valori
medi di mercato per figure dirigenziali equivalenti, avuto
riguardo, in particolare, a quelle operanti nell'ambito del
territorio regionale.
6. L'incarico di Segretario generale è in ogni caso correlato
alla durata in carica del Presidente della Regione ed è
rinnovabile. Il Segretario generale in carica alla data di scadenza
dell'incarico continua ad esercitare le sue funzioni sino al
successivo conferimento.
7. Il conferimento dell'incarico di Segretario generale ad un
dirigente regionale della qualifica unica dirigenziale determina il
collocamento in aspettativa senza assegni per l'intera durata
dell'incarico; il servizio così prestato è utile ai fini del
trattamento di quiescenza e di previdenza e dell'anzianità di
servizio. Alla cessazione dell'incarico, salvo che si tratti di
scadenza naturale, il dirigente è riassunto nella posizione
giuridica ed economica in godimento prima del conferimento
dell'incarico. Il posto reso disponibile dal dirigente nominato
Segretario generale è ricoperto, a tempo determinato, mediante il
conferimento di altro incarico dirigenziale ai sensi degli articoli
17 e 18.
Conseillers présents: 30
Votants: 23
Pour: 20
Contre: 3
Abstentions: 7 (Comé, Curtaz, La Torre, Lanièce, Riccarand,
Salzone, Viérin Marco)
Le Conseil approuve.
Président - L'amendement n° 6 de l'"Arcobaleno" est retiré, j'en
donne lecture:
Emendamento
Dopo l'articolo 1 è inserito il seguente:
"Articolo 1bis
(Modificazione all'articolo 17 della l.r. 45/1995)
1. Al comma 6 dell'articolo 17 della l.r. 45/1995 sono
aggiunte, in fine, le seguenti parole:
"fatto salvo quanto previsto all'articolo 11bis, comma 5, per
il Segretario generale"."
Je soumets au vote l'article 2:
Conseillers présents: 31
Votants: 26
Pour: 20
Contre: 6
Abstentions: 5 (Comé, La Torre, Lanièce, Salzone, Viérin
Marco)
Le Conseil approuve.
Président - Je soumets au vote l'article 3:
Conseillers présents: 31
Votants: 26
Pour: 20
Contre: 6
Abstentions: 5 (Comé, La Torre, Lanièce, Salzone, Viérin
Marco)
Le Conseil approuve.
Président - Je soumets au vote l'article 4:
Conseillers présents: 31
Votants: 26
Pour: 20
Contre: 6
Abstentions: 5 (Comé, La Torre, Lanièce, Salzone, Viérin
Marco)
Le Conseil approuve.
Président - Il y a l'"amendement Caveri" qui introduit l'article
5 concernant la déclaration d'urgence, je donne lecture:
Emendamento
Dopo l'articolo 4 è inserito il seguente:
"Articolo 5
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.".
Je soumets au vote l'article 5:
Conseillers présents: 31
Votants: 26
Pour: 20
Contre: 6
Abstentions: 5 (Comé, La Torre, Lanièce, Salzone, Viérin
Marco)
Le Conseil approuve.
Président - La parole au Conseiller Frassy, pour déclaration de
vote.
Frassy (CdL) - Confermiamo il nostro giudizio negativo su questo
provvedimento legislativo per un insieme di ragionamenti che
cercherò di esporre brevemente. Il ragionamento principale poggia
sull'esigenza di una riforma organica della legge n. 45, un impegno
che era già maturato alla fine della scorsa legislatura, un impegno
che a metà di questa nuova legislatura stenta a "prendere corpo" e,
nonostante sia stato istituito un gruppo di lavoro per la riforma
di tale legge, ad oggi non abbiamo visto grosse idee di riforma di
quel provvedimento. Non possiamo dimenticare che la legge n.
45/1995 è stato uno dei "ventri molli" che hanno consentito alla
macchina regionale di produrre quello che è noto come l'"affaire
Maccari"; di conseguenza, vi erano stati una serie di
approfondimenti sia in sede di Commissione di inchiesta consiliare,
sia in sede di Commissione dei 3 saggi, che avevano portato tutto
il Consiglio in maniera unanime a condividere l'esigenza di una
celere revisione di questa norma. Una norma importante, perché
attraverso la legge n. 45 si gestiscono i procedimenti
amministrativi, si concretizza in maniera più o meno soddisfacente
e in tempistiche più o meno celeri la volontà politica.
Paradossalmente l'interesse a portare a compimento una riforma
della legge n. 45 dovrebbe essere un interesse "in primis"
dell'Esecutivo, invece qui spesso la pressione su tale legge
proviene dai banchi della minoranza. Il Presidente Caveri è geniale
per certi versi, perché, a fronte dell'"impasse" della legge n. 45,
si è preoccupato di fare il Presidente e si è reso conto che, per
fare il Presidente in questa situazione, bisogna avere una "marcia
in più": la "marcia in più" la deve ovviamente trovare nella
rispondenza che ha sull'apparato. Allora caro Rini, mi dispiace, ma
forse il tuo ragionamento alla fine pecca di congruenza, perché,
quando dici che 3 livelli sono troppi, non ti accorgi che viene
introdotto il 4° livello, perché il Presidente Caveri ha detto:
"attenzione, non è una novità quella che andiamo ad introdurre,
perché la Segreteria generale ha già un suo coordinatore", ed è
vero, ma il Coordinatore della Segreteria generale tanto che i vari
dipartimenti hanno i loro coordinatori; di conseguenza, questo
coordinatore è uno dei 13 coordinatori che sono sparpagliati
nell'Amministrazione regionale. Come dovrebbero concretizzarsi i
procedimenti amministrativi? Con un impulso politico. Ogni
Assessore dovrebbe avere uno o due coordinatori ai quali
trasmettere l'impulso politico; l'impulso politico viene tradotto
in pratica amministrativa dai coordinatori a cascata sui dirigenti
del 2° e 3° livello fino a concretizzare l'idea politica. Abbiamo
riscontrato come nel passato vi fosse un problema di come far
ingranare questo meccanismo, perché componenti di Giunta avevano
evidenziato come i coordinatori poi non avessero dei poteri
particolari per poter incidere sull'azione dei dirigenti di 2° e 3°
livello. Il Presidente Caveri con un colpo geniale inventa la
"punta della piramide" e forse senza che i suoi colleghi di Giunta
se ne accorgano commissaria l'azione amministrativa della Giunta.
Se fino a ieri l'Assessore Isabellon aveva come diretto
interlocutore il suo Coordinatore e così l'Assessore Charles, da
domani i loro Coordinatori devono rispondere a un livello superiore
che gli sfugge di controllo: il Segretario generale. Questo dice la
legge per come è stata scritta e vado a leggere, all'articolo 11bis
che andate a modificare della legge n. 45, nel comma 2, lettera a),
dite:
"attivare il processo di definizione delle strategie
regionali..."
, ora le strategie regionali non sono i tatticismi
per conseguire gli obiettivi strategici, ma è il delinearsi della
linea politica; perciò da come è scritta questa norma... mi spiace
che il collega Rini, che ha avuto una felice intuizione, non abbia
capito che tale norma smentisce la sua felice intuizione: 3 livelli
sono troppi, ne istituiamo un quarto. Ma attenzione, è un 4°
livello politico, perché la "cinghia di trasmissione" di questo 4°
livello è il Presidente della Regione e questo 4° livello
direttamente può incidere sull'attività degli altri coordinatori. A
questo punto forse chiamarli "coordinatori" non rende più l'idea
rispetto a quello che andranno a fare in futuro. Rifiutiamo un
modello del genere, intanto perché fa venir meno il concetto di
collegialità dell'azione politica, ma anche dell'azione
amministrativa, che dovrebbe essere coordinata da quella Conferenza
dei coordinatori. Prendiamo atto che il Presidente Caveri ha
"spinto l'acceleratore" sull'esigenza di andare a gestire anche i
settori che ha dato in delega politica, ma senza perdere la
possibilità di incidere, al di là della collegialità della Giunta,
con un super funzionario, che è il Segretario generale. Riteniamo
che questo meccanismo non sia utile alla problematica della
dirigenza regionale, di conseguenza ribadiamo il nostro voto
negativo sul provvedimento.
Président - La parole au Conseiller Comé.
Comé (SA) - Anche noi per ribadire il nostro voto di astensione,
che nasce da una condivisione per quanto riguarda la reintroduzione
di questa figura di Segretario generale; una figura che darà
sicuramente un'azione governativa più efficace e più efficiente, ma
con tale provvedimento viene reintrodotta, come ha detto il
Presidente Caveri, una figura che era stata soppressa nel 1992.
Nella relazione allegata alla legge si dice:
"la legge del 1992,
nel sopprimere la figura di Segretario generale, ha stabilito che
le funzioni ad essa attribuite fossero assegnate ai dirigenti
competenti per materia"
. Oggi facciamo un passo indietro,
ridiamo tali funzioni al Segretario generale ed affermiamo che
tutti gli altri dirigenti vengono spogliati di alcune funzioni. Noi
avremmo apprezzato questa nuova figura, ma in una revisione globale
della legge n. 45, dove venivano date le nuove funzioni ai livelli
dirigenziali sottostanti a tale nuova figura. Per queste
motivazioni manteniamo il voto di astensione.
Président - La parole au Conseiller Salzone.
Salzone (FA) - Anche noi per dichiarare il nostro voto di
astensione su questo disegno di legge per un motivo molto semplice.
Il principio dell'istituzione del Segretario generale è
assolutamente condivisibile, è una figura necessaria, ma siamo
certi che, rispetto a tale disegno di legge, si poteva fare molto
meglio. Il motivo è semplice, dicevo, perché è legato alla riforma
complessiva della legge n. 45; peraltro, fin dall'inizio della
legislatura abbiamo detto, come tutti, che la riforma della legge
n. 45 è fondamentale per risolvere problemi come questo... quindi
fare delle leggi che siano coordinate rispetto al sistema. Nello
specifico non siamo nella II Commissione, quindi avremmo voluto
fare delle domande che magari sono anche state fatte, ma questa
figura ci pare una figura più filosofica che tecnica, nel senso che
nella realtà non si intravede una struttura vera del Segretario
generale, non si capisce se ha una rilevanza esterna e quali
responsabilità. Scendendo nel tecnico, alcuni requisiti della
nomina dei soggetti esterni non ci paiono accettabili, l'esperienza
dei 5 anni acquisita nell'esercizio della libera professione non
può essere paragonata ai 5 anni svolti da un coordinatore generale.
Tecnicamente poi, se dovesse essere sostituito, chi lo
sostituirebbe? Cioè chi lo sostituirebbe dovrebbe essere messo in
aspettativa o una cosa del genere. Mi rendo conto che queste sono
domande da commissione. Quello che ci premeva far capire è che,
rispetto al discorso della riforma della legge n. 45, non è stato
fatto molto, siamo a metà legislatura e siamo ancora a discutere di
queste cose, quindi per quanto detto riteniamo di doverci astenere
sulla legge.
Président - La parole au Conseiller Fiou.
Fiou (GV-DS-PSE) - Per la figura del Segretario generale non
vedo grandi controindicazioni. La Regione è composta da due corpi:
un corpo politico-amministrativo, che ha dei responsabili di
settore - gli Assessori -; dall'altra parte un corpo procedurale,
cioè responsabile delle procedure, che ha dei coordinatori. Il
corpo politico ha a capo degli Assessori e un Presidente della
Regione, dall'altra parte a capo dei coordinatori... non disturba
la figura, che non chiamerei tanto Segretario generale, per non
fare delle confusioni... preferirei chiamarlo Direttore generale o
qualcosa del genere, perché il compito è un po' questo; quindi non
vedo grandi preoccupazioni nell'individuare tale figura. Il
problema probabilmente meritava un approccio diverso, perché il
ruolo di tale figura doveva dipendere da un ragionamento
complessivo nell'organizzazione della macchina amministrativa, che
non è ancora stato fatto, o perlomeno non è completato. Per mettere
in moto questo impegno vi è bisogno di qualche punto di
riferimento, così come vi è bisogno di un riferimento responsabile
di tutta la questione procedurale, quindi non mi scandalizzo che vi
sia tale rovesciamento nell'affrontare tutta la questione. Dobbiamo
prendere atto però che la questione vera è un po' l'individuare la
nuova filosofia dell'organizzazione, se vogliamo mettere in
discussione la legge n. 45, che a suo tempo è stata pensata in un
momento di grande svolta delle organizzazioni della pubblica
amministrazione in senso generale, con la distinzione fra corpo
procedurale e corpo amministrativo, con la scissione delle
responsabilità. Sento ogni tanto dire che si deve ripristinare la
gerarchia delle figure, ho sempre qualche titubanza nel sentire
questo, perché "gerarchia" può far pensare al ripristino di
un'organizzazione gerarchica. Penso che non sia questa
l'intenzione, ma lo dico perché, se andiamo ad aprire la
discussione sull'organizzazione, per facilità di ragionamento non
si vada a "ripescare" le vecchie strutture che non hanno
funzionato, ma si rifletta criticamente sull'organizzazione che è
stata sperimentata e che ha avuto sì dei momenti di crisi, che
perciò richiede di verificare dove sono i "nodi" del non
funzionamento, evitando di riproporre cose vecchie. Le cose che non
hanno funzionato sono i controlli, vi è stata carenza di un ufficio
organizzazione, cioè di una struttura che segua l'innovazione
necessaria all'interno dell'amministrazione giorno per giorno:
questa non può essere sostituita dal Direttore generale. Penso al
manuale delle procedure, cioè pensare non solo al controllo di
quello che fanno i vari funzionari, ma anche ai supporti che devono
essere dati ai funzionari tipo i manuali delle procedure, che è un
discorso che andrebbe ripreso e approfondito. Ripeto: quello del
Segretario generale mi pare una soluzione temporanea, un "tampone"
che si va a mettere per avviare un discorso, in questo senso
ritengo che debba andare avanti proprio per fare quello che non è
stato fatto finora.
Rispetto ad alcune note sul tipo di incarico che viene dato, amo
vedere questa figura come incarico veramente fiduciario, che ha
scadenze quasi naturali che non vi è bisogno di mettere in legge,
perché, quando entra in funzione una Giunta, secondo me deve
scegliersi il Direttore generale, perché è il suo collegamento
fiduciario con la struttura. Andare a mettere dei vincoli di 10
anni o 15 anni quindi lo ritengo inutile e addirittura pericoloso,
laddove questo Direttore generale "funzionasse" perché lo devo
mettere da parte perché sono scaduti i 10 anni o cose del genere?
Così come, proprio per questi meccanismi, è meglio che stia fuori
dalla struttura, perché ha una maggiore elasticità di incarico e
nello stesso tempo di allontanamento, perché è un incarico legato
ai "tempi" e alla fiducia della Giunta.
Président - La parole au Conseiller Lattanzi.
Lattanzi (CdL) - Sono stato stimolato ad intervenire
dall'intervento dell'ex Presidente della Commissione di inchiesta,
Fiou; Giulio, mi permetterai di ricordarti alcuni passaggi. Siccome
è stato "elemento" di quasi tutti gli interventi sostenere la
necessità della legge n. 45... la ristrutturazione e la riforma di
tale provvedimento e il Presidente della Regione ha giustificato
per l'assenza della legge n. 45 la necessità di questa nomina, al
di là dei contenuti sulla funzione che il mio collega ha già
espresso da parte del nostro gruppo, vorrei ricordare soprattutto
ai due esponenti della maggioranza, Rini e Fiou, che hanno tentato
molto blandamente di sostenere tale provvedimento, che già
nell'ottobre del 2002 l'allora Presidente Viérin, in piena "bufera"
ritiri di calcio, disse che aveva accettato una risoluzione di
questo Consiglio nella quale si prendeva l'impegno la maggioranza
di cui voi fate parte di andare a riformare la legge n. 45. Da
allora si sono succeduti come Presidenti di Regione i Consiglieri
Viérin, Louvin, Perrin e nella commissione non più tardi di qualche
giorno fa il Presidente attuale, Caveri, ha annunciato che nei
"cassetti" non ha trovato bozze di riforma della legge n. 45.
Allora non prendiamoci in giro, abbiate almeno l'onestà
intellettuale di dirci: questo provvedimento lo dobbiamo assumere,
perché vi è la volontà della Presidenza della Regione, vi è un
interesse di gestione, fiduciario, che noi contestiamo, ma non
venite a farci la storiella che nel 2006 auspichiamo che arrivi la
legge n. 45, perché non vi è stata la volontà politica di
affrontare tale legge! Un atto di verità almeno, soprattutto da chi
in maggioranza ancora si alza a sostenere l'insostenibile!
Président - Je soumets au vote la loi dans son ensemble:
Conseillers présents: 33
Votants: 27
Pour: 21
Contre: 6
Abstentions: 6 (Comé, La Torre, Lanièce, Salzone, Stacchetti,
Viérin Marco)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK