Consiglio Regionale della Valle d'Aosta - Oggetto del Consiglio n. 122 del 29 maggio 1972 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 122 del 29 maggio 1972 - Resoconto
OGGETTO N. 122/72 - Acquisto di beni immobili, siti in Arnaz,
dalla Società Compagnia Generale Dolciaria - S.p.A., con sede in
detto Comune. Delega alla Giunta.
Chantel
(P.S.I.)
- Questa è una proposta analoga a
quella precedente e qui anche ci sono 63.420 metri di terreno e
sono state riservate al 50% le attrezzature degli uffici e in più
sono stati inseriti anche tre piccoli appartamentini posti su piano
rialzato del condominio Miramonti, sito in Comune di Arnaz...
Statale 26. I macchinari dalla compravendita sono esclusi, sono
esclusi invece quelli usati per la produzione dolciaria con
relative attrezzature, eccezione della centrale termica, della
centrale elettrica comprese nella vendita i residuati di magazzini,
la restante quota parte al 50% dell'arredamento degli uffici, cioè
degli arredamenti degli uffici metà lo lasciano e metà lo portano
via. Qui, c'è da premettere che esiste tra la Società Generale
Dolciaria e l'Istituto Immobiliario Italiano, un mutuo diciamo così
che in parte è stato estinto perché era di mezzo miliardo a
interesse agevolato e in parte è ancora da pagare. Qui, non si sa
ancora se eventualmente l'IMI accetterà di passare il mutuo alla
Regione e non ne conosciamo ancora gli estremi per poter vagliare
se è convenienza nostra accettare anche il mutuo o rifiutarlo nella
compravendita, questo non è compreso, è poi libertà della Giunta se
la cosa dal lato diciamo così finanziario è economicamente utile,
allora si può accettare il passaggio del mutuo IMI qualora si
riesca a ottenere e speriamo di poter ottenere se questo ci
conviene o altrimenti pagando i 400 milioni non siamo estranei
anche al mutuo IMI che ricadrebbe naturalmente sulla Compagnia
Generale Dolciaria, queste le condizioni che si sono ottenute nelle
trattative, questi sono i dati che avete avuto attraverso la
comunicazione dell'oggetto n. 6 e io non ho altro da dire.
Fosson (U.V.)
- Io credo di aver letto bene e, quindi,
anche da quanto è stato detto adesso dall'Assessore Chantel, la
questione dei mutui eventualmente sarebbero in deduzione, la quota
parte ancora da pagare, da estinguere del mutuo, sarebbero in
deduzione ai 400 milioni, quindi l'esborso da parte
dell'Amministrazione regionale è di 400 milioni, o in contanti 400
milioni senza nessun mutuo oppure 40 milioni meno la parte di
assunzione di mutui. Scusate se ho voluto precisare ancora a me
stesso questo e precisarlo in Consiglio perché c'era qualcuno che
aveva delle perplessità su questo punto nel senso che lo aveva
interpretato in modo diverso, io credevo di averlo interpretato in
questo senso e mi sembra che è nella maniera esatta, quindi
chiarito questo punto le questioni, le considerazioni generali che
ho già fatte prima, le ho già fatte prima per l'altro argomento,
noi abbiamo espresso un parere di massima favorevole l'altra volta
per questo complesso e la raccomandazione eventualmente che
potremmo fare è solo quella di essere molto oculati quando si dovrà
vedere quali Ditte eventualmente potranno essere immesse a svolgere
una certa attività su questi complessi di non trovarsi a quelle
sorprese e questo bisognerà fare una valutazione molto attenta,
perché non ci ritroviamo dopo un certo periodo anche se qui sarà
proprietà nostra e, quindi, la metteremo a disposizione ma sarebbe
sempre poco simpatico e non solo poco simpatico ma poco redditizio
se noi dovessimo trovare una Ditta che fa mille promesse e poi
all'atto pratico non è idonea a svolgere una certa attività che noi
ci ripromettiamo e quindi ci ritroveremmo a distanza, a breve
distanza di tempo, di nuovo con lo stesso problema anche se noi
avremmo, abbiamo messo a disposizione lo stabilimento. Quindi,
questa è una raccomandazione che penso sia da tener presente anche
da parte della Giunta e deve essere tenuta presente da parte del
Consiglio, quindi anche se è necessario di spendere un certo
periodo di tempo di più per trovare la Ditta adatta, è meglio
quello che non avventurarci verso qualcuno che potrebbe darci poi
dei dispiaceri a breve scadenza.
Andrione (U.V.)
- Le considerazioni che sono state fatte
prima da Fosson e da Pedrini, e semplicemente a scanso di equivoci,
bisognerebbe precisare chiaramente che la Regione non fa queste
operazioni, un'operazione di assunzione in proprio di imprese
industriali, non si crea l'IRI della Valle d'Aosta, perché da voci
incontrollate, ma che credo siano pervenute anche alla Giunta in
Bassa Valle si dice: "Adesso la Regione diventa proprietaria e
quindi la Regione aprirà la fabbrica", quindi sarebbe necessario
spiegare bene che per un certo tipo di politica in questi casi
possiamo essere d'accordo di comprare questi stabilimenti
industriali, ma che non si tratta assolutamente di una gestione in
proprio da parte della Regione, bensì di un tentativo di uscire
dalla crisi industriale attraverso i normali strumenti che ci sono
sul mercato, per cui se domani, fatta l'ipotesi più nera, domani
durante un certo periodo di tempo anche abbastanza lungo, questi
capannoni dovessero rimanere vuoti, la Regione si accollerà le
spese della loro manutenzione, ma non farà mai in proprio il
fabbricante di cioccolatini o di carburo o di altre cose di questo
genere, ecc.
Bordon (D.C.)
- ... queste perplessità, l'ho detto prima
parlando di Champdepraz, mi sembrava che la situazione fosse ancora
diversa, naturalmente ripeto visto l'impostazione che viene data e
questa tranquillità assoluta che abbiamo sentito esporre ancora
adesso dalla Giunta, queste perplessità spariscono e, quindi, noi
siamo favorevoli. Naturalmente, chiedevo proprio questo se forse
nel momento in cui ero fuori, avevate già detto ma non mi risulta
quali trattative ci possono essere, quali prospettive ci sono, cioè
c'è già la possibilità di avere sotto mano qualche Ditta che venga
su e che ci dica a un certo momento mi date questi capannoni per...
e questi macchinari, tra parentesi poi c'è il 50% ancora dei
macchinari ancora da acquistare se non sbaglio qui dentro, perché
si parlava del 50%, passano tutti insieme? Io avevo capito... La
SIRCA-DAVIT naturalmente. Allora il problema era solo questo. A un
certo momento arriva una Società, viene a chiederci questo
capannone, questi capannoni, questo insieme di attrezzature ecc.
per poter andare avanti e la Regione che cosa intende fare? Si farà
pagare un affitto simbolico o che cosa vuol fare? Arrivati a un
certo momento ha già delle trattative con alcune Società oppure no,
perché non vorrei che anche dopo aver comperato tutto questo si
continuassero a creare delle illusioni a questi lavoratori della
Bassa Valle che da ormai due anni hanno, sono vissuti solo di
illusioni, perché tutti i momenti sembrava che il problema fosse
risolto e, invece, non è risolto per niente. Quindi, sarei stato
più tranquillo se avessi saputo che c'erano già delle Società o
qualcuno che aveva richiesto questo, perché io ritengo che se
domani dovessero essere adibiti questi capannoni ad altre attività,
non so se saranno adatti, perché io non sono un tecnico in materia,
quindi non credo che uno stabilimento che va bene per esempio per
una fabbrica di cioccolato, possa andare bene per un'altra
attività, però, questo lo vedremo in seguito.
Quindi, io vorrei alcune parole di tranquillità da parte del
Presidente della Giunta ma non per me, perché rimanendo agli atti
si assuma ognuno le proprie responsabilità e, in particolare, i
lavoratori del fondo Valle sappiano a che punto si trovano.
Montesano (P.S.D.I.)
- Prima di dare la parola al
Presidente della Giunta c'è qualche altro che vuole intervenire?
Consigliere Manganone.
Manganone (D.C.)
- Devo fare rilevare due cosette: qui
dice che la proprietà va dalla statale fino alla ferrovia
Torino-Aosta il che non è vero affatto, la proprietà va dalla
statale fino all'autostrada, perché l'autostrada è al di qua della
ferrovia. Sarebbe stato più opportuno che tutti i Consiglieri
avessero almeno avuto le piantine, la pianta come si è fatto per
l'ASPA, che noi potevamo vedere qual era la consistenza effettiva
dei terreni perché io la conosco in parte, ma può darsi che dal '62
in poi sia cambiata questa consistenza.
Mi risulta anche che c'era una concessione per un raccordo
ferroviario. Vorrei chiedere se esiste ancora questa concessione
per il raccordo ferroviario? Quindi sarebbe stato opportuno che
questo allegato fosse stato completato con delle planimetrie e con
altre notizie, perché spendiamo 400 milioni con una delibera di una
paginetta.
Caveri (U.V.)
- Ma, ho l'impressione che questa strada
che si è imboccata, sia la strada sbagliata, che ci rivelerà delle
tristi e amare sorprese. Si sono commessi dei gravissimi errori
probabilmente da parte di tutti, nel passato in materia di
industrializzazione, noi avevamo fatto delle riserve nel passato,
quando le abbiamo fatte non siamo stati creduti, siamo stati
accusati di essere contrari all'industrializzazione della Valle
d'Aosta, noi eravamo semplicemente contrari alla politica
grossolana e sbagliata che si stava facendo e oggi si sta
peggiorando ancora. Questa politica industriale ha una importante
componente, finora mi pare che nessuno l'ha detto, demagogica ed
elettoralistica, non è così che si affrontano seriamente i problemi
industriali.
Tutti penso che ricordano quello che abbiamo detto noi
dell'Union Valdôtaine e quello che personalmente ho detto a
proposito della FERA, io avevo assunto informazioni private per
conto mio, perché so che ormai le informazioni delle banche non
hanno più nessun valore perché le banche danno sempre ottime
informazioni di tutti anche quando è il caso di dare cattive
informazioni, avevo assunto informazioni mie private e le
informazioni erano state disastrose sugli amministratori della
nuova FERA e infatti, e oggi vediamo che i fatti  mi hanno
dato ragione, perché abbiamo letto sui giornali che questi Signori
hanno dovuto tutti sedersi sul banco degli imputati come
bancarottieri e, quando io dicevo queste cose e parlavo in
Consiglio dei pericoli, tutti  magari no, ma buona parte, come
diceva Napoleone, ora oggi si aggrava ancora con queste proposte e
si fa una politica se è possibile ancora più sbagliata.
Quindi, cosa succederà? Che verranno adescati, attirati dal
fitto simbolico di questi terreni che la Valle paga profumatamente,
verranno tutti i bru-bru del Piemonte, della Lombardia e dintorni,
l'Amministrazione regionale con qualsiasi Giunta e con qualsiasi
Presidente non ha la possibilità di valutare quali sono le qualità,
qual è la portata, qual è il peso specifico di una Società o di
un'Azienda, si affitterà al primo pagella che arriverà, cioè al
solito bru-bru con i quali, uno dei tanti bru-bru con i quali
abbiamo avuto a che fare, e poi avremo probabilmente un nuovo
fallimento e ci rimetteremmo fior di soldi e fior di quattrini. Per
cui, per me la superficialità del Dr. Chantel nell'esporre questo
problema è di una superficialità che ha qualche cosa di pazzesco
perché non si può con una superficialità così infantile esporre un
problema del genere che dovrebbe far tremare le vene e i polsi agli
amministratori regionali, ma gli amministratori regionali loro
pensano soltanto ad aumentare i voti ad Arnaz o le preferenze per
Tizio e Caio, perché poi si possa dire "Ah, lu l'è bravo", non è
così che si affrontano i problemi dell'industrializzazione della
Valle d'Aosta. Io faccio una raccomandazione alla Giunta ed è
questa: io ritengo, siccome qua dentro siamo chiari, siamo sinceri,
dobbiamo essere modesti e umili, dobbiamo riconoscere che qualcuno,
non c'è nessuno che si intenda di organizzazione industriale e di
industrie, non c'è nessuno qua dentro in questa sala a cominciare
da me e, allora, è necessario che la Giunta interpelli dei
consulenti in questa materia ad alto livello ma non i soliti
consulenti che servono solo per pagare degli onorari, a proposito
vedo che qui non c'è, a proposito di onorari, io avevo chiesto
all'Assessore Milanesio che è assente come al solito, perché
l'Assessore Milanesio lui non si degna di partecipare ai lavori del
Consiglio, sono molto più importanti i lavori di corridoio, quelli
sono molto più importanti. Comunque, io avevo chiesto dei dati
sugli onorari dei professionisti che si sono occupati dell'ALPILA,
ho avuto grandi assicurazioni dalla Giunta, da tutti quanti, ma io
questi dati non li ho ancora ricevuti, probabilmente mi dovrò
rivolgere alla Società ALPILA che voglia graziosamente elargirmi
quei dati, evidentemente c'è qualcuno che tiene per la giacca
l'Assessore Milanesio, perché non ha interesse che si pubblichino
gli onorari di certi professionisti i quali hanno avuto anche il
becco, essendo loro progettisti di certi lavori, di sollecitare
questi lavori qui come Consiglieri regionali, ma questa è una
parentesi quadra e, quindi, io ritorno all'argomento.
Per me è indispensabile che la Giunta regionale si rivolga a
delle persone competentissime in materia, che conoscano le
condizioni delle industrie di tutti i Paesi del MEC e che questo
consulente dica se e quali possibilità serie vi sono di fondare
delle industrie in Valle d'Aosta. Questo è il punto di partenza
necessario per fare una seria politica che oltre che demagogica,
elettoralistica è anche sbagliata e che non ha nessunissima
serietà, oltre tutto è anche paternalistica poi. A me piacerebbe
sapere qual è la scuola economica alla quale si ispirano gli
amministratori regionali. Che cos'è questo, è...? Perché poi dicono
che noi siamo di sinistra! Ma che sinistra è questa? Cos'è? È
liberalismo, è socialismo, dirigismo, non si capisce questa
politica... nelle grandi scuole economiche classiche rientri questa
politica. Lo si capisce.
Manganoni (P.C.I.)
- Qui sin quando le industrie andavano
bene e allora erano gli osanna, quando le industrie hanno
cominciato ad andare male tutti lamentiamo, abbiamo ragione di
lamentarci perché denaro pubblico sia del BIM sia della Regione è
denaro che noi perdiamo però ci siamo mai chiesti il perché di
questo? Il perché è dovuto alla legge regionale che stabilisce
questi sistemi di incentivi alle piccole e medie industrie e qui
non è nostro sistema recriminare o scaricare la responsabilità,
però sia molto chiaro che su questi banchi, quando si è parlato
dell'ultima modifica alla legge regionale sugli incentivi delle
piccole e medie industrie, noi abbiamo segnalato l'inconveniente e
ci siamo astenuti, perché abbiamo detto "noi in questo modo non
tuteliamo gli interessi della Regione perché non abbiamo nessuna
garanzia". Comunque questa legge c'è e questa legge fino quando non
la si modifica rimane in vigore e la si applica, pertanto tutte le
lamentele, tutte le recriminazioni dei Consiglieri, se non si
provvede a modificare la legge, noi non risolveremo niente e fin
quando non avremo modificato la legge noi continueremo a lamentarci
e a recriminare, quindi il problema è nella legge, è lì il guaio.
Allora, noi fino adesso davamo dei quattrini, prima li dava il BIM,
poi è arrivata la Regione, dicevo senza avere nessuna garanzia di
ricupero né di terreni, né di capannoni, né di redditi perché la
legge non lo prevede. Ora questa legge, ed io non vi svelo dei
segreti, è all'esame della Commissione dell'Industria e Commercio,
di cui io faccio parte, però il sistema di uscirne con delle
garanzie sufficienti per recuperare i soldi che la Regione anticipa
sotto qualsiasi forma, di mutuo a fondo perduto ecc., bene la
Commissione non l'ha ancora scoperto. Se ci sono dei Consiglieri
che hanno le idee più chiare in quel senso; io pregherei a nome
della, non a nome della Commissione perché non posso parlare della
Commissione, ma come membro della Commissione di farcela avere, di
suggerircele questi criteri, queste proposte di legge, perché il
problema sta tutto lì.
Comunque, con l'acquisto di questi terreni, a mio parere noi
veniamo a superare in parte le deficienze della legge perché?
Perché con questi terreni e questi capannoni di proprietà della
Regione che, se ho ben capito, sarebbe intenzione della Giunta di
dare in affitto a eventuali installazioni e imprese industriali,
che vengono in Valle d'Aosta, anche a un affitto simbolico, però
qual è la garanzia che ha la Regione? Che i terreni ed i capannoni
rimangono di proprietà della Regione e quelli non ce li rimette più
perché fino adesso noi davamo contributi per l'affitto dei terreni,
contributi per l'acquisto dei capannoni e dei macchinari e poi alla
fine se la Ditta andava in malora perdevamo tutto, quindi a mio
parere questo è già un grande passo avanti perché questi capitali
che noi oggi immobilizziamo per i terreni e i capannoni, è vero che
li immobilizziamo, però sono dei capitali che noi metteremo a
disposizione delle eventuali imprese che vengono in Valle, ma la
cui proprietà rimane della Regione e noi non ci troveremmo più
nella situazione di adesso di aver contribuito all'acquisto dei
terreni della SIRCA-DAVIT e di doverli ricomperare una seconda
volta, ma noi rimarremmo proprietari anche in caso di fallimento
perché secondo me questo è già un notevole passo avanti. E io sono
del parere che in avvenire per tutte le aziende industriali che si
installeranno in Valle i terreni, i capannoni è un problema da
esaminare, possibilmente bisogna farlo anche quello, ma almeno i
terreni li acquisti la Regione e li dia in affitto anche simbolico,
almeno quei terreni rimangono a noi, ecco perché noi siamo
favorevoli anche, anche con gli inconvenienti che sono stati
lamentati circa i capannoni è vero, ci sono indubbiamente degli
inconvenienti comunque noi siamo favorevoli. Siamo stati per
l'industria di Champdepraz e lo siamo per la SIRCA-DAVIT
precisamente per queste ragione, perché avremo i terreni che
rimarranno di proprietà della Regione e non dovremo acquistarli una
seconda come capita oggi, che stiamo acquistando una seconda volta
i terreni della SIRCA-DAVIT che abbiamo già acquistato, non
acquistato, comunque contribuito e abbiamo concesso dei contributi
rilevanti per l'acquisto di questo terreno. Ecco le ragioni per cui
noi siamo favorevoli e io ribadisco se però vogliamo cambiare quel
sistema di incentivi alle industrie, ebbene dobbiamo cambiare la
legge perché la legge è quella che è e se noi non la cambiamo
questa legge che tutti critichiamo, e sono il primo a criticarla
questa legge, però se noi non la cambiamo è inutile che continuiamo
a lamentarci perché le cose continueranno fino adesso e
continueranno come hanno continuato fino adesso. Pertanto modifica
della legge, io chiederei il contributo di tutti i Consiglieri,
suggerimenti alla Commissione se hanno delle idee non dei
suggerimenti per venirne fuori e per studiarne una legge nuova che
dia maggiori garanzie in secondo luogo il fatto di essere, che la
Regione è proprietaria dei terreni e dei capannoni è già una
garanzia perché almeno quelli anche se la Ditta va in fallimento
rimarranno di proprietà nostra.
Chantel
(P.S.I.)
- Genericamente il Presidente
darà i dettagli. Vorrei sapere, visto che si è voluto fare, di
fronte a un tentativo di aiutare dei lavoratori disoccupati, si è
tentato di fare una sparata politica, una sparata politica cioè che
la Giunta lavorerebbe in certi settori esclusivamente a caccia di
voti, vorrei sapere se l'Union Valdôtaine sia di fronte, in questa
occasione, perché dopo le dichiarazioni di Fosson di essere
favorevoli, abbiamo sentito delle dichiarazioni nette dell'On.
Caveri di essere nettamente contrari.
E, naturalmente, ha tirato a mano anche la questione della FERA,
dimenticando che in quel caso lì la responsabilità è di tutti anche
se io in Giunta non ero molto favorevole, parlo della Giunta del
Leone. La Giunta del Leone che si è occupata di questa
questione.
E adesso posso andare avanti.
Caveri ha approfittato della mancanza dell'Assessore compagno
Milanesio per attaccarlo l'ennesima volta. Io a Caveri darò solo
una risposta, e poi giudichi il Consiglio: nel Consiglio di
amministrazione dell'ALPILA, Caveri ha messo dentro Dagnes e
Viotti. E avendo dentro due che fan parte del Consiglio di
Amministrazione, invece di rivolgersi ai suoi - che son dentro al
Consiglio d'Amministrazione e che dovrebbero controllare e sapere
queste cose - continua a tirare in ballo la Giunta, mentre mi
sembra che se io ho in un Consiglio di Amministrazione ben due
elementi, almeno questi Consiglieri di amministrazione, che
rappresentano l'Union Valdôtaine nella ALPILA, per essere molto
chiari, dovrebbe chiedergli queste spiegazioni ed eventualmente
incentivarli a intervenire.
Questo è un modo logico di vedere. Invece di cercare ogni volta
di scaricare sugli altri quel che si può avere in proprio, o meglio
ancora, dopo aver chiesto dei rappresentanti, ignorarli
completamente.
Questo, per quel che riguardava le domande dell'On. Caveri.
Il fatto della modifica degli incentivi per l'industria e
commercio, li ho citati prima in apertura di seduta, e ripeto
ancora una volta, è un inconveniente che bisognerebbe superare
cambiando la legge o almeno trasformandola in qualche modo.
Perciò, io ho dato le risposte che dovevo dare e lascerei la
parola per le eventuali future prospettive e per i contatti che ci
sono con degli industriali al Presidente della Giunta Dr.
Dujany.
Montesano (P.S.D.I.)
- Prima dell'Avv. Caveri si era
iscritto il Presidente della Giunta. Il Presidente vuol parlare
subito? Ultimo. Allora...
Qui, lei parla per la seconda volta, Avv. Caveri. Va beh, allora
il Presidente potrà ripetere poi dopo. La parola al Presidente
della Giunta.
Dujany (D.P.)
- Dunque, mi pare opportuno, per rispondere
ad alcuni problemi posti dall'intervento dei vari Consiglieri.
Prima risposta, che mi pare deve essere chiara: la Regione non
farà mai l'industriale. Questo non è il suo compito, non ne ha la
competenza, non ne ha la preparazione e non sono i suoi compiti di
istituti.
D'altra parte, l'Amministrazione regionale ha il compito, in
questa situazione economica, di favorire lo sviluppo dell'industria
soprattutto - direi essenzialmente - in quelle zone dove son venuti
a mancare posti di lavoro a seguito della chiusura di alcuni
stabilimenti. Ed è questo il motivo per cui si propone oggi al
Consiglio l'acquisto di due stabilimenti in fase di liquidazione,
collocati nella zona critica, nella zona cosiddetta del
comprensorio di Verrès.
Quindi, mi pare valida l'osservazione del Consigliere Fosson e
di altri Consiglieri, i quali mettono in guardia la Giunta di non
iniziare un certo andazzo di acquisizione di stabilimenti falliti,
acquisizione da farsi a tutti i costi e di imboccare una strada
sbagliata.
Non è questa l'intenzione della Giunta.
L'intenzione della Giunta è semplicemente quella di poter
intervenire a creare nuovi posti di lavoro in una zona in cui, per
strane vicende, sono venuti a cessare e mi pare che la zona sia ben
localizzata nel comprensorio di Verrès.
La gestione successiva di queste aree sarà affidata a delle
industrie - che cercheremo più serie possibili - che diano maggiori
garanzie possibili, che creino tipi di posti idonei alla manodopera
disponibile perché nella Bassa Valle sono venuti a mancare circa
400-450 posti di lavoro: 320 erano i dipendenti della Brambilla,
100-150 erano i dipendenti della SIRCA-DAVIT. Quindi, sono venuti a
mancare circa 400-450 posti per lo più posti femminili. Quindi
dobbiamo creare industrie occupanti per lo più forze femminili
anche perché la SADEA sta iniziano i lavori di sistemazione della
Brambilla-costruzione, acquistata a suo tempo e ora mi risulta che
sono in fase di inizio i lavori di demolizione e di ricostruzione
del nuovo stabilimento per creare un certo numero di posti di
lavoro attraverso il trasferimento di alcune attività da altri
stabilimenti e attraverso il mantenimento dell'industria chimica
già preesistente.
Direi di più: se vogliamo localizzare meglio
l'industrializzazione io pregherei la Commissione Industria e
Commercio di esaminare se ci torna opportuno sovvenzionare e
incoraggiare l'installazione di determinate industrie nella zona
Donnaz - Pont Saint Martin.
Mi pare che quella zona sia una zona satura. Mi pare che
l'Ilssa-Viola sta assorbendo una certa quantità di manodopera che
proviene dal Canavese, ecc.
Mi pare che Pont Saint Martin si stia avviando verso uno
sviluppo veramente preoccupante per le possibilità
dell'Amministrazione comunale, per le possibilità di carattere
generale, ed anche per le complessità del problema che ci porta sul
piano urbanistico. E tanto mi pare che valga anche per Donnaz.
Quindi, sì alle industrie. Sì, però, a quella determinata
quantità di industrie necessarie per sostituire la quantità di
posti di lavoro necessari per far fronte alle richieste della
nostra popolazione.
Tipo di lavoro idoneo alla preparazione dei nostri giovani, tipo
di lavoro necessario per occupare le persone che sono rimaste
disoccupate dalla chiusura dello stabilimento e in questo caso,
soprattutto, occupazione femminile.
Niente iniziative industriali di iniziativa regionale. La
Regione deve solo provocare delle iniziative incentivanti per
favorire la collocazione di determinate industrie allo scopo di
creare determinati posti di lavoro.
L'Avv. Caveri ha fatto un intervento demolitore, direi da
periodo elettorale - forse gli è sfuggita, ma si vede che ce l'ha
nell'animo (ridendo) - quindi dice che qui ci mettiamo su una
strada pericolosa, agiamo in un modo superficiale.
Abbiamo fatto molti errori nel passato. È vero che sul piano
dell'industria si son fatti molti errori. Però è vero che sul piano
dell'industria si son fatti molti errori in tutto il territorio
italiano, per non dire anche in molte località del territorio
europeo.
Il problema non è colpa nostra, non è colpa di tutti noi, è una
certa crisi che si sta inserendo in un certo tipo di attività
liberalistica e l'attività - chiamiamola così - "statale", che
rivelano tutte e due la loro deficienza e la loro impotenza a far
fronte ai reali problemi del Paese esistenti in questo momento.
Quindi, con questa iniziativa noi stiamo cercando un esperimento
che abbiamo verificato, pare con risultati abbastanza positivi in
alcune zone della Francia e, soprattutto, in alcune zone del
cantone di Ginevra dove queste forme ormai sono sviluppate da
parecchio tempo.
Verifichiamo se, in base alla nostra legislazione, se in base
alla nostra situazione locale, se in base alla nostra situazione di
carattere molto più generale, queste forme di intervento possono
essere delle forme valide. Certo è che, invece di intervenire
attraverso dei contributi in conto capitale da distribuire a
determinati industriali che ritengono di poter installare posti di
lavoro, noi sostituiamo questa forma di denaro in conto capitale
con del terreno da dare in uso ad un certo tipo di affitto, con
certe formule.
Rimarremmo comunque, nella peggiore delle ipotesi, sempre
proprietari del fondo e non correremmo la sorte nella quale siamo
corsi sino ad oggi che, dopo aver dato decine e decine di milioni
di contributi, assistiamo impotenti alla chiusura dello
stabilimento in quanto non abbiamo saputo creare altri strumenti
per mantenere i posti di lavoro.
Questo è tutto quello che io volevo dire e mi pare che con
questa iniziativa crediamo di avviare una soluzione concreta non
demagogica.
Siamo alla ricerca di una soluzione concreta e seria verso la
soluzione del problema dell'occupazione di quella Regione che è
stata particolarmente danneggiata in questi ultimi mesi.
Caveri (U.V.)
- Il primo intervento dell'Assessore
Chantel era stato un intervento breve. Era stato superficiale -
avevo detto - questo intervento, ma era stato breve. Così, di
castronerie, non ne aveva dette, o almeno ne aveva dette poche.
Il suo secondo intervento è stato un intervento lungo e così le
castronerie dette dall'Assessore Chantel sono state molte.
Io sarò brevissimo, così dirò poche castronerie anch'io.
Dunque: mi spiace di non poter condividere l'opinione del Dr.
Chantel, il quale non manca mai di mandare degli strali avvelenati
a due rappresentanti che abbiamo nella società ALPILA.
Io voglio rettificare questa sbagliata interpretazione del Dr.
Chantel.
Dei vari Consiglieri di Amministrazione della Soc. ALPILA si
possono avere delle idee, si possono dare dei giudizi più
svariati.
Io, come Consigliere regionale, Dr. Chantel, posso chiedere in
via privata e confidenziale ad alcuni Consiglieri di
Amministrazione delle informazioni. E le posso avere e le posso non
avere.
Ma questo mi riguarda come persona privata. Come Consigliere
regionale io ho il diritto e il dovere di chiedere le informazioni
sulla Soc. ALPILA a chi? Alla Giunta regionale, ma questo è
chiaro!
Quindi, io continuerò a rivolgermi alla Giunta, al Presidente
della Giunta, all'Assessore al Turismo. E se anche non sono molto
nell'argomento che oggi trattiamo, rinnovo all'Assessore al Turismo
la richiesta di volermi fornire un elenco dei valenti uomini che,
come professionisti, hanno lavorato per l'ALPILA ed hanno
presentato le loro parcelle, che sono state regolarmente pagate o
che stanno per essere pagate.
Io rinnovo la preghiera all'Assessore Milanesio.
Milanesio (P.S.I.)
- Ho ricevuto, sabato - poiché avevo
trasmesso lettere all'ALPILA di richiesta -
brevi manu
questi dati e glieli trasmetterò oggi stesso.
Caveri (U.V.)
- Venendo ora - io credo di aver risposto
al Dr. Chantel. Adesso io vorrei rivolgermi un momento a tutta la
Giunta ed in modo particolare al Presidente della Giunta.
Il mio intervento non è stato niente affatto demolitore, almeno
non credevo che il mio intervento aveva questa caratteristica.
Io sono - come d'altra parte siamo in parecchi in questo
Consiglio - vivamente preoccupati di quello che il Presidente
Dujany chiama "un esperimento".
Se questo fosse soltanto un esperimento, che la Giunta, domani,
potesse avere la libertà di continuare o di non continuare, e
allora potremmo dire: "pazienza, è un esperimento e poi la Giunta
vedrà, continuerà o non continuerà questo esperimento".
Ma io temo che non si tratti qui di un esperimento isolato. Temo
che qui, stiamo mettendo i piedi su di un tapis roulant sul quale
non ci potremo più arrestare, perché domani verrà il Sindaco del
Comune di Morgex o di Pollein o di qualunque altro Comune, dove si
son fatte queste tristi esperienze industriali e chiederà al
Presidente della Giunta, all'Assessore all'Industria, a tutta la
Giunta intera: "ma, perbacco, avete speso 400 milioni per
acquistare i terreni della industria dolciaria, non vorrete mica
commettere l'ingiustizia di non comprare i terreni della
Morgex-Carbo o della Pollein" - non so bene come si chiami questa
industria. Non vorrete mica commettere questa ingiustizia!
Ma cosa, ci sono dei Comuni privilegiati o degni di particolare
attenzione?
Sappiamo che il Presidente della Giunta non ha mancato di andare
alla Feta du Lard - e questo è stato per lui un grandissimo titolo
d'onore, che gli è riconosciuto da tutti i cittadini d'Arnaz. Noi,
che non eravamo andati a la Feta du Lard di Arnaz ci siamo trovati
in quel Comune, nell'ultima campagna elettorale, in condizioni -
direi quasi di inferiorità, ridendo.
"Ah, uè, Dujany qu'el è bravo, il è venu à la Fêta du Lard,
vo, n'è pas venu à la Fêta du Lard!",
eccetera. Ma, a parte gli
scherzi, non credo che in Valle d'Aosta ci siano dei Comuni
privilegiati dove si possa spendere la robusta somma di 400 milioni
- quasi mezzo miliardo - e poi potrete voi negare a Morgex, a
Pollein e agli altri Comuni di comprare i terreni di quelle altre
industrie che stanno fallendo, che falliranno tra qualche mese o
tra un anno?
Speriamo che non falliscano, ma che rischiano comunque di
fallire. Potrete rispondere di no? È lì il pericolo, che
quell'esperimento diventi il principio di tutta una serie di gravi
sbagli.
E poi c'è un altro pericolo. Io ho accennato prima al pericolo
che delle qualunque FERA (a dire "di quella FERA" mi ricordo di
quel verso "di quella pira lo rendo fuoco") ...ma, di quella FERA,
il Dr. Chantel ha rivendicato imprudentemente la paternità. Io
gliela lascio, perché io personalmente sono sempre stato contrario
all'esperimento delle FERA.
Comunque, c'è un altro pericolo, anzi, ci sono due pericoli: uno
è che tornino i vari Pagella, tutti i bru-bru dell'universo
chiamati da certi commercialisti di Aosta, ecc. ecc. E l'altro
pericolo qual è? Che quei capannoni, che quegli stabilimenti
acquistati a fior di baiocchi dalla Amministrazione regionale
diventino dei musei regionali.
Quello è un altro pericolo. Ma dei musei regionali ne abbiamo
già tanti. Abbiamo quei magazzini generali situati vicino alla
ferrovia che sono un autentico museo regionale, il cui custode è
l'Assessore Albaney, nevvero.
Ma c'è il pericolo che questi capannoni, che questi
stabilimenti, acquistati profumatamente dall'Amministrazione
regionale diventino musei regionali.
E, il Dr. Chantel, con una retorica degna dei periodi più
infausti delle campagne elettorali faceva un momento fa la voce
grossa e diceva: ma noi difendiamo i lavoratori, noi facciamo gli
interessi dei lavoratori.
Sarebbe ora di finirla di raccontare queste bubbole! Perché 400
milioni vanno a finire nelle tasche di persone che non rientrano
affatto nella categoria dei lavoratori, per lo meno nella categoria
dei lavoratori come la interpreta il Chantel nella nuova edizione
riveduta e corretta. Perché ci sono altre edizioni precedenti del
Dr. Chantel non ancora rivedute e corrette; allora, non si parlava
dei lavoratori, allora si parlava di altre categorie o di altre
cose. Ma quella era un'altra retorica che ora è passata di moda.
Adesso c'è la nuova retorica di quei poveri lavoratori.
Ma, io dico, sti lavoratori con tanti difensori che hanno
dovrebbero star bene. Ma ormai è chiaro che la storia dei
lavoratori, da parte di certe persone è soltanto un motivo di
retorica. Perché 400 milioni vanno nelle tasche dei proprietari. Di
coloro che erano i padroni dell'industria dolciaria e non vanno
niente affatto nelle tasche dei lavoratori, quindi, non raccontiamo
delle storie! Sarebbe ora di finirla di raccontare certe
storie!!
Bordon (D.C.)
- È più difficile per me l'intervento
perché il Consigliere Caveri ha mietuto largamente nel campo in cui
volevo mietere io. Ed è meglio che sia stato così perché ha mietuto
certamente meglio di quanto io avrei potuto fare.
Anch'io avrei voluto dirigere qualche strale contro l'amico
Chantel, però non lo faccio perché non mi sento di fare il
Maramaldo. Perché infieriamo tutti contro Chantel...
(voce)
...soltanto che tutte le volte che si trattano dei problemi con
altri Assessori e col Presidente si può fare un dialogo
costruttivo, se lo si ha da fare con Chantel, è talmente
confusionario e semplicistico che è la cosa più facile di questo
mondo. Si parla di 300-400-500 milioni. Abbiamo esaminato li
problema, diritto di prelazione, ci siamo inseriti dentro - diceva
prima - e arrivederci e grazie.
Questo è il modo di trattare i problemi...
(voce di
Chantel)
...però, basta così. Chiedo scusa a Chantel per quanto
ho detto, cercherò di migliorare e di non fare il Maramaldo come ho
detto prima.
Possiamo invece adesso fare un discorso più costruttivo, perché
è ben quello che desideriamo fare, anche se più serio e ci mette
meno di buon umore. E il discorso serio lo avevamo già iniziato
prima.
Il discorso serio lo avevamo iniziato prima parlando dell'altro
problema e dicendo: innanzitutto siamo favorevoli, e qui lasciatemi
la frase latina
obtorto collo
, siamo favorevoli a portare
avanti questo problema perché, Signori, non ne possiamo fare a
meno.
Innanzitutto, questo è il primo problema.
Non è che ci sia questione di scelta: c'è la possibilità o non
c'è la possibilità. Proprio per il problema che vi ho detto prima,
perché, arrivati ad un certo momento, bisogna avere il coraggio - e
non voglio fare della demagogia in questo momento, che non è
proprio il caso di farla, bisogna che noi tutti riconosciamo, qui,
che, ad un certo momento, sui problemi amministrativi prendono un
sopravvento i problemi politici. C'è niente da fare! Questa è la
verità.
Chiamiamoli problemi sociali, chiamiamoli di sinistra, perché,
generalmente, quando si risolve un problema sociale - l'Avv. Caveri
non vuole ancora convincersi - anche se siamo tutti noi a
risolverlo, il problema sociale si risolve grazie alla sinistra.
Poi vediamo in altri campi che cosa accade quando dipende dalla
sinistra.
E quindi, su questo, noi non siamo d'accordo ovviamente perché
io credo che i problemi che vengono risolti qui dentro si guardano
da un punto di vista di necessità economica-sociale e chi più ne ha
più ne metta.
Fatta questa premessa, a me sembra che il problema debba essere
distinto in due modi. E questo perché la prima parte del discorso
di Manganoni io la condivido in pieno.
Innanzitutto, dobbiamo distinguere se si parla di nuovi posti di
lavoro in Valle d'Aosta sempre in campo industriale - o se si
tratta di "mantenere" i posti di lavoro.
Allora, se si tratta di parlare di nuovi posti in Valle d'Aosta
è giusto fare il discorso di Manganoni - ci riferiamo alla legge
passata - tutti abbiamo contribuito. Forse il padre di questa
legge, e qui non c'è, è l'Ing. Benzo quando era lì all'Assessorato
Industria e Commercio, col quale litigammo violentemente in Giunta
con minacce di dimissioni - dimissioni che fanno ridere tutti,
perché tutti diciamo che dimissioniamo e poi non andiamo mai via -
e chi più ne ha, ne metta, anche qui! E quindi, arrivati ad un
certo momento, questa legge è venuta fuori, con le critiche, con le
obiezioni, con tutto quello che si può fare, ognuno ha cercato di
modificare. Però, è indubbio che anche allora avevamo detto
"sarebbe opportuno tenere i terreni". Poi abbiamo detto: "se noi
prendiamo i terreni, li affittiamo soltanto, chi è che viene a
costruire sul terreno soltanto in affitto? E tutte considerazioni
che erano state fatte".
La legge è quella che è e questa legge non va bene. Questo è
indubbio: dovrà essere rivista.
Che cosa si può fare per modificarla? Ne parleremo in Consiglio,
la studieremo insieme, sentiremo i pareri dei tecnici, sentiremo i
pareri della programmazione. Tra parentesi poi, anche qui, mi sia
permesso, perché non è giusto che sia permesso solo all'Avv. Caveri
di aprire delle parentesi quadre, una la voglio aprire anch'io.
Parlando di programmazione noi avevamo chiesto determinati
stipendi al Presidente della Giunta, che cosa ci era già costata la
programmazione e tante, tante altre cose. Se non sbaglio questo due
mesi or sono. Il Presidente ci aveva detto: "Vi farò avere una
risposta scritta". La risposta scritta non mi sembra che ancora a
tutt'oggi...
(Voce) ...
Beh, noi volevamo la risposta
scritta, perché l'avevi detta tu. Io preferivo avere la risposta
scritta, perché, dicendolo in Consiglio, poi bisogna andare a
vedere i verbali.
Noi ci eravamo subito associati, adeguati alla tua richiesta ed
eravamo felicissimi di avere per iscritto, perché mi sembra che
erano dati interessanti quelli che erano gli stipendi, tutto quello
che era già speso, per vedere anche un confronto con quello che ci
aveva reso questa programmazione.
A parte questa considerazione - e non aggiungo altro perché
sarei fuori strada - quindi, per quanto riguarda i posti di lavoro
nuovo bisognerà rivedere questa legge, discuterla insieme prima
alle Commissioni, la Giunta, il Consiglio, tutto quello che volete
e quindi lasciamo fuori dalla nostra discussione questa prima
parte.
Quindi, parliamo essenzialmente di mantenere posti di lavoro qui
in Valle. E qui, la prima obiezione che mi veniva era: precedenti.
È naturale.
Ma, non ci stupiamo, o meglio, non ci stupiremo certamente
domani, perché si ha un bel dire che noi oggi in fondo Valle
veniamo fuori a fare questa operazione che è una prova.
Innanzitutto, ho detto prima, è una prova che dobbiamo fare. Lo
condividiamo. Non possiamo farne a meno anche se ci fa dispiacere.
Però, Signori, guardate che è una prova che dobbiamo fare, ma che
certamente dovremo ripetere perché giustamente - si diceva prima da
parte dell'Avv. Caveri - io voglio vedere, quando domani si dirà
"perché fate questa operazione"?
Oggi, venendo qui, trovavo della gente che mi diceva "ma siete
mica matti ad andar a comprare la SIRCA-DAVIT?". E gli ho risposto:
"Signori, siamo matti, forse, ma lo dobbiamo fare perché dobbiamo
mantenere il posto di lavoro a 300-350 lavoratori". Benissimo.
E allora noi dobbiamo vedere che cosa dobbiamo fare. Dobbiamo
comperare questo stabilimento per il fondo Valle perché è un
periodo di crisi, ecc. Ma giustamente!
Io mi domando se domani dovesse andare in crisi un'altra
industria a Châtillon, dove volete voi, cosa faremo noi? Diremo
"no", come la canzone "no, tu no". Laggiù sì, ma qui no! Non si
potrà fare questa distinzione. Quindi, non c'è niente da fare,
bisognerà prendere già fin da adesso memoria di questo, perché è
certamente un problema che si ripeterà e ce lo dobbiamo aspettare
ed io sono convinto, nel modo più assoluto, che non avremo anche
allora la possibilità di rifiutarcelo, come non l'abbiamo oggi,
perché - ad un certo momento - di fronte al mantenere il posto e la
sbobba e la sbaffatoria a 300-350 famiglie, indubbiamente non
possiamo rifiutare questo.
Io dicevo che andando a scuola, tanti anni or sono, e forse ho
disimparato quel poco che avevo imparato - lo dicevo prima con un
amico che è stato per tanti anni amministratore del Comune di Aosta
- gli Enti pubblici, mi si diceva quando sono andato a scuola di
Segretario comunale, non hanno il compito - come ha detto
giustamente il Presidente della Giunta - di essere né commercianti
né industriali. Però è altrettanto vero, ad un certo momento, che
hanno il compito di dare dei servizi pubblici, e forse oggi sta
diventando un servizio pubblico anche questa impostazione. Ma sia
ben chiaro che le responsabilità devono essere già prese sin da
adesso, perché quando si porta avanti un problema di questa fatta
bisogna vederlo proiettato nel futuro.
E, difatti, io vi dico che quando verrà un altro caso come
questo ce lo dovremo prendere in esame e lo dovremo esaminare con
questa decisione che abbiamo preso oggi.
La mia preoccupazione era un'altra, invece, vedete, mantenere i
posti di lavoro a tutti i costi. Non possiamo farne a meno. Io
avevo chiesto al Presidente Dujany se avesse potuto dirmi se
c'erano già delle trattative, probabilmente ci sono perché non sono
mica qui per fare l'opposizione, perché se poi non ci sono è perché
non sono venute fuori prima; forse perché non acquistandolo non si
poteva ancora portare avanti questo problema.
Ma, insomma, se c'era questa possibilità, perché questa domanda?
Questa domanda per alcuni motivi. Anzitutto perché, giustamente
dice il Presidente della Giunta - e sarebbe il colmo se noi non
facessimo ciò - andremo a vedere la potenza, la consistenza di
questa ditta, speriamo, come avevamo detto prima, attraverso la
voce dell'Avv. Caveri, che questa consistenza venga appurata nella
sua effettiva consistenza, perché tutte le volte che noi abbiamo
trattati, sono arrivati qui, ci davano tutti tutte le garanzie di
questo mondo, poi abbiamo visto che cosa ne è venuto fuori!
Garanzie che probabilmente erano venute a mancare perché era
sorta la crisi, per dei motivi non dipendenti da questi datori di
lavoro, da questi impresari.
Quindi, vedere innanzitutto questo.
Ma, secondo me, la domanda aveva ancora un altro scopo. Io vi
dicevo che noi, adesso, comperiamo questo stabilimento. Ad un certo
momento arriva la ditta Pinco-pallino, ci chiede di poterne
usufruire.
Innanzitutto, prima domanda: con la stessa lavorazione o no?
Perché, secondo il mio modesto parere, non ero qui quando ha
parlato Pedrini, se non sbaglio ha parlato di macchinari, perché
l'ho solo sentito così. Ma voi capite che in uno stabilimento,
cambiando il macchinario, insomma, c'è già una certa difficoltà
perché in linea di massima non si tratta solo di capannoni che
vanno bene. Io vorrei vedere, per esempio, ad un certo momento, e
forse la Cogne è un problema troppo grosso, ma se, per esempio,
alla Soie di Châtillon io dovessi andare a mettere una fabbrica di
cioccolato o forse, laggiù, alla SIRCA-DAVIT mettere una fabbrica
di cioccolato, forse quello stabilimento che è lì non vale
niente.
Quindi questo - non sono un tecnico - lo dirà la Programmazione,
come ci ha già detto tante, tante altre cose, certamente risolverà
anche questo problema. Busiard se l'è vera!
Però, il problema è ancora questo: arrivati ad un certo momento,
noi avremo uno stabilimento funzionante. Avremo una società che
gestisce questo stabilimento funzionante. Avremo una società che
gestisce questo stabilimento e che ha i 350 operai, - io mi auguro
di più.
Io mi domando: quando domani siano in difficoltà di tirare
avanti, che si trovino con 50--100-200 milioni, con quale
difficoltà o facilità maggiore o minore si presenteranno alla
Regione e dire: "Signori, noi chiudiamo!" Quindi, fateci la
cortesia, o ci date 150 o 200 milioni perché si tiri avanti la
baracca per superare questo momento, questo contingente difficile,
se no noi chiudiamo.
Io sono convinto, lo dico per me, non lo dico mica per gli
altri, io sono convinto che noi risponderemo "sì" senza dubbio,
perché avremo di nuovo il problema di mantenere il posto di lavoro.
Perché indubbiamente questo si verificherà. Noi avremo di nuovo
delle difficoltà, avremo degli aumenti di salari, degli aumenti di
costo, esaminiamo con tranquillità, lasciando la politica da una
parte un momento. Io sono sicuro già fin da adesso che noi diremo
sì.
Ecco l'unica perplessità che si può avere con la premessa, però,
che non si può fare a meno.
Ecco, quindi, la conclusione.
Io prego la Giunta, veramente con la massima attenzione,
problema che verrà ancora riportato in Consiglio per esaminarlo
tutti insieme, perché non abbiamo nessun desiderio e nessun
vantaggio di lasciare la responsabilità sulle spalle vostre, perché
quando avete dei meriti ce li vogliamo dividere; siamo qui per
assumere le responsabilità, ma è altrettanto vero, Signori, che è
una responsabilità terribile per il futuro e noi chiediamo che
venga esaminato con la massima attenzione, che venga vagliato.
Naturalmente, l'altro problema balordo è questo: l'ho detto
prima. Ma voi capite che, oggi come oggi, io non sono arrivato al
punto, se non sbaglio di Andrione che mi sono venuti a dire
apertamente: "Ma guardate che sarà la Regione che gestisce
questo!"
Io vi prego, Amici, cominciamo a smentire al più presto queste
illusioni, perché ripeto per l'ennesima volta, di illusioni, per la
Bassa Valle, ne abbiamo già date tante. Noi abbiamo già letto sui
giornali che il problema era risolto da lunga data.
Abbiamo assistito con ammirazione a degli applausi che gli
operai avevano fatto e qualcheduno e forse con un po' di invidia
perché erano stati veramente in gamba a risolverli. Ma il problema
non è ancora risolto e non vorrei che neanche questa volta si
andasse avanti per tanto tempo. Questo è il discorso.
Naturalmente, niente ho suggerito. Ho suggerito solo questo: che
noi siamo qui per condividere le vostre responsabilità, però
cerchiamo di accelerare questi tempi nel limite del giusto perché
questa gente ne ha bisogno. Però stiamo molto in gamba con le
società che dovranno venire lì perché, Dujany, non è un rimprovero,
forse se fossi lì nei panni tuoi no, potrei rispondere, forse,
diversamente neanch'io; ma, insomma, vedere che questa società
venga su e sia veramente robusta.
Perché se sono solo gli avventurieri, come ne abbiamo già visti
tanti, siatene convinti, ci metteranno nella bagna con la massima
tranquillità. Perché quando qui, su questo piazzale, noi avremo
150-200 operai con i cartelli soliti che sono la loro difesa della
loro pagnotta, io ritengo che tutti noi non potremo che dire "sì" e
continueremo a versare a queste due, ad altre che verranno in
futuro.
Quindi, io ho una raccomandazione, vorrei dire "costruttiva" che
faccio. Quindi i vostri problemi portateceli pure al più presto
possibile, con la massima attenzione, perché se no ci inguaieremo
sino alla punta dei capelli.
E altri 500 milioni che si mangiano in bilancio per certi
aumenti, oltre a certe spese che vengono fuori così impreviste, noi
avremo anche queste e vedremo che cosa ne verrà fuori del bilancio
regionale.
Montesano (P.S.D.I.)
- Prima di dare la parola al
Presidente della Giunta chi interviene ancora? Allora la parola al
Presidente della Giunta.
Dujany (D.P.)
- Vorrei ancora ribadire al Consiglio che
la proposta di questa soluzione è la conseguenza dell'impossibilità
di raggiungere soluzioni concrete in altro modo.
Il problema SIRCA-DAVIT si sta trascinando da ben un anno.
Avevamo chiesto al proprietario, all'azionista di venderci lo
stabilimento fin da un anno fa e aveva chiesto un miliardo.
Successivamente ci aveva chiesto 720 milioni, e non l'abbiamo
fatto.
Avremmo preferito che il problema fosse stato risolto
dall'azionista stesso attraverso altre combinazioni con altri
imprenditori, e se abbiamo aspettato è proprio perché speravamo di
trovare una soluzione in quella direzione e quella sarebbe stata
una soluzione conseguente all'impostazione liberistica.
Visto che però questa impostazione non arrivava a nessuna
concretizzazione ci siamo decisi di imboccare questa strada. Ma
l'abbiamo fatto a titolo di esperimento, in quella zona, in cui
tutto il Consiglio concorda che c'è una deficienza
occupazionale.
In questo momento, e facciamo questa operazione in questo
momento, è chiaro che le situazioni economiche cambiano. Le
situazioni imprenditoriali possono anche cambiare; però, in questo
momento, la situazione è quella che è ed è quella che voi
conoscete.
Sono anch'io molto preoccupato che questo principio non debba
continuare nei riguardi di altre iniziative che si trovassero nelle
stesse condizioni. Però, vi posso dire che abbiamo detto no, per
esempio, all'acquisto della FERA di Saint Vincent, abbiamo detto no
all'acquisto della Società molitoria qui nella zona di Pollein,
abbiamo detto no all'acquisto della Mec-Meccanica ancora nel comune
di Pollein, perché qui, in questa zona, c'erano altre soluzioni
possibili, di altra natura, c'erano altri interessi privati che
avevano interesse di mettersi in moto per risolvere il problema
attraverso una serie di iniziative private.
In quella zona, purtroppo, l'iniziativa privata, non so per
quali motivi, non è stata mai sollecitata. Ecco i motivi per cui
oggi portiamo questa proposta in Consiglio regionale. E la portiamo
come proposta ad hoc, come proposta specifica, come soluzione di un
problema particolare di cui il Consiglio deve prendere le decisioni
e non come una proposta di un provvedimento globale. Quindi, è una
proposta a sé stante.
Seguirà, all'acquisto di questo stabile, l'approvazione di una
convenzione di affitto a determinati imprenditori coi quali stiamo
portando avanti delle trattative. Gli imprenditori sono parecchi.
Stiamo analizzando di che valore sono. Stiamo analizzando di che
serietà e di che validità economica e imprenditoriale sono.
Su questo punto dovremo essere estremamente attenti. E mi pare
che qui tutto il Consiglio ha espresso la sua preoccupazione,
perché i nuovi imprenditori siano imprenditori che ci garantiscano
una continuità occupazionale e che non deludano lo sforzo fatto
dall'Amministrazione regionale.
Dell'Avv. Caveri vorrei cogliere un aspetto positivo di tutte le
cose dette, molte inutili che non sto a rilevare. Molte polemiche,
molte cattive.
Cioè, mi pare, c'è stata un'osservazione estremamente valida:
sarebbe opportuno che l'Amministrazione regionale affrontasse
attraverso organi tecnici seri lo studio dell'avvenire economico
della Regione ed è un interrogativo che mi sono già posto
anch'io.
Però, se vogliamo fare una cosa del genere potremmo
interpellare, ma delle grosse società estremamente serie, scelte
dagli stessi grossi imprenditori, i quali naturalmente si servono
di questi studi prima di avviare alcuni investimenti di un certo
valore.
Se vogliamo imboccare questa strada e se vogliamo far fare uno
studio di questo tipo, io sono disponibile a portare una proposta
di questo genere, perché mi parrebbe che ne vale la pena.
Perché è vero che noi andiamo avanti troppo spesso in un modo
estremamente pragmatico in un modo estremamente, direi, con una
visione dei tempi e dell'evoluzione economica estremamente
limitata. Per cui non sempre riusciamo a valutare quali sono le
conseguenze di determinate iniziative.
So che esistono gruppi, in modo particolare, in Francia più
ancora che in Italia, estremamente seri, che possono fare studi di
questo genere. Però, sono organismi che lavorano seriamente e che
richiedono tempo e che richiedono una certa quantità di denaro.
Se volete io mi metto a contatto con qualcuna di queste società
per vedere di esaminare il problema in questa direzione.
Questo, naturalmente, nello spirito di accogliere l'osservazione
dell'Avv. Caveri il quale si preoccupava di individuare la
filosofia di questa iniziativa e riteneva che sotto questa
iniziativa c'era solo del pragmatismo e non c'era nessuna filosofia
e nessuna ideologia che sorreggesse questo modo di agire.
Vice Presidente Personnettaz (D.P.)
- La parola al
Consigliere Fosson.
Fosson (U.V.)
- Io mi ero permesso, prima, di
puntualizzare certe cose e di raccomandare alla Giunta una certa
prudenza in un certo senso.
E, anche in questo momento, sulla proposta che è stata fatta, mi
permetto di richiamare l'attenzione della Giunta.
E, per esperienze passate, proprie, esperienze passate non di
Amministrazione regionale, ma proprio nel campo industriale. Voi
sapete che ci sono - e l'ha detto adesso il Presidente - degli
organismi che studiano l'organizzazione industriale e via dicendo e
praticamente si mettono al servizio, e anche certe industrie si
avvalgono di questi complessi per l'organizzazione.
Un'esperienza fatta nel passato è stata completamente negativa
proprio nel campo organizzativo di una grande industria, perché?
Perché questa gente ha studiato certi problemi avulsi completamente
da quello che era l'ambiente della società in cui doveva operare -
e non sto a dire quanti milioni o quante... - non è quello che è
stato pagato a questa organizzazione, ma gli sprechi di milioni,
centinaia di milioni che si sono fatti poi nell'organizzazione di
questa stessa società, in base a quelle che erano state le
direttive date, che poi si sono dimostrate completamente
negative.
Quindi, piano in questo affare di organizzazione di questo
genere prima di tutto perché alle volte c'è un nome molto
conosciuto, molto capace alla testa, e poi il lavoro viene svolto
da gente che non è all'altezza. Quell'altro mette soltanto la sua
firma e si vedono poi, a distanza di tempo, gli effetti
negativi.
Quindi, se si deve prendere un'iniziativa per "sentire" da parte
di alcuni competenti, è preferibile trovare alcuni competenti
veramente capaci e a cui si dà mandato ben preciso per avere,
eventualmente, le...
Caveri (U.V.)
- Voglio rettificare e precisare
l'interpretazione che è stata data alla mia proposta. Io non ho
proposto che la Giunta si rivolga a organi tecnici, come ha detto
il Presidente della Giunta, perché anzi io chiedo che la Giunta non
si rivolga alle solite società di programmatori, istituti vari di
ricerche economiche e sociali, che ormai abbiamo capito che spesso
questi Istituti sono degli Istituti di bidonisti che son solo
capaci di chiedere i 30-40-50-60 milioni per fare i loro studi e
poi gli amministratori ne sanno tanto come prima e la differenza è
che c'è stato soltanto un salasso finanziario per l'Amministrazione
regionale.
No, io domando, io chiedo che la Giunta interpelli delle singole
persone, che siano delle persone competenti, super-competenti! Ce
ne sono in materia industriale. E chieda a loro dei pareri, dei
consigli, dei suggerimenti. Questo volevo dire! Io escludo, anzi, e
son d'accordo con quello che ha detto Fosson che è pericolosissimo
rivolgersi, ormai è chiaro, l'abbiamo capito, ci siamo arrivati un
po' tardi, ma abbiamo capito che certi Istituti che si ammantano di
scienza economico-finanziaria l'economia e la finanza la sanno fare
molto bene, ma la sanno fare molto bene prima di tutto per le loro
tasche eh!
Quindi, io chiedo, e lo dico per l'ultima volta, che si chiedano
dei consigli a singole persone che sono competenti, ce ne sono in
Italia e fuori, di competentissimi, chiedo che si domandi a queste
persone singole dei pareri, dei consigli, dei suggerimenti, perché
non bisogna che succeda quello che è successo a me, parlando con
l'Avv. Einaudi, quando si discuteva della Cogne, che gli ho chiesto
di dirmi che differenza c'era tra i costi di produzione della Cogne
ed i costi di produzione delle industrie italiane, delle industrie
del MEC in genere e l'Avv. Einaudi mi ha detto che non mi poteva
rispondere.
E allora, se non si può rispondere, se non si può parlare di
costi di produzione, allora è inutile parlare degli acciai
industriali.
Io ho parlato, qualche anno fa con degli industriali francesi
che si occupavano di quella industria, di cui adesso non ricordo
più il nome, - che il Consigliere Andrione lo sa - "Décolletage"
che veniva indicata come la grande scoperta dell'America per la
Valle d'Aosta, ma quando ho parlato con quegli industriali, mi
hanno detto che quell'industria stava passando dei momenti molto
difficili. Allora, può darsi che adesso quell'industria si sia
ripresa - in Savoia - io questo non lo so. Ma per dire che si
possono fare degli sbagli tremendi in questa materia anche dopo
aver chiesto i consigli ai grandi super-competenti, perché anche i
competenti super-competenti sbagliano anche loro.
Io mi ricordo di aver chiesto un parere sulla Morgex-Carbo e su
altre industrie della Valle d'Aosta e ho avuto delle risposte
ultra-tranquillanti, ultra-ottimistiche. Quelli che mi davano - non
dico consigli, perché io non ero allora al potere regionale,
quindi, ma lo chiedevo così, ho avuto delle risposte di un roseo
ottimismo. Ho poi visto dopo che tutte quelle risposte erano
sbagliate dalla prima all'ultima e quei grandi competenti, in
realtà, potevano sbagliare anche loro.
Quindi tutto quello che si dice è tutto relativo
evidentemente.
Però, questi consigli è bene di chiederli lo stesso. Vuol dire
che dovranno poi essere, questi consigli e questi suggerimenti,
valutati con prudenza; questo è evidente.
Ma non mi si venga poi a dire che questa spesa dei 400 milioni
serve ai lavoratori. Insomma, questi 400 milioni vanno a finire
nelle tasche del Signor Pesenti che è uno dei più grandi plutocrati
italiani e sappiamo benissimo quali sono le forze che sono dietro
il Signor Pesenti.
Quindi, insomma, non facciamo ridere i "polli", a dire certe
frasi che vanno bene nella campagna elettorale per i gonzi, ma
finita la campagna elettorale certe frasi non diciamole più eh!
Dujany (D.P.)
- ... acquistando uno stabile e un'area che
non darglieli a fondo perduto come gli è stato dato?
Caveri (U.V.)
- Ma io non rispondevo a lei, rispondevo a
Chantel!
(Voci sovrapposte)
Montesano (P.S.D.I.)
- Allora, chiudiamo. Lei, Avv.
Caveri ha approfittato della magnanimità della Presidenza: ha
parlato tre volte!
Allora, chiudiamo la discussione generale. Senza ritornare su,
perché si tratta di una delibera e non di una legge e quindi io
credo che, se non ci sono altri interventi da parte della Giunta,
si possa andare al voto.
Ci sono dichiarazioni di voto da fare? No? Allora, chi approva
la delibera e l'oggetto n. 6 alzi la mano. Contrari? Astenuti?
Tutti favorevoli. Allora il Consiglio approva.
Si passa all'oggetto ...
Dunque, sentiamo il Consiglio cosa vuol fare. Abbiamo ancora
quattro oggetti. Quindi li potremmo fare nel pomeriggio, è vero?
Presidente? D'accordo.
Allora la seduta è chiusa. La seduta è aggiornata alle ore
16.
---
La seduta è tolta alle ore 12,29.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK