Consiglio Regionale della Valle d'Aosta - Oggetto del Consiglio n. 542 del 25 giugno 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 542 del 25 giugno 2014 - Resoconto
OGGETTO N. 542/XIV - Prosecuzione della discussione generale
congiunta sulla relazione sul rendiconto generale della Regione per
l'esercizio finanziario 2013 deliberata dalla sezione regionale di
controllo della Corte dei Conti, sul D.L. n. 23 (Approvazione del
rendiconto generale della Regione per l'esercizio finanziario 2013)
e sul D.L. n. 24 (Assestamento del bilancio di previsione per
l'anno finanziario 2014, modifiche a disposizioni legislative e
variazioni al bilancio di previsione per il triennio
2014/2016).
Presidente -
Riprendiamo la discussione, che era iniziata
stamattina, in maniera congiunta dei punti 31.2, 33.1 e 33.2.
Ricordando che siamo in discussione generale, chiedo se c'è qualche
collega che intende ancora prendere la parola. La parola alla
collega Morelli.
Morelli (ALPE)
- Merci Monsieur le Président.
Chers collègues
, caro collega relatore La Torre, ho
seguito con interesse la sua relazione, il suo intervento
riepilogativo, estremamente tecnico e puntuale e stranamente poco
politico e mi chiedo quali siano le ragioni di questa sua scelta,
rimarrò probabilmente con il dubbio.
Cher collègue Assesseur Perron
, questa discussione
congiunta sul rendiconto e sull'assestamento è un po' il suo
battesimo del fuoco, battesimo che ci pare lei abbia affrontato con
una certa serietà, con la dovuta serietà direi, e anche con una
certa umiltà, il che non guasta e fa sì che, nonostante la sua sia
una nomina freschissima, lei riesca a porsi in modo dignitoso in
questo nuovo ruolo che ricopre e non c'è dell'ironia, perché vedo
il Presidente Rollandin che mi guarda...non c'è dell'ironia. Io,
come altri colleghi hanno già detto, ho avuto modo di prendere atto
con favore delle sue dichiarazioni in II Commissione, a conclusione
dell'audizione in merito ai due disegni di legge, dichiarazioni che
vanno nel senso di favorire una maggiore trasparenza, una maggiore
condivisione per quanto riguarda la situazione finanziaria della
nostra Regione, ma non solo, anche per quanto concerne quella zona
grigia, da noi più volte evocata, costituita dalla galassia delle
partecipate e, in particolare, per quanto concerne quelli che lei,
Assessore Perron, ha definito comportamenti e procedure, affinché
il Consiglio possa essere messo nella condizione non solo di avere
conoscenza, ma anche di poter incidere sulle scelte e sugli
indirizzi futuri per le partecipate, che, nell'attuale momento di
crisi economica grave e di ridimensionamento pesante delle finanze
regionali, rivestono un carattere strategico futuro crescente.
Anche la Corte dei Conti nella relazione sul rendiconto ha
sottolineato in modo molto chiaro la necessità di una maggiore
trasparenza. Relazione che, è giusto sottolinearlo ancora,
costituisce uno strumento prezioso e utile di cui il Consiglio
regionale dispone ormai dal 2012 grazie al lavoro che la sezione
valdostana svolge con grande competenza e generosità, lavoro che
contribuisce a rendere il dibattito sicuramente più ricco e
articolato, mettendo nelle condizioni di affrontare una materia che
è ostica di per sé per tutti i Consiglieri regionali e questo è un
bene, perché non è da tutti possedere le competenze per
interpretare appieno questa materia, in virtù del fatto che il
Consiglio regionale comunque è un'assemblea elettiva e che quindi
non presuppone competenze specifiche. A proposito della validità
della relazione della Corte dei Conti, ci pare utile evocare un
passaggio della relazione nel quale la sezione ricorda che la
qualità dell'informazione che la Corte dei Conti è in grado di
assicurare e di restituire al Consiglio è condizionata a monte
dall'ampiezza delle informazioni che l'Amministrazione regionale
fornisce a lei. Credo quindi che possiamo sottoscrivere l'invito
fatto dalla Corte dei Conti all'Amministrazione regionale affinché
si incrementi la trasmissione dei dati in modo puntuale e in tempo
reale, al fine di rendere realmente efficace la funzione di
controllo e di analisi. Le relazioni analitiche della Corte dei
Conti sopperiscono in un certo senso alla difficoltà di comprendere
appieno la gestione contabile dell'Amministrazione regionale, cosa
che prescinde - ed è giusto dirlo - dalla disponibilità degli
uffici, del personale, dei dirigenti dell'Assessorato delle
finanze, di cui riconosciamo la competenza e che teniamo a
ringraziare per la loro diponibilità e quindi ben venga, Assessore,
anche la sua disponibilità, confidiamo in lei nel tener fede agli
impegni e ai propositi espressi in commissione.
È fondamentale che, in un momento di svolta epocale come quello
che stiamo vivendo, vi sia da parte di tutti la consapevolezza, la
contezza - per dirla con un sostantivo che è caro alla politica -
che i tempi sono veramente cambiati e crediamo che la maggioranza
non possa esimersi, e l'Assessore Perron lo ha fatto, dal
registrare che da parte nostra, da parte dell'opposizione tutta vi
sia stata la volontà di affrontare in tempi brevi questi disegni di
legge così importanti. L'Assessore Perron in punta di piedi aveva
auspicato...lo ha proprio detto...in punta di piedi aveva auspicato
tempi ragionevoli per permettere alla macchina di riprendere
appieno il suo funzionamento. Direi che, come gruppo ALPE, ma come
opposizione tutta, abbiamo fatto di più, siamo andati oltre, così
come non abbiamo adottato atteggiamenti ostruzionistici quando si è
trattato di eleggere il Presidente del Consiglio, ma abbiamo
avanzato serenamente la nostra proposta e allo stesso modo ci
poniamo in questo frangente forti di una coesione di fondo che non
viene meno, pur nel rispetto delle differenze dei singoli
gruppi...e che contiene una proposta alternativa. Non è prendendo
tempo o assumendo atteggiamenti volti ad intralciare l'attività che
ci contrapponiamo alla maggioranza regionale, ma andando ad
esprimere contenuti diversi, auspicando azioni diverse che i
colleghi che hanno già avuto modo di illustrare gli emendamenti che
presentiamo hanno saputo ben esporre...e comportandoci anche in
modo diverso, non contate più su di noi, cari colleghi di
maggioranza, per alzare il prezzo delle vostre richieste, non
contate più su di noi per ottenere votazioni segrete dietro le
quali trincerarsi, ognuno risponda apertamente e pubblicamente
delle sue decisioni e del lavoro che svolge! Il momento attuale lo
richiede più che mai ed è per questo che ci siamo concentrati
essenzialmente su di un emendamento che il Consigliere Chatrian ha
definito epocale, forse in modo un po' immodesto, ma che è in
realtà un emendamento epocale. Un emendamento attraverso il quale
noi vorremmo veramente segnare un momento di ripartenza importante,
significativo, andando a rendere disponibili alla comunità
valdostana fondi preziosi, quegli utili e quelle riserve
distribuibili delle società partecipate e andando a riaffermare con
forza la centralità del Consiglio regionale, sottraendo scelte
strategiche importanti alla discrezionalità di pochissimi, come
questo avviene, perché è un momento di responsabilità che tutti
dobbiamo condividere.
Nous vivons une période complexe, difficile, une crise
économique dont nous ne voyons pas la fin et qui est en train de
mettre en évidence toute la fragilité de notre système. Les
rapports qui ont déjà été cités par plusieurs collègues nous le
rappellent. Tous les secteurs sont déficitaires, malheureusement,
même le tourisme, un secteur important, qui jouissait d'une
certaine solidité, et nous risquons d'aller vers une saison qui
s'annonce maigre, sans pouvoir garantir le niveau de l'offre
culturelle et touristique à une clientèle de plus en plus
exigeante. En tant que communauté, en tant qu'Administration
régionale, nous n'avons pas su...et nous ne nous soustrayons pas
aux responsabilités, nous n'avons pas eu la capacité de nous
structurer lorsqu'on avait les ressources pour le faire. Maintenant
il est très difficile, impossible, dirais-je, rattraper le retard.
En proportion nous sommes en train de payer plus cher que les
autres à cause de la forte dépendance des activités économiques par
rapport à l'Administration publique. Celui qui a été le moteur
pendant des décennies, le moteur de notre développement, et qui a
permis un bien-être généralisé, est tombé en panne, probablement
définitivement et pour le moment nous n'entrevoyons pas
d'alternatives. Il est donc important plus que jamais que la
gestion de la chose publique soit caractérisée par une attention
maniaque, dirais-je, pour que chaque euro soit dépensé et soit
utilisé de manière optimale. L'année passée, lors du débat sur le
compte rendu, qui s'était tenu au mois d'avril, anticipé en vertu
de l'échéance électorale du mois de mai, j'étais intervenue en
préconisant un changement de paradigme de la part de ceux qui se
seraient trouvés dans la condition de gouverner la Vallée d'Aoste
dans les cinq années à venir. Un changement de paradigme qui aurait
dû se fonder d'abord sur une prise de conscience politique très
forte, très honnête sur la nécessité de dire la vérité aux
citoyens, de ne plus créer d'illusions à des fins électorales et de
favoriser davantage la confrontation politique, pour aboutir à la
redéfinition des priorités et à la recherche de solutions nouvelles
partagées. Et bien, je crois qui est restée une illusion, car cette
première année de législature n'a fait que démentir qu'il y ait eu
cette prise de conscience et n'a fait que démentir malgré les
déclarations du Président, malgré les déclarations de certains
Assesseurs qu'il y a la volonté de parvenir réellement à un projet
pour la Vallée d'Aoste du futur qui soit partagé. Nous devrions au
contraire dresser un véritable plan de guerre contre le gaspillage,
contre le chômage, contre la pauvreté, compte tenu de la
disponibilité financière énormément réduite de la Région, compte
tenu des changements qui sont en train de se produire dans la
société valdôtaine à cause du chômage qui atteint désormais des
valeurs inquiétantes, surtout pour les jeunes, et compte tenu de ce
que les autres Régions alpines avec lesquelles nous avons
l'ambition de nous comparer sont en train de faire. Et bien, nous
devons constater que le changement de paradigme ne s'est pas encore
produit.
Ancora ci sentiamo dire dai rappresentanti della maggioranza che
il nostro sistema in fondo, nonostante qualche pecca, tiene ancora,
ma io mi chiedo a che punto dobbiamo arrivare per aprire gli occhi!
Per renderci conto di quella che è la realtà, per ammettere, per
citare uno dei padri della nostra autonomia:
"que nous avons
atteint le fond de notre bassesse",
parce que si l'on se rend
compte qu'on a atteint le fond, on commence à réagir, e noi non
stiamo ancora reagendo perché invece continuiamo ad addossare,
anche giustamente per certi versi, allo Stato le responsabilità per
i vincoli del Patto di stabilità, per le manovre estremamente
penalizzanti imposteci, da cui è scaturito un consistente
ridimensionamento dei volumi di bilancio e, in particolare, proprio
a noi Valle d'Aosta anche rispetto alle altre autonomie speciali.
Continuiamo a trincerarci, mentre dovremmo riconoscere onestamente
che ci sono stati dei passi falsi - lo dico con garbo - nella
negoziazione Stato-Regione di cui portiamo le conseguenze, basti
ricordare che, per quanto riguarda il 2013 in particolare, la
gestione è stata condizionata dall'impossibilità di chiudere il
Patto di stabilità prima del mese di marzo ed è un po' comodo fare
come ha fatto l'Assessore Perron, che ha fatto risalire le
criticità al Governo Monti, ognuno fissa l'anno zero un po' dove
gli conviene. In realtà, è ben consapevole anche lui che i problemi
sorgono prima...era in una posizione assolutamente privilegiata per
rendersene conto e quindi bisogna reagire assieme, realmente,
coinvolgendo tutti gruppi e non arroccandosi sulle proprie
posizioni.
Per quanto riguarda il rendiconto, il dato che balza agli occhi
è che il rapporto tra la spesa corrente e la spesa di investimento
continua a registrare un divario che si allarga in modo
preoccupante e costante, due soli numeri: dal 67,34 percento
relativo alla copertura di spese correnti del 2010 siamo passati
all'81,59 del 2013 e parallelamente le spese di investimento hanno
avuto una variazione negativa che va dal 32,66 percento del 2010 al
18,41 del 2013, credo siano cifre che sono emblematiche e
significative. Come invertire la tendenza ridando solidità e
prospettive al sistema Valle d'Aosta, quali azioni intraprendere?
La relazione della Corte dei Conti si conclude constatando come la
Valle d'Aosta sia rimasta finora in parte protetta dagli effetti
negativi della crisi grazie alle risorse proprie della Regione, al
peso del settore pubblico nell'economia e alla ricchezza relativa
delle famiglie, ma tutte queste risorse, lo sappiamo bene, sono
giunte ormai a termine, il già citato rapporto Bankitalia ce lo
conferma e occorre far fronte alla situazione con una strategia che
viene citata anche nella parte conclusiva proprio dal rapporto
della Corte dei Conti, che dice:
"la Regione ha definito una
propria strategia: Valle d'Aosta 2020"
. Mi dispiace che non ci
sia il Presidente Rollandin, perché di questa strategia citata nero
su bianco dalla Corte dei Conti io francamente non ho mai sentito
parlare. Sarò l'unica in questo consesso, ma di questa strategia
Valle d'Aosta 2020, che sono andata a cercarmi, io non ho mai
sentito parlare...neanche dagli organi di informazione - ho fatto
una ricerca su internet - è uscita una notizia che parla di questa
strategia 2020...mi fa piacere che sia rientrato il Presidente
Rollandin, non c'è problema...questa strategia 2020, presentata, a
quanto mi consta, lo scorso anno molto in sordina, di cui però non
si è più sentito parlare... e mi chiedo perché, perché i contenuti
di quel documento sono estremamente interessanti e direi che è un
documento lungimirante, un documento di prospettiva, largamente
condivisibile...leggo alcuni passaggi rapidamente, questo documento
dice:
"l'ambizione deve essere quella di diventare al 2020
-
quindi è una strategia a medio termine, non è la strategia 2050
della Provincia di Bolzano -
un riferimento europeo in termini
di sviluppo sostenibile in tutti i settori dell'economia regionale.
Aosta la Valle sostenibile: un territorio unico al mondo, la Valle
dove l'agricoltura è biologica e DOP, la Valle del lavoro verde,
rinnovo dell'habitat tradizionale, nuove tecniche di produzione, di
risparmio energetico, preparazione ai mestieri tecnici verdi; la
Valle del turismo eco-responsabile, comprensori e alberghi virtuosi
dal punto di vista del rispetto dell'ambiente, trasporti
eco-sostenibili all'interno della Valle per raggiungere Torino; la
Valle sicura rispetto ai rischi di origine antropica e naturale.
Ogni azione finanziata con risorse pubbliche dovrà pertanto essere
in grado di dimostrare il proprio valore aggiunto ambientale e
l'azione di promozione e di comunicazione unitaria dei diversi
settori economici sotto un unico marchio Valle d'Aosta dovrà fare
della green economy in senso lato la caratteristica fondamentale di
ogni offerta sul territorio della Regione"
. Ecco, ma il perché
di questa strategia...nessuno sa niente, perché? È troppo
ambientalista, è troppo verde?
(interruzione di alcuni Consiglieri, fuori microfono)
...e con questo quesito che pongo al Presidente Rollandin e alla
Giunta concludo il mio intervento. Grazie.
Presidente
- La parola al collega Borrello Stefano.
Borrello (SA)
- Grazie Presidente.
Il mio intervento lo vorrei suddividere su due punti: per il
primo punto ricollegarmi a quanto già detto dal collega Cognetta
rispetto all'attività svolta dalla "mini" Commissione dei revisori
per quanto riguarda l'analisi del rendiconto, insieme al collega
Restano. La commissione, così come ha ben anticipato il collega
Cognetta, si è riunita più volte per poter analizzare in maniera
tecnica quelli che sono i punti definiti all'interno del rendiconto
e abbiamo voluto - e citerò brevemente - fare delle analisi
approfondite rispetto ad alcuni temi. Per quanto riguarda i residui
attivi, abbiamo preso a campione cinque punti da poter analizzare,
analogamente abbiamo effettuato lo stesso percorso per quanto
riguarda i residui passivi e abbiamo voluto chiedere dei
chiarimenti su dei settori che abbiamo ritenuto particolarmente
importanti, di concerto, ripeto, con i colleghi Restano e Cognetta,
in merito al contributo agli invalidi, in merito ai contributi ai
giovani agricoltori e un'analisi più dettagliata rispetto ai
contributi ai consorzi per la promozione turistica. Abbiamo voluto
approfondire questi temi per verificare effettivamente quelli che
sono i dati che all'interno del rendiconto sono stati prodotti e
abbiamo avuto sicuramente una soddisfazione nell'analisi di questi
dati che ci sono stati prodotti dai dirigenti della struttura del
Bilancio. Parallelamente abbiamo fatto un'analisi rispetto a dei
capitoli finanziati da trasferimenti dello Stato e dell'Unione
europea, abbiamo voluto dettagliare questo tipo di ragionamento
soprattutto per quegli avanzi di notevole importanza economica, in
modo tale che potessero essere delucidati quelli che sono gli
aspetti di non utilizzo di questi fondi legati alla presenza
iscritta a bilancio e nel rendiconto. Detto questo, abbiamo siglato
quella che era - tra virgolette - la "bontà" del lavoro prodotto,
l'abbiamo portato all'attenzione nella documentazione del
rendiconto per arrivare alla votazione finale di questo
documento.
Dal punto di vista più di carattere politico, quest'anno più
volte si è parlato della crisi economica che riguarda l'Unione
europea, che riguarda lo Stato italiano e che ha delle
ripercussioni anche a livello regionale. Più volte durante le varie
tematiche sia dal punto di vista deliberativo, ma anche dal punto
di vista programmatico ci sono state delle valutazioni sulla crisi
economica e in maniera trasversale tutte le forze politiche
presenti in questo Consiglio hanno riconosciuto quelle che sono le
problematiche ovviamente di crisi economica a livello europeo e
mondiale, ma dall'altra parte i rapporti con lo Stato, questo
Governo centrale, che sempre più non ci mette nelle condizioni di
avere una serenità nell'affrontare le tematiche economiche della
nostra Regione.
Detto questo, non possiamo che valutare il lavoro del rendiconto
come un lavoro serio, che è una fotografia di quella che è
un'analisi politica rispetto alla crisi economica che è in atto e,
di conseguenza, è una presa d'atto di quelle che sono le
valutazioni tecnico-amministrative, che, di conseguenza, si
ripercuotono nelle scelte politiche in sede di assestamento di
bilancio. Io vi ringrazio per l'attenzione.
Presidente
- Altri sempre in discussione generale? Non
vedo richieste di intervento. La parola al Consigliere Raimondo
Donzel.
Donzel (PD-SIN.VDA)
- Grazie Presidente.
Questa sommessa rassegnazione che ha colto l'aula di fronte ad
un provvedimento estremamente importante, che comunque dovrebbe
avere un significato profondo di rilancio, di voglia di riscatto,
di voglia di dare delle risposte precise e puntuali a quelle che
sono le richieste dei cittadini, per quanto ci riguarda, non
contaminerà noi del PD-Sinistra VdA, insomma, abbiamo un'altra
visione del fare politica e anche di guardare ai numeri anche
quando questi sono drammatici, lo sono in tante parti del mondo, lo
sono in Italia e non per questo si viene qui a dire: "prendiamo
atto - come dice Borello - di quello che ci dicono i tecnici". Se
il nostro ruolo è quello di prendere atto, allora è un po' poca
cosa l'attività che invece dovrebbe svolgere la politica di fronte
ai numeri che ci vengono presentati, i numeri come sono stati
presentati in modo ragionieristico...quasi un vero e proprio
contabile della BCC, il collega La Torre, di solito funambolico,
oggi in versione ragionieristica, il ritorno nei ranghi fa bene,
diciamo, allo spirito numerico...insomma, si lascia perdere la
visione utopica, il sogno di cambiare il mondo e ci si rassegna a
raccontare un rendiconto leggendo i numeri delle leggi, gli
articoli, i commi, insomma, una tristezza infinita, che magari avrà
qualche ricompensa... Sicuramente la ricompensa l'ha avuta il
responsabile Perron, che da responsabile che guardava al
cambiamento oggi, invece, è diventato il campione dello
status
quo
, arrivando persino a raccontarci - riprendendo magari
passaggi che ovviamente la Corte dei Conti fa, ma per una visione
di correttezza contabile, non visione politica...certamente la
Corte dei Conti fa la Corte dei Conti, non fa il Governo e dal
Governo ci aspettavamo qualcosa d'altro - che l'economia valdostana
ha fatto bene e soprattutto la frase, Assessore, che il sistema ha
retto. Allora, io provo a citare qualche cifra di questo sistema
che...lei non so dov'era, si era appisolato magari nei dieci mesi
passati...dov'era questo sistema che ha retto... Facendo un
confronto non tra un mese e l'altro, perché la cosa perde un po' di
significato, ma andiamo a vedere quest'Amministrazione, che da sei
anni siede imperterrita nel suo ruolo, e consentitemi una citazione
di Fedro, che dice:
"molto spesso, col cambiare del Governo, per
i poveri cambia solo il nome del padrone"
, ecco, da noi neanche
quello! Da noi hanno cambiato qualche comparsa, ma i nomi pure sono
rimasti quelli.
Nel 2010 l'aspetto più drammatico dei nostri numeri ci diceva
che il rapporto fra le spese correnti nel bilancio dava già dei
segnali di crescita verso l'alto, è molto importante cercare di
seguire questo dato, perché dopo il 2010 arrivano i terribili tagli
dei Governi Berlusconi, Monti e quant'altro, no? Ma prima del 2010
non c'erano quei terribili tagli e noi eravamo già arrivati al 69
percento di spesa corrente. Venivamo da un dibattito già nel 2008,
nel 2009 e negli anni precedenti...per chi ha memoria della
politica, per chi non cerca di vivere quest'eterno presente che
avete cercato di rappresentarci soprattutto voi relatori di
maggioranza...cioè Borrello non ha detto nulla, ma, La Torre e
Perron, avete cercato di incarnare l'idea dell'eterno presente
valdostano, cioè non si fanno raffronti col passato, eccetera,
bisogna immaginarsi di vivere un eterno presente, quindi quello che
hai è tantissimo, leggi un elenco, ti do un milione, c'è un milione
per questo, c'è un milione per quell'altro, 3 milioni là, 4 milioni
là, nell'eterno presente questa cosa può funzionare. Se invece
faccio i raffronti, scopro che la spesa corrente era già andata
crescendo e sforando, c'era già stato un dibattito in passato su
questa questione. Che cosa è successo? Nel 2010 si è arrivati al 69
percento e nel 2013 la spesa corrente è arrivata all'84 percento,
depurata poi da quelle che sono le compensazioni col livello
nazionale, arriviamo all'81 percento di spesa corrente. Questo è un
dato drammatico, che dovrebbe far saltare tutti sulle sedie e non
così da contabili e raccontare questa cosa qui... Quando un sistema
arriva a sfondare, ormai siamo all'81-84 percento di spesa
corrente, vuol dire che questo sistema non ha futuro così com'è
impostato, bisogna cambiare rotta.
Una proposta molto interessante viene dall'opposizione per
recuperare energie aggiuntive attraverso la trasparenza, su quelle
che sono le risorse delle partecipate, poi anche sull'indirizzo da
dare a quelle risorse...è un problema di indirizzo da dare a quelle
risorse, però sicuramente non si possono stare a guardare questi
numeri con l'immobilismo che ci è dato. Se raffrontiamo le entrate,
cosa che si è fatto finta di dire..."ma le entrate tengono
sostanzialmente, qualche riduzione...", no, facciamo il confronto
tra le entrate del 2010 e le entrate del 2013, beh, noi perdiamo
150 milioni di entrate sui tributi propri, però, attenzione, prima
avevamo 9 decimi, adesso coi 10 decimi, cioè con 1 decimo in più,
perdiamo comunque 150 milioni. Il dato quindi è ancora più grave,
le entrate sono ancora più diminuite, quel segno sui tributi
propri, passati da 1.390 milioni a 1.243 milioni sono il segnale di
un sistema profondamente in crisi e che, al di là dei tagli del
Governo, un altr'anno noi avremo meno entrate ancora, poi vedremo
quali sono le nostre principali attività e quali sono i segni di
quelle attività, quindi, al di là dei tagli del Governo, noi
comunque abbiamo un sistema che non va, che ha bisogno di una
sterzata, di una correzione, la sterzata e la correzione ancora non
la vediamo in questo giro, perché dovremo aspettare qualche idea
sulle leggi di settore. Oggi, per esempio, il collega Chatrian
citava alcuni esempi molto opportuni, dagli esempi che arrivano da
Bolzano, ma qui si dorme, nel senso che le nostre leggi sono
bloccate, ferme immobili e chissà che succederà.
Andando poi invece a guardare...visto che le entrate girano
male, andiamo a vedere sul fronte della spesa che cos'è accaduto.
Grazie alla complicità con una parte di sindacato compiacente,
delle associazioni che, insomma, vengono qui a dire che va tutto
bene quando chiudono gli esercizi commerciali, chiudono gli
alberghi, uno non riesce neanche più a vendere il proprio albergo,
tanto gli va bene, no? Ma vengono qui a dire: "sì, tutto sommato,
il Governo sta facendo il massimo", e continuiamo a farci del male
anche tra di noi, con delle categorie organizzate in questo modo,
noi abbiamo una situazione di questo tipo, se io confronto le spese
del 2010 con le spese del rendiconto 2013, vedo che abbiamo fatto
dei grossi sacrifici noi che facciamo attività politica, perché ci
siamo ridotti i costi di tutto il sistema: Consiglio regionale,
Assessori, eccetera, dal 2010 ad arrivare al 2013, di un po' più di
un milione di euro, meno 2,4 percento; sacrifici ne hanno fatto i
precari, i più deboli, se vado a vedere i costi del personale,
passiamo dai 274 milioni a 249 milioni, lì siamo circa sul 10
percento.
Andiamo a vedere quelle voci che qui non si tocca il sociale.
Beh, il sociale è stato letteralmente spazzolato, perché passiamo
da 70 milioni a 29 milioni. C'è sì l'operazione che alcune spese,
alcune voci sono state spostate sugli Enti locali, certo non
è...sennò avremmo un taglio di oltre il 60 percento. Non è il
taglio del 60 percento, ma se noi andiamo a vedere la finanza
locale, ci sono dei tagli anche lì, quindi girala come vuoi, hai
cancellato, mascherato il taglio spostando sugli Enti locali,
spostando di qui di là, ma il sociale è stato tagliato pesantemente
in Valle d'Aosta e a dimostrazione di queste cose cominciano ad
arrivare le letterine, diciamo, dei cittadini valdostani, che
cominciano a dire: "ma, state facendo delle delibere in cui qui ci
viene a costare più caro mettere i nostri anziani al G.B. Festaz" e
quant'altro. Allora, non raccontate che non avete toccato il
sociale, avete tagliato pesantemente nel sociale, eccome se avete
tagliato! Siccome poi qui in Valle d'Aosta c'è particolare
attenzione al settore dell'agricoltura, beh, quello è stato
letteralmente massacrato, maciullato, ridotto a zero, perché
abbiamo lo smantellamento di tutto...è rimasto soltanto
l'Assessorato, con gli uffici, però tutto il resto è sparito,
perché passiamo da 70 milioni e passa del 2010 ai 29 milioni del
rendiconto 2013, meno 70 percento. Altro che tagli lineari! Avete
proprio scelto dove colpire. Altro che "la situazione è questa e
dobbiamo barcamenarci"! Avete fatto scelte politiche, pensate,
razionali, avete difeso dirigenti, primari, noi politici ci siamo
autodifesi, tutti quelli che stavano bene...non abbiamo toccato
nelle...chi stava bene sta meglio, è chi stava male che sta molto
peggio e a dirlo non siamo più solo noi estremisti di sinistra, lo
dice la Banca d'Italia: "qui aumenta la povertà", questa parola che
non si vuole mai pronunciare in...non pronunciare la parola
"povertà" che non vengono più i turisti...no, guarda, i turisti non
vengono più, lo vedremo poi dopo in base ai dati.
Sullo sviluppo economico regionale, e qui vi guardo, altro che
non c'è stato chissà che intervento! Dai 213 milioni a 106 milioni
nel 2013, questi sono i numeri: più del 50 percento di taglio. Voi
pensate che, mantenendo dipendenti pubblici, io lo dico anche
davanti ai dipendenti pubblici che ci ascoltano...voi pensate che
questo sistema possa andare avanti così, che nessuno produce,
nessuno paga IRPEF, IRAP, eccetera, e da dove ci arrivano i soldi
per mantenere su questo carrozzone? State guidando verso
l'implosione questa Valle d'Aosta e venite qui così con un
rendiconto..."sì, tutto sommato, le cifre ci stanno, le spese sono
contenute, abbiamo ottenuto...", no, è un disastro, è un disastro!
Le cose vanno molto male e bisogna prenderne coscienza, con
chiarezza. È per quello l'emendamento forte proposto dal collega
Chatrian, perché servono delle soluzioni forti; secondo me, non
basterà neanche quel tipo di emendamento, perché una parte di
quelle risorse già qualcuno le gestisce, la differenza sostanziale
è di non gestirle più in maniera clientelare, ma di rendere
trasparente e lineare l'utilizzo di quelle risorse e magari capire
dove vanno a finire. Se noi andiamo a vedere la distribuzione in
percentuale, perché, fra l'altro, non si possono fare paragoni di
lungo periodo, perché con saggezza di tanto in tanto si fa un
"riminestrone" di tutto e quindi diventa difficile leggere i dati
confrontati sul lungo periodo, salvo che mettersi lì da esperti a
fare i confronti, ma nel giro...dal 2010 al 2013 per adesso non
avete fatto il rimpasto generale delle voci per rendere difficili i
paragoni.
Andando a vedere la torta di ripartizione, è molto interessante
vedere l'incidenza della distribuzione percentuale degli impegni
per funzione obiettivo, perché la cosa interessante è che, sebbene
abbiamo tagliato del 10 percento sui dipendenti, nella ripartizione
percentuale per funzioni obiettivo la spesa del personale è
cresciuta. È molto interessante vedere questi dati che voi
pubblicate, mi fa strano che nell'analisi puntuale del contabile
della BCC La Torre e dell'ex responsabile Assessore Perron questi
dati non vengano riportati, perché questi sono segnali di allarme,
oltre a crescere la spesa corrente, cresce l'incidenza della spesa
per personale sull'insieme della spesa, cioè vuol dire una spesa
sempre più difficile da gestire, senza delle misure forti, di
contenimento.
Un altro ragionamento lo voglio fare sulle politiche sociali,
qui dal 4,18 siamo passati al 2,08 percento, tanto per dire
dimezzamento dell'incidenza, rapporto 2010-2013, e lo si vede
questo confronto laddove, invece, sulla sanità la percentuale
cresce, cioè l'incidenza della sanità nel complesso della spesa
passa dal 17 al 19 percento, quindi l'incidenza della sanità sulla
spesa pubblica valdostana è cresciuta percentualmente. Se invece
vado a vedere lo sviluppo economico, qui abbiamo un tracollo,
perché passiamo dal 12 percento del 2010 scendiamo al 7 percento di
incidenza dello sviluppo economico sulle voci di spesa, quindi
questo è il tragico destino che ci prospettano i numeri che voi ci
avete presentato. Dal nostro punto di vista, quindi questo
rendiconto puntuale, redatto correttamente, come rimarca anche la
Corte dei Conti, per la parte non delle partecipate, ovviamente, ma
per la parte pubblica, è per noi l'ennesimo campanello d'allarme.
Noi non abbiamo iniziato oggi a dire che questo trend era un trend
negativo, noi siamo partiti nel 2009, noi nel 2009 avevamo chiesto
che parte delle risorse degli utili di CVA fosse investita in
sviluppo regionale sostenibile, perché poi dentro le voci - tra
virgolette - "per investimento" si mascherano anche delle voci che
con investimento durevole ed eco-compatibile nulla hanno a che
fare. Alle volte quindi sono pure dannose, quindi anche lì
bisognerebbe poi andare con la lente di ingrandimento, ma qui oggi
è la giornata delle macro cifre, dei macro numeri, no? Perché è
chiaro che se ci sono dei lavori da fare, come l'indispensabile
lavoro di messa in sicurezza a Courmayeur per la frana di La Saxe,
quei tipi di intervento che mettono in sicurezza il territorio,
ecco, non è che generano chissà che sviluppo duraturo. Garantiscono
il turismo, trasporto, tutto quello che volete, ma non è quello che
noi intendiamo per sviluppo durevole di lungo periodo, tanto per
capirci.
Vorrei invece accendere un campanello d'allarme sulla questione
che una delle voci più interessanti che era sempre stata
citata...ma qui in Valle d'Aosta, quando noi andavamo davanti ai
cancelli delle fabbriche in Bassa Valle, ci dicevano: "ma qui in
Valle d'Aosta il futuro della Valle d'Aosta è mica l'industria, noi
puntiamo sul turismo". Sul turismo allora avete ragione a puntare,
perché il turismo mondiale è cresciuto ancora, più di un miliardo
di persone si spostano, si muovono nel mondo: è cresciuto il
turismo europeo, è cresciuto il turismo nell'Europa dell'est, è
cresciuto il turismo nell'Europa mediterranea, cresce il turismo in
alcune regioni italiane, ma non cresce in Valle d'Aosta. Dati
drammatici quelli della Banca d'Italia, che ci dicono che il saldo
complessivo delle presenze è negativo, che diminuiscono...hanno
retto gli arrivi, non le presenze degli stranieri, ma è in calo la
situazione. Allora, quando noi vi dicevamo: "ma hanno un senso quei
soldi del Capodanno", "ma hanno un senso la Juventus e...", che
fanno contento quello lì che vende i panini a Châtillon, che
continua a dire: "riportatemi la Juventus a colpi di un milione di
euro, per vendere, per battere il record dei panini venduti, dove
magari dentro non c'è il lardo di Arnad, ma c'è il prosciutto di
Parma, no? Hanno un senso queste cose qui? Beh, i numeri ci dicono
di no, che avete sbagliato. Se quindi poi negli emendamenti ci
permetteremo di farvi notare che un appuntamento immancabile come
l'EXPO, a cui dobbiamo essere sicuramente presenti, può fare a meno
di 100 mila euro, ecco, non prendetevela, perché fino adesso non ne
avete azzeccata una, quindi non è che dovete...come dire?
inalberarvi e dire: "eh no, quella è la grande chance che ci
dobbiamo giocare", di chance ne avete giocate parecchie e i
risultati vi parlano contro.
La situazione di questo rendiconto quindi non è una situazione
di stabilità del sistema, come evocato non so come mai dall'ex
responsabile Assessore Perron, è una situazione invece drammatica
dei numeri della Valle d'Aosta, qualcuno ha pensato bene di
sistemare sé stesso, ma non ha sistemato i valdostani. Per
sistemare i valdostani, non bisogna fare l'inno dello
status
quo
, bisogna avere il coraggio di dire che bisogna cambiare
questa realtà, purtroppo le scelte che sono messe in campo non
hanno nessuna radicalità per poter incidere sulla situazione
disoccupazionale della Valle d'Aosta, noi siamo appesi a quelle
cose di cui parliamo spesso male, sbagliando, cioè siamo appesi
alla ripresa europea, siamo appesi alla ripresa dell'Italia,
speriamo nelle riforme del Governo nazionale, perché noi qui non
siamo in grado di riformarci. Ben venga quindi una riforma
nazionale della pubblica amministrazione, perché qui non se ne vede
traccia, ben venga il coraggio che usano a livello nazionale su
alcune scelte, perché qui di coraggio non ce n'è! Salvo la difesa
dello
status quo
, il prendere atto che i tagli sono stati
fortissimi...
(interruzione dell'Assessore Perron, fuori microfono)
...sì, Assessore Perron, sulle Regioni autonome, perché il
principio che personalmente non ho condiviso, e che lo Stato
nazionale aveva attuato barbaramente, con vostro accordo, firmato
col Governo Berlusconi, era che si prendeva ai ricchi per dare ai
poveri, questo era il concetto, no? Questo era il concetto, però in
cambio qualcuno fece dei patti per portare la destra al Comune di
Aosta, promettendo - c'erano i titoli dei giornali - 800 milioni di
euro al Comune di Aosta, lo stesso che adesso sfora il Patto di
stabilità. Ben venga che il Presidente Rollandin riesca a dire,
forse per rispetto nei confronti degli altri Comuni, che qui
qualche sanzione bisogna pur darla a questo Sindaco che ha
sbarellato completamente, che non ha capito che la battaglia che
bisogna fare col Patto di stabilità la si fa rispettando il Patto,
contro queste norme andando anche a manifestare duramente, se
serve, a livello nazionale, ma non violando le norme, altrimenti
cosa andiamo a dire: "facciamo gli evasori fiscali perché ci sono
troppe tasse?, violiamo le norme perché non ci stanno bene?". Spero
quindi che ci sia anche dal punto di vista politico una
registrazione rispetto a come sono state condotte alcune scelte.
Sono stati fatti degli accordi, sono stati firmati degli accordi
per liberare delle risorse nazionali in cambio di altre. Faccio
degli esempi concreti: quello Stato cattivo ci dà 27 milioni di
euro, c'è in questo rendiconto, no? Noi non li usiamo per fare
sviluppo: noi li usiamo per comprare treni bimodali...per 27
milioni di euro che lo Stato dà, lo Stato cattivo, quello che ci ha
tolto 190 milioni di euro...poi siamo andati giù, non è che siamo
andati giù a chiedergli soldi per provare a rimettere in campo
l'economia, siamo andati giù a chiedergli i soldi per comprare
treni bimodali! Ripeto: lo stesso tipo di investimento fatto con
lavori di ristrutturazione della linea genererebbe lavoro per le
imprese, invece qui ci guadagnerà un'impresa che non è...non so se
sarà un'impresa italiana, non è valdostana sicuramente quella che
fa i treni bimodali, non è un'impresa italiana, inutile che
diciamo: "voi valdostani, qua noi gli interessi...le nostre
imprese...dobbiamo difendere i nostri commercianti - e facciamo
costruire centri commerciali -, dobbiamo difendere i commercianti
del centro della città, facciamo un'iniziativa qui nel comune di
Aosta", con i Consiglieri comunali di maggioranza del Comune di
Aosta che vanno via a sventolare che sono i campioni della difesa
del commercio e quant'altro e non battono ciglio quando si
costruiscono nuovi centri commerciali, quando i piani regolatori
dei Comuni vengono modificati per violentare la nostra terra,
togliere le terre agricole coltivabili, per farne degli immensi
magazzini vuoti e qualcuno magari anche per il riciclaggio di
denaro che viene da fuori.
Questa, quindi, è la realtà di questo rendiconto, forse è il
caso che apriamo gli occhi e diciamo che questa situazione è
insostenibile e che bisogna puntare, come hanno detto anche i
colleghi prima di me, su un rilancio vero dell'economia valdostana,
che non passa attraverso le grandi opere, quelle faraoniche grandi
opere che vi ostinate a voler fare, che non c'è verso di farvi
fermare, perché quella è la vostra ossessione: la grande opera,
costruire il mausoleo che rimarrà nella storia. Vi metteranno la
placchetta lì, col vostro nome, com'è successo a Cheope, che è
rimasto nella storia, poco importa, si è persa la storia di tutti
quelli lì che hanno tirato su le pietre...come si chiamavano gli
schiavi che avevano tirato su le pietre per costruire la piramide
di Cheope? Nessuno lo sa, ma sono esistite quelle persone? Non sono
esistite... Questa è la vostra visione della Valle d'Aosta: grande
opera, il vostro mausoleo, la placca col vostro nome sopra, e i
poveri della Valle d'Aosta...no? Dei poveri della Valle d'Aosta ce
ne parla il campione dell'uomo qualunque, un giornalista valdostano
che si picca di raccontarci che mentre i politici discutono e
litigano...forse questo giornalista non si è accorto che c'è
qualcuno che litiga con qualche obiettivo, non è che litiga tanto
perché si diverte...qualcuno litiga per andare a sedersi sugli
scranni della maggioranza, per beccarsi la poltrona, ma c'è qualcun
altro che litiga magari perché ci sono anche degli interessi
generali da difendere. Ci dice: "mentre voi state lì, mentre i
politici valdostani da settimane discutono e litigano, sempre più
famiglie nella nostra regione patiscono la povertà" e descrive i
valdostani sdraiati sulle panchine delle ferrovie. Allora, oltre a
farvi fare questi articoli dai vostri amici giornalisti, ecco,
provate a dare delle risposte concrete, c'è la povertà in Valle
d'Aosta? La povertà non va vista semplicemente come l'aiutino,
l'elemosina al povero, la povertà è un problema che genera problemi
e, visto che a voi interessa il denaro, genera costi sociali, le
persone povere si ammalano di più, per cui un povero costituisce un
costo per la società subito nell'immediato aiuto, che è poca cosa,
ma è molto più grave il costo che ne deriva, dietro la povertà si
nasconde l'alcolismo, si nascondono le violenze di genere, si
nascondono tanti fenomeni che creano un costo sociale. Quando noi
facciamo la battaglia della povertà, noi del PD-Sinistra VdA, per
cortesia, non siamo delle crocerossine, non vogliamo fare
l'elemosina, vogliamo una società che sia bella per i turisti che
vengono a visitare la nostra città, ma che sia più vivibile per
tutti, perché è anche economicamente più facile da gestire, perché
c'è meno abbandono scolastico, andate a vedere le fasce sociali
dell'abbandono scolastico, invece solo di dire: "bravi professori",
"cattivi professori", questi dibattiti sterili, tanto non c'è in
campo nessuna riforma dell'istruzione in Valle d'Aosta, quindi è un
dibattito puramente da intellettuali. Andate però a vedere chi sono
queste persone, andate a vedere che razza di situazione si sta
creando in Valle d'Aosta. Quando parliamo di questi numeri
astratti, ragionieristici e quant'altro, dietro questi numeri ci
sono delle persone: commercianti che chiudono, imprenditori che
chiudono, disoccupazione, povertà...povertà anche in Valle d'Aosta
e le proposte che fate voi, a mio avviso, sono assolutamente
insufficienti, inadeguate a gestire questa realtà.
Presidente
- Altri colleghi intendono prendere la parola
sempre in discussione generale? La parola al collega Laurent
Viérin.
Viérin L. (UVP) -
Merci Monsieur le Président, nous avons
écouté avec attention ce matin les rapports du collègue de l'Union
Valdôtaine, Leonardo La Torre, Président de la Commission
compétente et du nouvel Assesseur au budget et aux finances, Ego
Perron. Nous avons pris acte de toute une série de réflexions, une
partie sur...le Président La Torre, qui ont touché surtout la
situation économique et financière de la Vallée d'Aoste, moins sur
celle qui a été la modulation de l'acte, qui prévoit des
changements ou quand même des investissements nouveaux, dans un
ajustement le long de l'année et surtout les considérations
politiques sur un acte, qui est le premier acte important de ce
Gouvernement qui reprend après la crise.
Nous avons aussi pris acte de l'appréciation, de la
disponibilité qui est arrivée de tout le Conseil, des collègues
surtout des forces de l'opposition à débattre dans des temps
rapides surtout ce qui est des exigences de la communauté, cet acte
qui va débloquer...avec des nuances et des différences politiques
de vision sur les dossiers...mais qui quand même porte dans cette
salle la discussion sur des dossiers qui vont dans la direction de
remettre des finances, remettre des disponibilités à l'intérieur du
budget de l'Administration régionale. Il faut prendre acte aussi
qui a été un parcours rapide pour la politique et probablement la
politique n'a pas eu toujours la sensibilité de conjuguer ces
exigences avec celles des organisations syndicales, qui nous ont un
peu tiré les oreilles en partie sur une confrontation qu'ils
auraient souhaitée. Au-delà de cela, c'est un acte qui conclut une
discussion qu'on avait entamée lors du budget de prévision 2014 et
sur les trois ans, qui va dessiner...qui dessine l'avenir de la
Vallée d'Aoste pour ces années.
Beh, chiaramente la discussione congiunta ci dà la possibilità
di analizzare i diversi documenti con i contenuti che questi
portano con loro: il rendiconto che il collega La Torre ha esposto
facendo una fotografia e cercando di enunciare i dati che vanno
così a disegnare quella che è stata la situazione
economico-finanziaria della Regione...e qual è la diagnosi di una
disponibilità sempre maggiormente ridotta che la nostra Valle
d'Aosta ha...in parte dell'assestamento...che invece nelle parole
dell'Assessore Perron, con motivazioni che vanno a rimodulare in
corso d'anno, in corso di bilancio le disponibilità per rilanciare
o per modificare quelle che sono le linee indicate in bilancio...e
la relazione della Corte dei Conti, che altri hanno citato e che,
come qualcuno ha sottolineato, è un organo terzo che analizza e
fotografa...citando poi anche la relazione della Banca d'Italia,
come ha fatto bene il collega Rosset. Questa fotografia...questa
discussione oggi ci permette di approdare in quest'aula con delle
considerazioni in un momento di cambiamento e anche all'interno del
bilancio regionale, anche all'interno del rendiconto e
dell'assestamento questo cambiamento è il principio cardine che
dovrà animare il futuro di questa nostra Regione. Un documento
importante è un'occasione per capire dove vanno gli investimenti
dell'Amministrazione, perché - lo avevamo già sottolineato in fase
di discussione del bilancio - un'amministrazione e le scelte di
un'amministrazione si misurano quando si predispone un bilancio di
previsione, ma anche quando si parla di assestamento; anche quando
si parla di un assestamento con risorse ridotte, ci sono delle
scelte amministrative e delle scelte politiche che vanno a darci la
possibilità di vedere dove la nostra Regione, seppur con
correttivi, sta andando. È un'occasione importante per vedere e per
misurare anche il modello Valle d'Aosta, il rapporto tra
l'Amministrazione regionale e gli Enti locali, che modello Valle
d'Aosta vogliamo disegnare, continuiamo a disegnare, o vogliamo
rivedere. È chiaro che dalla relazione del collega La Torre e dai
numeri che ci sono stati così illustrati sarebbe interessante avere
un raffronto con gli anni scorsi, ci rendiamo conto che il sistema
delle autonomie locali è stato fortemente rivisto e penalizzato
anche all'interno di una rimodulazione di allocazione delle finanze
regionali.
Qualcuno l'ha già detto: la crisi è arrivata dal 2010 e
all'inizio forse ci ha colti impreparati, ma il perdurare
dell'essere impreparati ha fatto sì che ci siamo ritrovati in un
modello Valle d'Aosta non rivisto con risorse ridotte e senza la
possibilità adeguata di rivedere questo modello Valle d'Aosta senza
andare a toccare quelle che sono le esigenze reali della comunità,
perché? Qualcuno l'ha anticipato, perché certe scelte...ormai
alcune erano già state assunte, alcune le abbiamo continuate - e,
quando dico: "abbiamo", dico l'Amministrazione in generale -, ci
siamo ostinati a proseguirle, ma il sistema dei grandi
investimenti, che hanno poi penalizzato i piccoli investimenti
dell'indotto locale...sono state quelle che se all'inizio erano
state programmate...quelle che si potevano ancora rivedere, che non
sono state riviste, sono quelle che hanno mandato in crisi, in
corto circuito il modello Valle d'Aosta.
Il collega Perron ci parla di una Valle d'Aosta che ha tenuto,
io non so se questa sia la realtà e non so che concezione ci sia di
una Valle d'Aosta che ha tenuto. Noi crediamo che ci sia una Valle
d'Aosta che è in forte difficoltà e che forse era meno preparata
rispetto all'esterno: per il modello Valle d'Aosta che è stato
impostato nei decenni, era meno preparata rispetto all'esterno
sull'arrivo della crisi, ma, dopo l'arrivo della crisi, ciò che noi
contestiamo non essere stato nelle "corde" delle scelte del passato
recente è il non rivedere questi grandi investimenti, cercando di
salvaguardare ciò che invece erano e sono i settori cruciali per la
Valle d'Aosta, dagli Enti locali in primis, ma non solo: settore
agricolo, settore cultura, settore istruzione, ecco, la formazione,
il lavoro, settori che significano, tra l'altro, rilancio e
crescita economica. Cos'è la crescita? Beh, quando si dice: "la
comunità è disorientata", la comunità spesso è disorientata, al di
là della crisi, perché non capisce dove l'Amministrazione sta
investendo o, meglio, arrivano spot e certe misure, ma non c'è un
disegno organico. Ora, anche il privato che deve fare investimenti
ha delle difficoltà a capire in che settori investire, in che
settore fare studiare i propri figli, perché al di là dei problemi
che sono stati enunciati questa mattina e che sono sicuramente da
analizzare...la questione della dispersione scolastica, se ne parla
da anni, non è un tema che viene scoperto oggi, ma è uno dei
problemi della mancanza forse di dialogo tra il mondo della scuola
e il mondo del lavoro e della mancanza di integrazione fra due
settori, che sono quelli dell'istruzione e quello della formazione
professionale, che sono sotto due settori diversi, addirittura qui
in Valle abbiamo certi pezzi della formazione: penso ai bienni di
formazione professionale, che sono fuori dall'Amministrazione, che
non sono neanche conteggiati in quelle statistiche che sono state
citate.
Ora, oggi la comunità, senza andare così a generalizzare, ha
bisogno di sapere dove l'Amministrazione sta andando, seppure con
risorse ridotte, e questa è una difficoltà che è riscontrata
proprio perché se fino ad un determinato giorno esiste un modello
Valle d'Aosta che sostiene...dimentichiamoci per una volta la
parola "contributi", Assessore Perron, perché il sostegno ad un
settore è molto più valido rispetto al concetto di contributo,
perché è una vecchia accezione che forse è vista anche in modo
negativo al di là dell'esterno della Valle, anche qui in Valle, per
dire che c'è un assistenzialismo. No, il sostegno ai settori è il
modo che la Valle d'Aosta, che il sistema Valle d'Aosta, che
l'Amministrazione regionale ha per far capire che per i prossimi
dieci anni - qualcuno parlava della Valle d'Aosta 2020 -, vent'anni
in quel settore l'Amministrazione investirà, cioè l'Amministrazione
crede in quei settori, che siano poi il turismo, l'agricoltura, la
cultura, che sono i settori cardini, cruciali della nostra regione
e, di conseguenza, i privati investiranno in quei settori, i
privati faranno crescere i loro figli e faranno studiare i loro
figli in quei settori. Ci sarà allora collimanza fra
l'Amministrazione e gli indirizzi, gli investimenti privati e
l'istruzione e la formazione dei nostri giovani.
Oggi, è vero, ci consegnate con questo rendiconto una fotografia
che parte dalla crisi, ecco, la crisi è sicuramente un elemento,
l'abbiamo analizzato in sede di bilancio, però poi la crisi non
deve continuare ad essere sempre un alibi e soprattutto chiediamoci
cosa stiamo facendo nei confronti dello Stato per difendere
quest'autonomia che,
bon gré, mal gré
, ci rendiamo conto
essere un'autonomia prettamente finanziaria, allora ridiamo un po'
di contenuti a quest'autonomia, qualche principio, non
dimentichiamoci di ciò che è un sistema Valle d'Aosta, che non è
solo una regione...minoranza linguistica, non è solo una regione di
montagna, non è solo una regione dove la sanità costa di più, dove
la scuola è più...è un sistema plurilingue, anche quello nelle
statistiche tante volte si dimentica, perché, quando si parla di
media dei nostri ragazzi, qui ci sono undici materie. È chiaro che
conseguire le eccellenze, perché è facile parlare di eccellenze,
quando si ha un sistema scolastico particolare, è un parametro
diverso rispetto ad altre realtà. Quando si fanno statistiche,
bisognerebbe anche ricordarsi che la dispersione non va
conglobata...o, meglio, non si fa collimare nella dispersione il
ritardo a diplomarsi con il non diplomarsi. Nell'ultimo
rapport
, Assessore Rini, purtroppo, non so se glielo hanno
fatto dire o se...insomma, lei ne era a conoscenza...certi
parametri sono stati analizzati in modo leggermente fuorviante,
perché con i vecchi crismi, diciamo, dell'ideologia o, meglio,
dell'idea che solo i licei creano eccellenza e che invece gli
istituti tecnico-professionali non fanno eccellenza, quando un
ragazzo esce da scuola, deve andare per forza a fare il liceo.
Questo è un retaggio che non deriva da responsabilità regionali nei
decenni, ma è una responsabilità che deriva dal vecchio progetto
1992 e da quest'idea che a livello nazionale si è impostata. È
chiaro che tanta di questa dispersione scolastica deriva in termini
di ritardo dal fatto che tanti vanno a fare prima il liceo e dopo
il primo anno cambiano e vanno negli istituti
tecnico-professionali, noi abbiamo competenza per una materia che è
quella professionale, non per quella... È chiaro allora che in un
mondo che sta cambiando il fatto di vedere un'Amministrazione che
non ha la capacità o, meglio, che non ha la possibilità di
difendere un'autonomia se non in termini finanziari... È
un'Amministrazione che in termini di futuro si deve interrogare su
che cos'è il futuro dell'autonomia valdostana e, come dicevo, su
come la stiamo difendendo, perché qualcuno l'ha ricordato: in sede
di approvazione della finanziaria dello Stato, altri Deputati e
Senatori che militano negli stessi gruppi con i nostri hanno
ottenuto benefici e vantaggi di fiscalità, e non solo, per le loro
Regioni e noi eravamo qui in quest'aula e non sapevamo neanche che
loro non avevano presentato un emendamento, anzi vendevano come
vittoria un emendamento che favoriva il Südtirol, Trentino, e non
la Valle d'Aosta.
Il raccordo di cui altri parlavano...ma quale raccordo? Ha fatto
bene questa mattina il collega Donzel a sollecitare sulla questione
delle riforme, ma in generale a livello di raccordo fra
l'Amministrazione regionale, e io parlo della I Commissione, avremo
modo di parlarne anche in sede di sostituzione dei
membri...raccordo fra la I Commissione, questo Consiglio Valle e i
nostri Parlamentari...ma siamo all'anno zero, abbiamo fatto un
incontro e un altro incontro, perché è stato sollecitato da un atto
presentato qui in Consiglio, ma come pensiamo di difenderla
quest'autonomia? Quando in quest'aula in termini di condivisione
abbiamo cercato di creare una
task force
che andasse a Roma
unita e coesa per difendere l'autonomia della Valle non solo in
termini finanziari, beh, voi non l'avete accettata. Ora, sui numeri
che oggi voi ci portate in quest'aula...noi, sì, lo prendiamo con
beneficio di inventario il fatto di dire che la Valle d'Aosta ha
tenuto, ma non sappiamo se tenere oggi basta per un rilancio, per
una crescita futura di questa nostra comunità. Non è quindi una
fotografia che è così positiva come forse qualcuno ci vuole fare
credere, ma le scelte che si faranno per il futuro sono e saranno
scelte determinanti e, al di là di essere scelte oculate, dovranno
essere scelte condivise, proprio per cercare di mettere in atto le
strategie migliori per rilanciare questa nostra Regione. La partita
si giocherà sicuramente nei confronti di Roma, ma si giocherà anche
nei confronti di Bruxelles, dei fondi europei se ne parla in questi
giorni, si legge...anche in sede di discussione dell'assestamento,
abbiamo avuto modo di "misurare" alcuni ragionamenti, ma questi
sono i fondi che potranno rappresentare sviluppo per la nostra
Valle.
Ora, per quanto riguarda il rendiconto, queste sono le nostre
considerazioni, ci possono servire come in ogni correttivo poi
eventualmente da mettere in campo come diagnosi. Collega Assessore
Perron, invece sull'assestamento - sappiamo che forse lei l'ha
ereditato, e l'ha sottolineato - al di là del ringraziare chi l'ha
costruito, noi ci saremmo aspettati qualcosa di leggermente
diverso, perché se dalla diagnosi e se dal bilancio, anche
attraverso i nostri emendamenti, vi eravate resi conto che ci sono
delle cose che non vanno... Ci sono dei settori che soffrono,
questi settori che abbiamo citato soffrono, noi ci saremmo
aspettati che proprio quei settori che soffrono potessero essere
oggetto di finanziamento anche in sede di assestamento, perché è un
assestamento che, in termini di risorse, è un assestamento che,
visti i tempi, va... Assessore Rini, noi quindi avevamo denunciato
i tagli alla cultura, i tagli all'istruzione, che sono settori...e
il discorso delle borse di studio, uno su tutti, è un dossier che
sarà da riprendere, ma noi ci saremmo aspettati che il settore
fosse almeno parzialmente portato da zero a zero virgola qualcosa,
ecco, invece nelle scelte che sono state fatte, e sono scelte
politiche...anche nell'assestamento l'istruzione e la cultura sono
state di nuovo dimenticate, e questo è un dato politico, queste
sono scelte politiche. Come ci saremmo aspettati, collega Testolin,
che anche sull'agricoltura, visto che in quest'aula se n'è parlato
tanto in questi mesi e lei ha sempre cercato non dico di scaricare
sul passato, però giustamente di dire: "ma effettivamente sono
scelte del passato, di chi c'era prima"...adesso non in termini di
responsabilità, però in termini di bilancio lei ha sempre detto che
il bilancio era questo e che certe cose non si potevano fare, ecco,
nel bilancio...qualche mese di permanenza non era sufficiente a
poter magari influire su quel settore, nell'assestamento
magari...adesso speriamo in altri fondi, si parla dei fondi
europei, però le dichiarazioni di questi giorni non ci
rassicurano.
Sugli Enti locali poi noi diciamo: se va bene agli Enti locali,
alla fine...e giustamente se poi il parere del CPEL, del CELVA è un
parere positivo, si vede che hanno deciso anche loro di rinunciare
a certe prerogative ed è giusto che nel principio di federalismo di
sussidiarietà ci sia una proposta dell'Amministrazione e poi che
gli Enti locali si esprimano. Abbiamo però assistito ad un
interessante show del Presidente del CPEL in commissione, che è
stato interessante e che quindi ci fa percepire che ci saranno
ancora delle sorprese in quell'ambito.
Dalle relazioni, al di là del collega La Torre, del Capogruppo
della Stella Alpina Borrello, invece avremmo gradito, al di là
dell'intervento in aula, che i buoni propositi sulle società
partecipate...anche sui costi della politica, aspettiamo ancora che
il Presidente del Consiglio ci dica che intenzioni hanno sui costi
della politica, sugli emolumenti, in primis i suoi emolumenti, che
intenzioni ha, perché, malgrado le sollecitazioni in quest'aula,
nel suo
rapport
di insediamento non lo abbiamo percepito e
neanche nelle prime riunioni ci pare di aver capito che, al di là
di una questione molto marginale sull'APF, si sia parlato di cose
concrete e di condivisione su certi temi e soprattutto di costi
della politica. Al di là di questo, ci saremmo aspettati che anche
sulle società partecipate, sul Casinò, ecco, qualche strategia, al
di là dei conti e dei numeri, che però...ecco, è il momento, quando
si parla di rendiconto, di assestamento e di prospettive, per
vedere...ma avremo modo di tornarci.
Noi allora crediamo, al di là delle nostre considerazioni, che
per il futuro ci sia un'esigenza - l'ha anticipato il collega
Chatrian e ne hanno parlato anche altri -: che questa gestione del
modello Valle d'Aosta non sia più una gestione che a colpi di
maggioranza vada a disegnare attraverso i conti, attraverso il
compilare quello che è un documento finanziario, che può sembrare
asettico, all'interno del quale invece si cela il futuro della
nostra comunità...che questa condivisione avvenga per davvero,
ecco, sul futuro della nostra autonomia, sul futuro delle riforme
della nostra comunità e anche sulle scelte strategiche, ne abbiamo
parlato tante volte qui, ma poi non è sempre avvenuto, per non dire
quasi mai...che ci sia effettivamente un tavolo che coinvolga
tutti, perché questo è stato percepito da parte nostra nel discorso
di insediamento di questo Governo. Noi quindi ci auspichiamo che ci
sia un futuro diverso che cercheremo di disegnare tutti assieme,
perché ridisegnare un modello, o rivederlo non è una questione che
si può semplificare ad un atto puramente contabile, ma il bilancio
che da oggi, con l'assestamento, che va a chiudere una certa parte,
che si somma al Patto di stabilità di cui ancora non si conoscono i
dettagli...sarà sicuramente il presupposto per iniziare a parlare
di futuro, anche contabile, di questa Regione.
È chiaro che l'autonomia, collega Perron, e lei lo ha
sottolineato...soprattutto in questo caso la nostra autonomia è
stata probabilmente penalizzata, perché altri lo hanno
sottolineato... Altre realtà limitrofe, lei ha parlato di Regioni,
di realtà vicine alle nostre, probabilmente sì, come Regioni a
statuto ordinario, ma tra le Regioni a statuto speciale, sempre
guardando verso est, noi ci rendiamo conto che, appunto, forse la
nostra autonomia in particolare non è stata difesa in modo
adeguato, forse è stata considerata di serie B, non lo sappiamo, ma
la famosa sinergia coi
peuples frères
, che storicamente ha
sempre visto battaglie comuni, in questo caso non è avvenuta e ci
chiediamo, anzi vi chiediamo il perché, perché probabilmente avete
più rapporti con chi oggi siede a Roma e rappresenta la Valle
d'Aosta. Noi faremo le nostre battaglie in I Commissione per
coinvolgere maggiormente il nostro Senatore e il nostro Deputato,
come loro hanno sempre, diciamo, dato come disponibilità, senza poi
essere conseguenti, ma tema riforme, tema autonomia...riforme nei
confronti dello Stato, ma anche riforme in Valle d'Aosta e rivedere
non solo il modello Valle d'Aosta a livello di contenuti e scelte
amministrative, ma anche a livello di contenuti che possono
avvenire, ecco, noi ci auspichiamo che possa essere un momento di
revisione e di condivisione.
In conclusione, credo che nelle prossime sedute del Consiglio
Valle noi torneremo sui temi. È chiaro che quest'assestamento ci dà
la possibilità di fare ragionamenti politici ed amministrativi in
termini generali, ma, al di là di qualche incursione su certi
settori, noi dovremo tornare, settore per settore, e anche, al di
là dell'Amministrazione, sulle società partecipate e su altri
settori in modo più puntuale. È lì che misureremo la vostra
capacità, la vostra volontà annunciata, che noi ci auguriamo potrà
essere anche nei fatti di cambiare passo, altrimenti questa tenuta
della Valle d'Aosta, che lei, Assessore Perron, oggi ci disegna,
non sarà sufficiente per creare quel rilancio di cui la nostra
Regione ha bisogno e che nelle difficoltà delle persone quotidiane
noi rileviamo, e che credo rileviate anche voi...e che solo
attraverso un sostegno adeguato a certi settori, creando crescita e
sviluppo, rifiutando quello che è e che sono i grandi investimenti,
fini a loro stessi, e che non vanno, tra l'altro, a creare ricadute
interne per il PIL della nostra Regione...potranno rappresentare,
assieme ai fondi europei, assieme ai finanziamenti che potranno
arrivare, il futuro della nostra Valle.
È chiaro che oggi ci viene in mente uno slogan e certe
considerazioni degli anni '70... On en a parlé souvent dans cette
salle, nous avons vécu à partir des années '80, à partir du 1981
avec la répartition fiscale et la possibilité d'avoir pour notre
Région des ressources importantes, des ressources qui ont fait
vivre notre Vallée d'Aoste et qui ont fait vivre nos vallées, qui
ont vu des investissements sur tout le territoire valdôtain, qui
ont déplacé l'Administration...qui ont déplacé la vie de la ville
d'Aoste dans toutes les vallées de la Vallée d'Aoste et qui ont
représenté pendant trente ans des choix politiques d'un certain
type, quand quelqu'un à l'époque disait qu'il y avait et qu'on
était en train de construire une autonomie qui était simplement
financière, aujourd'hui, malheureusement, on se rend compte que,
sans ces ressources, nous avons une autonomie qui est une autonomie
plus faible et que certains choix qu'on doit revoir sont
nécessaires, mais qu'il faut revoir aussi notre conception
d'autonomie afin que les contenus de peuple, de langue, de culture
d'un peuple de montagne différent par rapport au reste de l'Italie
soient réaffirmés à niveau national et à niveau européen, car
autrement nous serions réduits vraiment comme une province de
Turin, nous serions réduits d'une façon à être homologués à
d'autres réalités, qui ont des nombres qui sont improposables et
qui n'ont rien à voir avec ce qui est un système Vallée d'Aoste qui
a des difficultés différentes par rapport au reste...et de
retourner un peu à ces luttes et à ces batailles pour faire
comprendre hors de la Vallée d'Aoste que l'autonomie est une
ressource et que la possibilité d'autogouvernement,
d'autodétermination est utile aussi au reste du Pays.
On s'appelle vraiment à nos institutions, au Président de la
Région, au Président du Conseil, afin que, même au niveau national,
même si on est en train de vivre un moment de réforme - qui est
même, d'un point de vue de la rapidité, difficile à gérer pour les
petites réalités comme la nôtre -, il y ait vraiment la possibilité
de mettre sur le terrain toutes nos sensibilités et nos
possibilités afin que cette autonomie ne soit pas effacée avec une
réforme, une simple réforme qui est en train de se finaliser, ce
matin on en a parlé, afin qu'il y ait le maximum d'attention à
celles qui sont les prérogatives d'une communauté, d'un point de
vue culturel et linguistique, différentes, qui a toute sa dignité
et qui doit être défendue aujourd'hui plus que jamais. Merci.
Presidente -
La parola al collega La Torre.
La Torre (UV) -
Grazie Presidente.
Sollecitato, intervengo volentieri, anche perché questo mi
permette di fare sia una breve considerazione come Presidente della
commissione e anche di svolgere qualche piccolo ragionamento solo
come Consigliere. Innanzitutto, come Presidente della commissione,
trovo doveroso - forse non l'ho detto prima...è stato ricordato -
ringraziare tutto il Consiglio, quindi anche la minoranza per la
sensibilità che ha avuto di portare il rendiconto e l'assestamento
in tempi brevi per una discussione velocissima all'interno della
commissione, proprio perché credo che questa sensibilità abbia
fatto comprendere a tutti come era importante sbloccare un po'
quelle che erano le disponibilità della Regione.
Qualcuno ha detto che il rendiconto, così come l'ho presentato,
è stato in qualche modo una fotografia. Io credo che il rendiconto
e l'assestamento debbano avere sempre un inquadramento tecnico e
politico e penso che noi oggi, in qualche modo, abbiamo dimostrato,
cercando neanche di sovrapporre, diciamo, i ruoli, di dare all'aula
quest'opportunità di avere un inquadramento molto tecnico, quindi
una fotografia che permettesse di fare delle valutazioni obiettive
e anche un inquadramento politico, che credo che abbia benissimo
svolto l'Assessore, dando dimostrazione, seppur in poco tempo, di
aver padroneggiato bene la questione del rendiconto e
dell'assestamento. Crediamo di aver fatto in questo un servizio
all'aula e devo dare atto che credo sia servito, perché il
dibattito si è svolto anche su un binario oserei dire di
riflessione e di serietà. Certamente sono emerse posizioni diverse,
mi rivolgo in particolare al Consigliere Donzel, credo che lui
invocasse la radicalità; la radicalità, secondo me, non passa dagli
assestamenti, piuttosto passa da quelli che sono i percorsi che noi
ci vogliamo dare di cambiamento, guardando quindi non tanto al
passato che lui invocava, perché il passato è un giusto raffronto,
ma quello che noi dobbiamo verificare è il presente e soprattutto
il futuro, anche perché c'è una cosa che in modo responsabile io le
voglio dire: nulla potrà essere più come prima, nulla potrà più
essere com'è stato nel passato, questo è un dato di fatto da cui
non possiamo non partire: nulla sarà più come prima.
Non si può nemmeno dire che questa Regione nel passato non abbia
svolto in maniera utile e proficua per la Valle e per i suoi
abitanti un ruolo anche sociale, che ha svolto anche attraverso
l'utilizzo del suo bilancio, garantendo benessere e anche posti di
lavoro. Ce lo dice anche la Banca d'Italia, perché la Banca
d'Italia...si può leggere in un modo o anche nell'altro...la Banca
d'Italia ci dà atto, da un certo punto di vista, che
quest'Amministrazione ha fatto il massimo per questa regione,
perché ha cercato di garantire più posti di lavoro possibili, ha
cercato di garantire più investimenti possibili, più di altre
Regioni e noi ce ne vantiamo - guarda un po'! -, perché in fondo i
soldi che prendiamo dai cittadini abbiamo cercato di
restituirglieli. Il vero ragionamento quindi non è guardare il
passato, quello che è stato fatto, perché più di così la Regione
non può fare, ma cominciare a capire, a riflettere e d'ora in
avanti siamo obbligati a fare di meno, quindi la vera sfida,
sapendo che non possiamo che fare di meno per questa regione, come
amministrazione pubblica, è fare meglio. È qui che si apre una
visione in qualche modo riflessiva su cui noi dobbiamo
confrontarci: è come fare questo meglio. È evidente che questa
regione necessita di un progetto, ma perché? Non perché non ce
l'avesse, ma perché la mutazione dei tempi, dei fatti economici,
delle realtà congiunturali del Paese hanno modificato tutte le
aspettative che uno poteva avere.
Non credo che quest'assestamento nasconda qualcosa, anzi
denuncia le preoccupazioni che tutti abbiamo e, in particolare, di
chi deve amministrare, perché, parliamoci chiaro, il vero problema
non sono i soldi, perché i soldi in cassa ci sono, io credo che ci
siano 200 milioni in cassa, il vero problema è il Patto di
stabilità. Il Patto di stabilità, che non è, come ha detto bene
qualcuno, un oggetto flessibile, perché se uno non lo voleva, non
lo doveva accettare. Nel momento in cui lo sottoscrive, lo deve
rispettare, perché questa è una norma dello Stato, che poi questa
norma dello Stato sia iniqua...ebbene, noi lo sappiamo, ma non lo
diciamo solo noi, lo dicono in tutt'Italia. D'altronde in questi
giorni leggiamo le polemiche che ci sono tra le dichiarazioni della
Merkel, del Segretario all'economia europeo e via così dicendo.
Le preoccupazioni allora ci sono perché l'attacco all'autonomia
c'è, io l'ho già detto in altre sedi, quindi non penso dire una
cosa nuova, il vero attacco alle autonomie è quello finanziario,
non è quello negli statuti speciali, perché poi in fondo c'è la
Costituzione, c'è il Titolo V che ci protegge ancora bene. La
realtà è che l'attacco è finanziario, quindi noi sempre di più
vediamo compresse quelle che sono le nostre possibilità. Il vero
problema e la vera sfida quindi è come investire meglio i nostri
soldi e qui mi ricollego anche a quella che è stata una battuta
sull'EXPO. Qui c'è una grandissima confusione sull'EXPO, di cui io
stesso sto imparando a capire qualcosa frequentando, l'EXPO non è
una fiera, l'EXPO, sì, deve servire anche a portare dei turisti,
deve servire anche a portare della gente, a vendere dei
prodotti...non è questo, l'EXPO è qualcosa di più, l'EXPO è
qualcosa che forse si avvicina anche al concetto delle Olimpiadi: è
un'occasione per un Paese, in questo caso l'Italia, per rinnovarsi,
per ripensare a sé stesso, per ripresentarsi prima al suo interno,
ma poi verso il resto del mondo con dei percorsi mentali di
cambiamento. A questo servono queste grandi occasioni mondiali,
certamente a movimentare la gente, ma sono la grande occasione di
rinnovarsi, ma voi vi ricordate in piccolo quando veniva in visita
il Presidente della Repubblica in Valle d'Aosta o il Papa? Si
dipingeva tutto, si cambiavano i pavimenti, si cambiavano le luci,
e che cosa era quella se non l'occasione tradotta veramente in
piccolo, ma per fare un esempio semplice semplice...di quello che
deve essere un modo di pensare. L'EXPO è una grande opportunità, ma
è l'opportunità di ripensare a noi stessi come vogliamo essere per
il futuro. La sfida non è guardare il passato: la sfida è partire
dal presente e traguardare il futuro, capire cosa vogliamo fare in
questa regione, cosa vogliamo per questa regione; quando leggiamo
il programma 2020 della
green
economy
, è un
ragionamento estremamente interessante...ma questo lo dico anche ai
colleghi sui banchi della Giunta, il problema non è vedere le cose
come una sovrapposizione di quello che si fa o dei programmi che
noi abbiamo: il problema è immaginare qualcosa che va oltre,
qualcosa che non è che tocca i programmi che noi abbiamo, qualcosa
che aggiunge, un valore aggiunto, qualcosa che in più dà a questa
regione, intanto anche la possibilità del confronto e credo che
l'EXPO servirà anche a quello.
Il problema quindi non è togliere o mettere 100 mila euro,
quello non è il problema, perché 100 mila euro in un concetto
grande come quello del rinnovarsi e di cambiare sono ininfluenti;
quindi, per quello che mi riguarda, non so quali saranno le
decisioni, per me non è questo il punto, non è questa la sfida.
Infatti ho apprezzato che invece ha fatto delle riflessioni su come
vogliamo metterci in prospettiva intorno ad un tavolo per cercare
di cominciare a fare dei progetti, perché, prendendo atto da
quest'assestamento, e in particolare dal rendiconto, il vero
problema - parliamoci sempre con la stessa chiarezza - non è
questo. Quando l'Assessore dice che la Regione ha tenuto, io sono
d'accordo, perché il vero problema sarà il 2015, il problema non è
il 2014, in qualche modo noi abbiamo tenuto, il vero problema sarà
il 2015, quei 745 milioni che sono scritti in legge nel Patto di
stabilità, come riusciremo a trovare un equilibrio anche con lo
Stato? Qualcuno ha detto, lo ha citato stamattina forse
Gerandin...diceva la Sardegna: la Sardegna - poi penso che magari
su questo interverranno anche altri - non ha chiuso ancora niente,
anzi la Sardegna in qualche modo è un apripista per quello che
riguarda anche un po' tutto il rapporto delle Speciali con lo Stato
per quello che riguarda i Patti di stabilità. Non mi sto quindi
sottraendo alle osservazioni che sono state fatte, né a quelle
della Morelli, né a quelle di altri.
Farò ancora un passaggio veloce per essere conclusivo anche
sulle partecipate. È noto che questo Consiglio già nell'
ante
crisi si era espresso con estrema chiarezza sul fatto che le
partecipate sono un terreno straordinario di potenzialità su cui
questa Regione si deve interrogare. È evidente che siamo già in
linea, cioè già la commissione...si era espresso già il Consiglio,
si era espresso in linea con l'indirizzo della Corte dei Conti
sulla maggiore trasparenza. Io credo che la commissione dovrà
semplicemente riprendere i lavori e non credo che ci saranno - mi
rivolgo anche alla Giunta - problemi anche ad immaginare che la
commissione possa produrre una legge, che possa in qualche modo
andare a regolare anche il funzionamento delle partecipate, credo
che sia di ieri...no, forse è di oggi...un decreto-legge dello
Stato, che va ad entrare...
(interruzione di un Consigliere, fuori microfono)
...sì, è del 24 giugno, di ieri...si tratta di misure in materia
di organizzazione delle società partecipate...
(nuova interruzione di un Consigliere, fuori
microfono)
...no, ma lo stiamo aspettando anche perché lo Stato dice
un'altra cosa di nuovo preoccupante, sostanzialmente se uno si va a
leggere il decreto, cosa dice lo Stato? Lo Stato dice che il
Ministero del tesoro vuole sapere dal 1° gennaio 2015 tutto quello
che accade nelle partecipate, quindi vuol sapere bilanci, entrate,
uscite, utili, perché? Ma perché si stanno preparando
all'applicazione del bilancio consolidato, siamo quindi in una
condizione in cui anche noi, sulla base di queste avvisaglie dello
Stato, che si vuole impadronire o in qualche modo togliere, perché
la sensazione che ho io, qui lo dico come una preoccupazione...non
vorrei mai che lo Stato dicesse: "ma voi avete delle partecipate
che rendono, allora questi soldi che vi portate in bilancio come
utili delle partecipate noi ve li togliamo da un'altra parte".
Queste sono preoccupazioni, questo è evidente, credo però che su
questa linea, sulla linea del ragionamento, della riflessione - e
non dello scambio semplicemente di accuse - la maggioranza ci sia,
non mi pare di aver visto una posizione rigida. Ecco perché dico
che l'emendamento che viene presentato è un emendamento sicuramente
significativo, un emendamento sicuramente di riflessione,
sicuramente di indirizzo, visto anche dalla parte delle minoranze,
però non credo che in questa fase di un dibattito come quello che
stiamo affrontando si collochi...io non vedo che si colloca, poi
sarà la Giunta che deciderà come meglio esprimersi su questo tipo
di emendamento...ma io non credo che si colloca in questo
dibattito, nel senso che si colloca in un dibattito, ma non in
questo di oggi...poi giustamente...
(nuova interruzione di un Consigliere, fuori
microfono)
...no, ma io non entro nel merito, ci mancherebbe! Io le lascio
fare tutte le osservazioni che vuole.
Io quindi ho concluso, ringrazio, come ho detto, per le
sollecitazioni che ho avuto, non mi sono voluto sottrarre, mi sento
responsabile, sono contento che ci considerate responsabili,
"responsabile" è un bel termine, è una persona che si prende la sua
responsabilità, quindi a me non mi dà fastidio, usatelo pure e
penso che anche il collega Perron oggi abbia fatto veramente una
buona figura, quindi è stato responsabile e che male c'è?
Benissimo. Vi ringrazio quindi per la vostra attenzione.
Grazie.
Presidente -
Siamo sempre in discussione generale, se c'è
ancora qualche collega, altrimenti passiamo alla replica. Non c'è
più nessuno che vuole intervenire? La discussione generale è
chiusa.
Presidente -
Per la replica, la parola all'Assessore
Perron.
Perron (UV)
- Grazie Presidente.
Un ringraziamento da parte mia a tutti quelli che sono
intervenuti, anche ai colleghi portatori di un'opinione, di un
ragionamento che è diverso da quello che abbiamo fatto noi in
maggioranza. Io ritengo che lo scambio di opinioni, confrontando
modelli diversi, sia certamente un fatto arricchente per tutti,
anche per il dibattito di questo Consiglio, perché permette di
capire al Consiglio nella sua interezza, ma anche al Governo
regionale, quali sono, quali possono essere le soluzioni più giuste
per impostare e per fare le scelte più appropriate. Certamente oggi
c'è una coscienza, permettetemi di dirlo, collettiva, che è una
valutazione condivisa, cioè di una situazione di grande diversità
rispetto al passato. Io penso che tutti riconosciamo questa
situazione di crisi, ma constatiamo anche come il rapporto nei
confronti dello Stato, con lo Stato sia indirizzato in una via
pericolosa, una via di non rispetto di quelle che sono le
prerogative di una piccola comunità come la nostra, dove a pagare
rischiano di essere sempre quelli più deboli o numericamente più
deboli.
Certamente l'errore che una classe politica responsabile, visto
che viene evocato il termine, non deve fare è quello di confondere,
a mio giudizio, un normale ciclo economico con una crisi storica,
perché di crisi storica penso a chiare lettere possiamo dire si
tratti. Certamente sono finiti i tempi dove la Regione si
presentava a quest'appuntamento e constatava degli avanzi di
amministrazione di 200 milioni di euro, che poi destinava a
rifinanziare tutti i settori. Quei tempi sono finiti, un'epoca,
peraltro dove la Regione era al centro di tutto, non esiste
più.
Diversi colleghi - ho cercato di prendere nota in modo molto
puntuale - hanno parlato di cambiamento. Il cambiamento cosa vuol
dire? Certamente il cambiamento denota sicuramente una fase di
responsabilità e, dal nostro punto di vista, cerchiamo di non
ignorare le sollecitazioni e i richiami che vanno in questa
direzione, cioè di non far finta, per dirla in modo molto semplice,
che tutto sia com'è stato finora. Il cambiamento, anche quando
parliamo di rendiconto, è un cambiamento, come in qualche modo
forse è anche successo per il rendiconto dell'anno scorso, che
segna, se non una rottura, un momento di passaggio, cioè segna, a
mio giudizio, una discontinuità con un sistema che esisteva e la
necessità forte, che tutti avvertiamo, seppur con delle sensibilità
diverse, verso un'organizzazione, un modello, che certamente deve
cambiare. È un modello che nel tempo, io penso che non ci sia
vergogna nel dire questo, anzi c'è un'assunzione di responsabilità,
una fierezza, il modello Valle d'Aosta che nei decenni si è
costruito, è un modello che ha assicurato benessere a questa
comunità, cioè se oggi siamo qui a constatare un momento di
difficoltà, non lo si deve comunque ad un modello che nella sua
complessità è fallito. È un modello che poteva essere costruito
forse in modo diverso, ma è un modello che nel corso dei decenni -
e i parametri con altre realtà regionali simili alla nostra sono lì
a testimoniarlo - ha prodotto benessere, ha prodotto crescita
culturale, ma anche economica, direi in modo equilibrato, per
questa comunità, mettendoci per tanto tempo ai primi posti di tutte
le classifiche nazionali italiane. Si poteva forse far meglio, si
può sempre far meglio, ma io credo, con onestà intellettuale, non
si possa disconoscere che questa comunità nel tempo ha saputo
essere un modello positivo di sviluppo.
Il cambiamento. Certo il cambiamento obbliga a riflettere sul
modello attuale di organizzazione della Regione io condivido
questo. Mi pare di poter dire verità dicendo che anche nella
legislatura scorsa - mi correggerà chi c'era qui - dei passi decisi
in questa direzione sono stati fatti, ne cito uno del quale mi
ricordo: la legge n. 22 del 2010, che rivedeva le dirigenze, ha
certamente portato ad un'eliminazione di tutta una serie di
dirigenze, quindi ad un risparmio dei costi, quindi in qualche
modo, anche per quanto possibile, ad un'indicazione verso un
modello...che andava nella direzione di migliorare questo
modello.
Giustamente poc'anzi il collega Cognetta ricordava come in
questo ginepraio anche di leggi - quindi citava l'organizzazione
stessa dell'Amministrazione - anche per i soggetti, coloro i quali
guardano alla Regione per avere delle informazioni spesso sono
disorientati. Io penso che lo sforzo che l'Amministrazione
regionale può cercare di fare, anche attraverso la I Commissione,
sperando che questa sia attiva al più presto, sia quello di fare un
ragionamento, a mio giudizio,
bipartisan
, anche tra
maggioranza ed opposizione, andando a vedere anche quella
farraginosità di leggi, che forse sono ancora troppe, ragionando
magari - perché no? - su dei testi unici, che armonizzino le norme
su determinate materie e che quindi rendano più facile il rapporto
tra chi interloquisce con l'Amministrazione regionale e chi, penso
anche nelle strutture, debba far rispettare le norme che ci sono.
Dico questo per dire che il modello Regione è un modello che
certamente deve essere rivisto. È un modello che - lo ripeto -, a
mio giudizio, nel tempo ha funzionato, ma certamente - io questo lo
condivido - necessita di una revisione profonda, al di là della
logica necessaria oggi di dover fare delle economie, al di là della
logica necessaria oggi di una robusta riqualificazione della spesa
e di un contenimento forte della spesa pubblica. È uno sforzo che
anche in Giunta - per quel poco che ho partecipato in Giunta -, su
spinta forte del Presidente Rollandin, stiamo cercando di fare, è
quello, anche attraverso i rispettivi settori di competenza degli
Assessori, di imprimere - rispondo in questo senso a sollecitazioni
che colleghi avanzavano - degli input per cercare di fare
funzionare al meglio le strutture, per cercare quindi di imprimere
forza al nostro modello di governo, per cercare quindi di impostare
una metodologia di lavoro, se è possibile, migliore. Questo nella
logica condivisa di cercare di andare ad eliminare, se ce ne sono e
laddove ce ne sono, delle inefficienze, di migliorare laddove
possibile e razionalizzare i costi, ma cercando al tempo stesso di
chiedere al sistema pubblico nel suo complesso uno sforzo per
cercare di farlo funzionare al meglio.
A mio giudizio, il sistema, la macchina regionale, non è una
macchina da smantellare, perché ha al suo interno dei funzionamenti
molto validi, ha al suo interno delle professionalità, che forse
devono essere corrette, ma che vanno certamente salvaguardate. Lo
dico nell'ottica di chi cerca di riconoscere e di voler fare in
modo che questa Regione continui ad essere - e, se possibile, lo
diventi ancora di più - un modello di riferimento per i cittadini,
un modello di riferimento per le imprese. Tutti insieme sempre con
l'obiettivo di sviluppare il prodotto interno lordo, di creare
occupazione, di creare posti di lavoro, di accrescere il benessere
della Regione.
Su questo tema quindi certamente occorreranno delle riflessioni
forti, se sarà necessario, come io penso, occorreranno anche delle
decisioni forti, se possibile, condivise, io penso sarebbe un
auspicio importante. Il cambiamento è necessario, ma il cambiamento
è anche culturale, permettetemi: riguarda la politica, riguarda gli
apparati, riguarda però le persone nel suo complesso, in modo
particolare le persone come le società che con la pubblica
amministrazione si interfacciano, perché, vedete, il cambiamento, a
mio giudizio, passa essenzialmente nella testa delle persone e, se
è vero che la politica deve dare per prima il suo esempio sulla
strada del cambiamento, tutta insieme questa comunità, armonizzando
i percorsi, razionalizzando le spese, deve indirizzarsi in questa
direzione.
Certo, dal nostro punto di vista - e faccio un riferimento
chiaro alla politica -, chi è chiamato e chi sarà chiamato anche in
futuro a dirigere l'Amministrazione regionale deve farlo e dovrà
farlo con un approccio più forte rispetto al mercato, rispetto alla
competizione, rispetto alla sfida dei mercati. Oggi penso che sia
illusione immaginare di difendere la nostra autonomia e la nostra
economia solo sulla base della logica di conservazione del passato,
io credo che la difesa della nostra autonomia passi attraverso la
difesa forte di norme giuridiche che nel tempo ci hanno in qualche
modo salvaguardato, ma passi anche attraverso la volontà forte di
giocare un ruolo da attori nei processi economici dai quali non
siamo chiamati fuori. Io quindi non penso che qui debba essere
equivocato un atteggiamento di responsabilità con un atteggiamento
remissivo, sono due impostazioni molto diverse. Noi siamo,
attenzione, perfettamente coscienti di ciò che succede, voglio
dirlo a chiare lettere e con la stessa determinazione diciamo che
alcune certezze che avevamo nel passato sono finite, lo diciamo
alla politica, lo diciamo agli operatori economici. Un sistema sta
cambiando, ne prendiamo atto, cerchiamo di equipaggiarci per questo
e vorremmo che in qualche modo, proprio perché il fatto che un
sistema è finito, da più parti ci fosse anche lo stimolo proprio in
queste occasioni di difficoltà a mettersi in moto, perché vedete lo
stimolo nuovo, soprattutto se giunge in un momento di forte
difficoltà, può dare delle opportunità. Non delle certezze, ma può
dare - perché no? - delle opportunità e io penso che nel tessuto
socio-economico della Valle d'Aosta si possano certamente ritrovare
delle opportunità che possano contribuire a far crescere questa
comunità.
Quello che manca, attenzione, non è la prospettiva, che abbiamo
ben chiara, quello che ci manca a volte è la possibilità, anche nei
rapporti con lo Stato l'ho detto stamattina e voglio ribadirlo, di
una programmazione forte, chiara, definita, soprattutto sui tempi e
sulle risorse che possiamo amministrare, perché io voglio
sottolinearlo, se c'è un dato che è inequivocabile, è che
quest'Amministrazione ha dovuto lavorare in emergenza. Ha dovuto
nei rapporti con lo Stato, da un punto di vista finanziario,
lavorare in emergenza e ha lavorato in qualche modo con una
continua spada di Damocle sulla testa, il che ha obbligato, o non
ha permesso certamente di lavorare nelle condizioni migliori
possibili. Io penso che, avendo a mente questo, riprendendo un
ragionamento un po' più generale, senza entrare nel merito dei
dettagli, l'atto o gli atti che abbiamo portato all'approvazione
oggi, da un punto di vista politico, riprendono in modo chiaro gli
impegni che sono stati presi: gli impegni che sono stati presi di
fronte agli elettori e al tempo stesso gli impegni che si sono
manifestati all'interno di quest'aula con un programma di governo.
È un percorso coerente con il programma di legislatura. È un filo
conduttore chiaro e corretto e, da questo punto di vista, se c'è un
indirizzo generale sul quale ci siamo mossi presentando questi
atti, è in qualche modo un'attenzione particolare a cercare di
tenere in piedi i servizi di questa comunità, razionalizzando,
facendo delle economie, quindi, collega Fontana, mi pare di poter
dire che non possiamo essere accusati di avere in qualche modo
smantellato i servizi di questa regione. Certo, si sono
razionalizzati, si sono fatte delle economie, chiedendo degli
sforzi anche nei settori più deboli, ma certamente abbiamo
continuamente manifestato la volontà chiara ed inequivocabile di
procedere in questa direzione.
Da un punto di vista poi più politico, certamente, lo sforzo che
è stato fatto è quello di sostenere, comunque, tutti i settori per
quanto possibile - sottolineo "per quanto possibile" -: dalle
piccole alle medie attività, l'attività artigianale, le attività
agricole, le industriali, quelle della ricerca, le alberghiere,
come le società degli impianti di risalita, cioè cercando di
garantire, nella sua complessità, un modello che abbiamo impostato
nel tempo e che è stato un modello utile, equilibrato, armonioso
per la crescita di questa comunità.
Vi è stata un'attenzione, a mio giudizio, forte per quello che
riguarda l'uso delle risorse europee, quindi vi è stato un buon
uso, e un buon ricorso ai piani di politica europea. Il tutto, se
mi è concesso, in un'azione di governo che ha un filo conduttore
nell'azione del Governo e nell'azione della maggioranza: quello del
sostegno al lavoro. Il sostegno al lavoro, cioè il tema del lavoro
è certamente la priorità della nostra agenda politica. In qualche
modo il tema del lavoro è sicuramente la nostra priorità, è la
prima priorità. Su questo tema eravamo impegnati e siamo impegnati,
lavorando con le parti sociali, perché anche qui si è fatto un
riferimento molto forte, che non ho capito, sul quale avremmo
evitato il confronto con le parti sociali. A me pare che siamo
un'Amministrazione che dialoga, o che cerca di dialogare con le
parti sociali, forse ho capito male, se ho capito male, me ne scuso
e penso di poter dire che lo abbiamo fatto...
(interruzione di un Consigliere, fuori microfono)
...guardi, non più tardi di venerdì mattina abbiamo incontrato
tutte le categorie, proprio nel momento in cui c'è stata una
sollecitazione forte ad affrontare un momento di difficoltà e,
credo che lo abbiamo fatto senza indugiare...
(nuova interruzione di un Consigliere, fuori
microfono)
...chiedo scusa, io non ho interrotto, collega...lo abbiamo
fatto lavorando con interlocutori sul territorio, abbiamo lavorato,
per quanto possibile, con interlocutori esterni che possano -
perché no? - investire in Valle d'Aosta creando occupazione ed
entrate per la Valle d'Aosta.
Termino dicendo che abbiamo cercato di operare, di garantire
delle prospettive in vari settori, soprattutto nei settori chiave
dello sviluppo economico, checché se ne dica, siamo stati attenti
alle politiche sociali, investendo sull'ospedale, ma investendo in
modo chiaro ed inequivocabile sulla sanità, sull'importanza di
tutte le strutture delle politiche rivolte alla persona, perché, lo
sottolineo, abbiamo una concezione non soltanto economica della
crescita della Valle d'Aosta, ma abbiamo una concezione che guarda
anche con attenzione e con forza al rispetto della persona e la
persona, soprattutto quando si trova in una condizione di
debolezza, deve in qualche modo essere tutelata.
Nessuno di noi, tanto meno il neo Assessore o il neo
responsabile Perron gioisce o è felice di imporre sacrifici alla
Valle d'Aosta, di tagliare, giustamente, non solo i contributi, ma,
diciamo, quegli interventi di sostegno all'economica, in qualche
modo di produrre meno appalti, di razionalizzare, di sostenere in
qualche modo la finanza locale. Io credo che per i tagli che
abbiamo fatto, per le minori risorse che abbiamo a disposizione non
ci sentiamo in colpa, semmai siamo mortificati o amareggiati,
questo sì, perché vorremmo certamente avere più risorse, magari da
condividere e da allocare sul territorio. Oggi credo che sia
necessario individuare delle priorità forti, le scelte che abbiamo
fatto le abbiamo fatte con responsabilità, non aumentando le tasse,
ma cercando di dare continuità alle politiche messe in piedi
finora, cercando di dare supporto alle imprese e alle famiglie in
tempi di grande difficoltà.
Termino quindi dicendo che, coscienti del fatto che, il
contenimento forte della spesa è un elemento obbligatorio,
presentiamo dei documenti che, a mio modo di vedere, certificano
una tenuta, l'ho detto stamattina e lo sottolineo ancora: una
tenuta. Nonostante qualche dato negativo che si può leggere nelle
relazioni, io credo che il sistema Valle d'Aosta nel suo complesso
sia un sistema che attraversa delle difficoltà, ma è un sistema che
nel suo complesso ha tenuto. Certamente permette di dire e di
riconoscere un ruolo ancora fondamentale che l'Amministrazione
regionale riveste nello sviluppo e nell'economia di questa regione.
Siamo portatori di una buona finanza, intendendo con questo una
capacità di spesa, di utilizzo dei fondi europei, di utilizzo
complessivo delle ricchezze disponibili.
Mi permetto di dire che siamo portatori di un'autonomia che
definirei responsabile, nel senso che sappiamo e vogliamo fare i
conti al nostro interno, assumendoci la responsabilità di azioni
anche impopolari, ma responsabili, senza bisogno che nessuno ci
bacchetti dall'esterno. Da questo punto di vista, mi permetto
sollecitato su un tema sul quale il Presidente Rollandin certamente
dirà più di me...sul tema del Patto di stabilità stiamo lavorando,
è un argomento che non abbiamo certamente tralasciato. Io ritengo
che, in qualche modo, bisogna anche collocare in modo puntuale gli
avvenimenti quando arrivano. In questi giorni si assiste ad una
discussione forte dello Stato italiano anche nei confronti
dell'Unione europea per in qualche modo cercare di alleggerire i
vincoli. Qui ragioniamo, parliamo di finanza derivata, cioè che il
Comune tratta con la Regione, la Regione tratta con lo Stato e lo
Stato tratta con l'Unione europea, se ci sono dei segnali di
distensione, che quindi possano anche allentare le briglie che lo
Stato ci ha imposto, guardiamo cosa succede. Voglio essere chiaro
su questo, che il decreto-legge che è stato citato poc'anzi ha
procrastinato, per volontà dello Stato, la possibilità per le
Regioni di produrre delle proposte al 30 giugno quindi non siamo in
ritardo, siamo in linea, su questo stiamo lavorando e, dal nostro
punto di vista, penso che faremo tutto quanto possibile, come
stanno facendo altre Regioni, che non hanno chiuso i Patti, anche
in una logica di rispetto e di confronto con le altre autonomie
speciali.
Nel complesso presentiamo una macchina, che, a mio giudizio, è
una macchina buona, che ha una buona tenuta. Registriamo una
situazione in forte trasformazione, dove perdiamo purtroppo
risorse, aumentano le responsabilità, non aumentando i debiti, con
una gestione che presenta degli aspetti positivi. Io penso di poter
dire che la Regione continua ad essere un soggetto importante, un
soggetto che conserva inalterata la sua capacità, la sua rapidità
di essere un soggetto che sa rispondere, che sa interloquire, in
qualche modo, con l'economia, nel suo complesso, della Valle
d'Aosta. Penso di poter dire che abbiamo presentato un buon
rendiconto, di un lavoro fatto semplicemente all'insegna della
responsabilità, con una prospettiva di assestamento che è
ragionata, che ha uno sguardo attento a tutti i settori, con la
convinzione di aver usato correttamente il denaro, che non è un
denaro nostro, ma è il denaro dei valdostani. Se abbiamo una
coscienza, - e penso che ce l'abbiamo -, la nostra coscienza è di
essere autonomisti, prima ancora che politicamente, nel cuore.
Questo ci rende consapevoli dell'importanza del nostro territorio,
è un territorio che amiamo e nei confronti di questo territorio ci
sentiamo radicati e vogliamo una sua difesa a 360 gradi. Abbiamo
operato degli interventi nella direzione di conservare questo
modello, che è un modello che ha anche una sua coesione sociale,
presentando un documento comprendendo le difficoltà che ci sono,
coscienti delle difficoltà che ci sono, ma cercando di guardare al
tempo stesso con serietà, ma con ottimismo e fiducia al futuro.
Penso che questo sia l'atteggiamento corretto da tenere, anche in
un momento di grande difficoltà, tendendo la mano a chi ha voglia
di costruire insieme a noi e di fare qualcosa di utile e di
positivo per questa Valle d'Aosta. Grazie.
Presidente
- Sì, chiede la parola per fatto personale?
No, siamo in replica, poi ci sono gli interventi sulle
dichiarazioni di voto a seguito della replica del Presidente...
(interruzione di alcuni Consiglieri, fuori microfono)
...scusate, non può essere il secondo intervento, è chiusa la
discussione generale. C'è la replica, dovrebbe esserci la replica
del Presidente della Regione, dopodiché ci sono tutti gli
interventi sulle dichiarazioni di voto in merito ai disegni di
legge.
La parola al Presidente della Regione.
Rollandin (UV)
- Merci Président.
Je crois avant tout de m'associer aux remerciements qui ont été
faits de la part des collègues pour ce qui a été le niveau des
interventions que j'ai beaucoup appréciées pendant cette
présentation qui a été faite aujourd'hui. Je crois devoir remercier
en même temps la relation de la Cour des Comptes, qui a été
largement exploitée et qui nous a donné des suggestions importantes
pour ce qui est la partie prenante, déjà optimale et des aspects
qui sont à améliorer. Je crois donc qu'on a bien tenu en
considération...qui est lié à cet aspect, qui est une nouveauté,
elle n'existait pas depuis des années, mais c'est déjà un fait
important qu' il y ait cet
imprimatur
, qui donne la
possibilité d'avoir un jugement attentif, correct sur la
possibilité de gérer notre budget de la façon la meilleure. Je
crois qu'en ce sens il y a eu pendant ces interventions toute une
série de données qui ont été épuisées sur les réflexions qui ont
été faites par la Banque d'Italie, sur les différentes
interventions faites par les associations qui ont pris en
charge...comme la Chambre de commerce, qui ont fait des réflexions
sur le système Vallée d'Aoste.
Sur ce thème je crois qu'il faut être à même, comme il a été
déjà fait, de faire une réflexion qui ne soit pas visée à dire ce
qui s'est passé, évidemment l'analyse de 2013 nous peut dire ce que
nous pouvons faire mieux en 2014 et surtout en 2015, étant donné
que nous sommes déjà à moitié de l'année. Alors, évidemment, ce que
nous pouvons faire en 2014 vous l'avez dit, chers collègues, n'est
pas tellement important et je dois avouer qu'encore une fois les
bureaux avaient en quelque sorte vu juste sur la possibilité
d'avoir encore des investissements à faire au moment où il y a le
compte rendu, en effet, c'est ce qui avait été prévu. Je crois donc
que le travail qui a été fait est un travail important et je
voudrais surtout partager avec vous deux réflexions qui reviennent
à une analyse ponctuelle faite par les collègues sur le budget
précèdent, sur la réduction qu'il y a eu des recettes, et cetera.
Mais je crois que je voudrais surtout essayer de comprendre, après
les analyses que j'ai rappelées, Banque d'Italie, et cetera, tous
ont mis en évidence un aspect qui est important: la centralité de
la Région. Sur ce thème il faudrait se comprendre, la centralité de
la Région à ce moment porte à dire que, d'une part, compte tenu que
la Région compte beaucoup, si la Région a en quelque sorte moins de
recettes, moins de possibilités d'avoir des disponibilités
financières, c'est évident que l'économie en ressent, mais c'est
tout à fait normal. Je dis: tout à fait normal, car ce n'était pas
normal, il y a quelques dizaines d'années, lorsque qu'on disait:
"bon, il faut quitter plus d'espace à l'initiative privée, donner
plus de possibilités aux autres et faire de façon que, en quelque
sorte, la Région ne soit pas un entrepreneur, mais qu'elle donne la
possibilité aux autres de faire ce qu'ils peuvent sans l'aide de la
Région". Nous devons avouer que, pendant la rencontre que nous
avons faite avec les différentes associations intéressées, toutes
les associations, artisans, commerçants et industriels, nous ont
posé des questions et les questions qu'ils nous ont posées vont
dans la direction d'intéresser encore plus la Région par rapport
aux difficultés qui existent, voire dans le secteur de
l'université, voire dans le secteur du crédit, dans le secteur du
fonds de roulement. Pour dire que la sensation qui existe est que,
s'il n'y a pas la Région, c'est difficile de donner, en quelque
sorte, le "la" à des initiatives, aux différentes...
Perché parto da questo concetto? Perché poi, come ha detto il
collega Perron, dicendo tutto centrato...ma anche i vostri
interventi, tutto sommato, la preoccupazione principale dove va a
parare? La difficoltà di trovare il modo per creare posti di
lavoro, posti di lavoro per i giovani e per i meno giovani. Per i
giovani, tutto sommato, c'è una serie di iniziative, che non voglio
qui riprendere, che però vanno già a dare, in qualche modo, una
boccata di ossigeno: l'apprendistato, possibilità di interventi, di
essere assunti nelle imprese...di avere, in qualche modo, uno
sviluppo. Quello che è ancora più difficile, se mi permettete, sono
quelli che - soprattutto in alcuni settori difficilissimi come
quello dell'edilizia -, sono in piena crisi e questi non possono
essere riconvertiti dall'oggi al domani. Questi sono quelli più in
difficoltà e su cui è difficile trovare soluzioni, perché
nell'edilizia, come in certi settori, non è che puoi creare, come
parte pubblica, molto più di quello che già facciamo con i mutui
per la casa. Sono quelli che hanno tenuto ancora un po' il settore,
che è tra i più importanti a livello regionale. Perché voglio
sottolineare quest'aspetto? Perché prima, evidentemente, la
Regione, anche sui posti di lavoro, contava molto di più. Adesso -
lo hanno ricordato i colleghi - sono sei anni che, praticamente, le
assunzioni sono, non diciamo bloccate, peggio, perché, come si
diceva, ne vanno via cinque, al massimo ne prendo uno. C'è tutto un
dibattito aperto su quello che si può fare e bisognerà riflettere
su quelli che sono i conti economici, collegati con la possibilità,
che alcuni stanno cercando di portare avanti, di allontanare le
persone che si avvicinano alla pensione con diversi sistemi ed
incrementare quello che il collega Chatrian diceva, che alcuni
stanno già cercando di fare, per dare possibilità aggiuntive ai
giovani. Ripeto: se guardiamo le percentuali, oltre a quello che è
stato detto, sicuramente, in Valle d'Aosta, la disoccupazione
giovanile siamo quasi al 30 percento, che è comunque circa il 14
percento in meno di quello che è a livello nazionale, perché a
livello nazionale siamo al 44 percento. Ma questo non è che ci
soddisfa, per dire che, purtroppo, anche qui i discorsi sono
collegabili o collegati con quella che è una situazione generale.
Nello sviluppo che voi avete fatto, senza citare i singoli
interessati, siete, giustamente, preoccupati anche sul discorso di
qual è l'autonomia regionale, collegandola, da una parte, con le
riforme in atto e, dall'altra, con i sistemi finanziari-economici
oggi esistenti.
Per quanto riguarda le riforme in atto, io credo che la riforma
di cui si dibatte, giustamente quella riforma del Senato, siccome
vuole essere una Camera delle autonomie, andrà ad incidere
pesantemente sul raccordo con le nostre realtà. Ora, trovo giusto e
logico che al più presto, ma dico: "al più presto" nel senso che se
ne sta discutendo in questo momento...quindi è giusto che ci sia
quell'incontro specifico per vedere: primo, come i nostri
emendamenti saranno accolti, non abbiamo ancora certezze, com'è
stato detto, l'ho detto stamattina, la soddisfazione era perché
c'era questa disponibilità che adesso vedremo se arriverà a buon
fine.
L'altro aspetto più delicato è quello sul discorso: "ma i fondi
per la Regione da dove arrivano? Su che cosa noi facciamo leva?".
Sulle entrate e i tributi propri che, se venissero rispettati nella
loro interezza del riparto fiscale, noi non avremmo problemi. Il
problema vero è stato con quello che è il continuo sovrapporsi di
norme in questi tre anni, nazionali, che noi abbiamo puntualmente
impugnato e alcune anche vinto, ma dove ogni anno aumentava il
prelievo annuale, che poi si ripeteva e che ci ha portato a quelle
condizioni di cui abbiamo parlato. Tra quella che è la sostituzione
d'IVA di importazione, che è stata tolta, con cui noi, come le
altre Regioni che hanno fatto il Patto, le Regioni del nord, che
hanno applicato la legge n. 42 del federalismo fiscale...noi
abbiamo dato 197 milioni, più ne dobbiamo dare nel suo
insieme...quella era - lo ripeto - era una clausola totalitaria ed
esclusiva, non dovevano più esserci altre tasse, altre riduzioni
per i bilanci. È la ragione per la quale tutte noi Regioni del nord
abbiamo su questo puntato i piedi e su cui stiamo discutendo per
quanto riguarda l'applicazione del Patto di stabilità, che è
l'altro punto su cui vorrei entrare un attimo nel merito. Dicevo,
delle entrate, al di là del riparto, che per noi sarebbero
largamente sufficienti, ci sono le entrate statali, che ormai sono
ridotte all'osso e le europee di cui discuteremo a breve, perché ci
sono i piani 2014-2020, quindi non anticipo nulla, perché su questo
ci sarà motivo per ragionare in modo dedicato.
Ora, credo che, se questa è la base su cui noi fondiamo il
nostro discorso per il futuro, il problema delicato che entra sia
nella contabilità, nel bilancio, quindi il rendiconto per la nostra
Regione, come per gli Enti locali...qui non c'è distinzione, perché
se voi andate a vedere anche la relazione che si è svolta in II
Commissione, il punto nodale è sempre stato il Patto di stabilità,
che è stato chiamato in diverso modo, è comunque la base della
nostra difficoltà oggi di operare. Vi rendete conto che noi siamo
nella situazione che non possiamo pagare e, dall'altra, siamo in
procedura di infrazione, che è quello che è stato detto, perché
paghiamo in ritardo? Non noi, ma l'Italia, quindi questo ha delle
conseguenze sull'economia generale. Questo è l'assurdo. Noi, quando
abbiamo tanto litigato alla fine dell'anno scorso sul "perché non
pagate, perché non date i soldi? Mettete più soldi" non era una
questione, come abbiamo verificato, di poter avere soldi in più, ma
di poterli spendere. Anche adesso, malgrado le opzioni, tranne - e
ribadisco: "tranne" - per quanto riguarda i cofinanziamenti
europei, per quanto riguarda gli interventi straordinari, di
calamità - cosa che è stata detta anche nell'incontro con i
responsabili dei Comuni - questi non sono defalcati, sono a pieno
titolo ancora fondi che devono essere iscritti nel Patto di
stabilità, quindi non sono esclusi, anche se dessimo questi soldi,
dunque non potrebbero essere utilizzati, perché c'è il Patto di
stabilità. Il Patto di stabilità allora è quello che ha
condizionato e condiziona il dibattito che ci siamo fatti qui,
perché, anche quando vengono chiesti da parte dei Comuni dei soldi
in più, come dico, 5 milioni per i fondi, per le calamità, questo
non va fuori dal Patto, quindi rientra a pieno titolo nel Patto,
quindi non ha nessun senso, non ha la possibilità di avere un
risultato...perché non è che manchino i soldi. Anche lì i Comuni -
è stato detto bene da chi è intervenuto in II Commissione - hanno
tutti degli avanzi di amministrazione, quindi non vuol dire che non
sanno spendere, vuol dire che anche loro sono stati bloccati, per
essere tutti coerenti, i 31 Comuni che hanno rispettato il Patto di
stabilità, perché i 32 sotto i 1.000 non l'hanno rispettato. Il
Comune di Aosta, che è stato molto citato, è uscito dal Patto di
stabilità per 8 milioni e 750 mila euro. Voglio ricordare che per
il 2013 ha pagato come penalità solo quello che era stato
concordato nella Commissione finanze, ha pagato il 10 percento: 800
mila euro; il resto è stato condonato, cioè non ha pagato nulla,
perché sennò doveva pagare 8 milioni e 700 che venivano alla
Regione.
Come non si può pensare che il Patto di stabilità...qualcuno ha
detto verticale, ma il Patto di stabilità verticale vuol dire che
la Regione può avere degli avanzi tali da cedere ai Comuni, ma noi
non abbiamo questa situazione, quindi queste sono le ragioni per
cui le possibilità di bypassare il Patto di stabilità sono
purtroppo legate ad un filo. Noi invece - quello che diceva Ego -
siamo pronti per discutere il Patto con i Ministeri competenti e
qui noi crediamo, se lo ritenete, come abbiamo fatto, di fare di
nuovo una riunione in cui si possano spiegare quali sono le
prospettive e che cosa andiamo a proporre; quali sono i termini su
cui si ragiona, in modo che non ci siano equivoci su quello che si
va a dire, perché è corretto che sia in questi termini.
Vengo ancora ad un tema che credo sia giusto in qualche modo
affrontare: il discorso delle partecipate. La sensazione, con
l'emendamento che è stato scritto e che è stato chiamato epocale, è
che si equivochi su un tema. Le partecipate, che sono state volute
dalla Regione per cercare di sviluppare dei temi specifici e che
voglio ricordare...quando si cita la CVA, dice: "ma la CVA ha dei
soldi", ma la CVA ha anche dei debiti, ha ancora un conto da
pagare: ha ancora più di 260 milioni da pagare rispetto a quello
che è il conto del mutuo a suo tempo fatto. Non è quindi che non
abbia...e in più la CVA fa da cassa anche per le altre partecipate,
come la CVA Trading, che in certi momenti compra energia, dovrebbe
rivolgersi alle banche, invece fa la CVA come banca per non avere
dei servizi pagati due volte, cioè c'è un sistema complesso che non
vorrei che venisse banalizzato. Un conto allora è dire...benissimo,
noi ribadiamo quello che ha detto Perron, nel senso di avere la
disponibilità ad approvare una norma, che ha ribadito anche adesso
il collega La Torre, che faccia chiarezza sulla trasparenza, sulle
modalità con cui lavorano le partecipate, però non vorrei che si
immaginasse che la gestione delle partecipate avviene in Consiglio,
il Consiglio può dare degli indirizzi. Io credo sia giusto che,
come abbiamo fatto per alcune in alcuni casi, ci siano gli
indirizzi, che devono essere dati, ma non ci si può sostituire ad
un legittimo consiglio di amministrazione, che è nominato proprio
per portare avanti i principi che eventualmente sono adottati. È
giusto che ci sia la possibilità di valutare le situazioni che si
vogliono portare avanti e gli impianti che si vogliono... Tutto
questo è tutto giusto, ecco, facciamolo con una norma che sia
adatta a poter rendere conto a tutti di quella che è in modo
trasparente la partecipata per eccellenza, ma anche le altre,
perché poi vorrei anche sottolineare che le partecipate...gli
ultimi decreti che sono stati adesso approvati...anche il 66,
quello che ribadisce è che devono chiudere le partecipate che sono,
purtroppo, in rosso, le altre non è che devono chiudere! Per le
partecipate in rosso è chiaro che dice: "beh, se non funzionano,
dovete intervenire per tempo". Questo quindi è un argomento che
credo sia giusto affrontare nel modo corretto, con una disposizione
che riprenda tutti i punti e dia la possibilità di avere un quadro
complessivo di come si può gestire questo rapporto tra
l'Amministrazione regionale, il Consiglio e le partecipate, perché
sono tre livelli diversi, che devono essere, giustamente, visti e
considerati. Credo che nell'insieme noi abbiamo...il collega Perron
credo sia stato esaustivo sulla risposta puntuale ai singoli
riferimenti che sono stati fatti.
Tornando solo a due aspetti, per gli Enti locali sicuramente si
può anche pensare di modificare la 48, perché qualcuno fa già i
conti, dice: "ma quel Comune dà di più dell'altro, non è corretto",
tutte cose legittime che si possono fare, non dimentichiamo che il
discorso è di mettere d'accordo tutti i Comuni, piccoli e grandi,
non è facile. Quello che piuttosto si sollecita - e che sarà un
argomento che credo debba essere condiviso - è la riforma degli
Enti locali. Qui, purtroppo, abbiamo le due disposizioni di legge
che devono essere in qualche modo affrontate, per trovare un testo
che possa essere approvato in questo Consiglio, perché qui siamo
effettivamente in ritardo, fra un anno, il 2015, si vota, noi
dobbiamo ancora ricreare tutte le premesse per le
infrastrutturazioni, che sicuramente potranno portare anche dei
vantaggi.
Credo che in conclusione, sentendo anche i colleghi, noi siamo
chiamati ad un lavoro sicuramente difficile, perché, rimanendo
negli slogan, con meno dobbiamo fare di più e meglio. È sicuro che
ce ne sia meno, e che si possa fare di più è un auspicio, perché
sentivo dire anche di come togliere alcuni aspetti che sono
zavorra, migliorare il funzionamento delle amministrazioni, ridurre
quelle che possono essere ancora delle valutazioni e delle spese
non così pertinenti, rimarcando che sui servizi, malgrado tutto,
abbiamo già fatto in questo modo, abbiamo ridotto una parte, però i
servizi hanno ancora quella garanzia che credo sia stata ricordata
dal collega Perron. Grazie.
Presidente
- Per ottimizzare i lavori, chiedo ai
Capigruppo, come avevamo concordato, se ci incontriamo cinque
minuti per definire anche, diciamo, come organizzare i lavori e se
li organizziamo per il tempo della notturna, per come è convocato
il Consiglio o se riusciamo a fare tutto nelle giornate previste.
Il Consiglio è sospeso per tre minuti.
Si dà atto che la seduta è sospesa dalle ore 18,04 alle ore
18,26.
Viérin M. (Presidente)
- Prego, colleghi, iniziamo di
nuovo i lavori. Allora, in Conferenza dei Capigruppo si è deciso di
proseguire in questa maniera coi lavori: i lavori continueranno
fino alle 21,30 e si chiuderanno a quell'ora, per oggi, dopodiché
sempre oggi le dichiarazioni di voto verranno alla fine
dell'analisi dell'articolato dei due provvedimenti,
dell'assestamento e della relazione di bilancio, saranno dedicati
10 minuti, anziché 5 proprio perché sono due disegni di legge,
domani i lavori inizieranno mezz'ora prima nel pomeriggio, anziché
alle 15,30, alle 15,00. Questo è quanto è stato deciso in
Conferenza dei Capigruppo, quindi adesso procediamo con quella che
è l'analisi dell'articolato, dopo aver preso atto del punto 31.02
in merito alla relazione di controllo della Corte dei Conti.
Il Consiglio prende atto, concordando.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK