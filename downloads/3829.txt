Consiglio Regionale della Valle d'Aosta - Oggetto del Consiglio n. 102 del 26 febbraio 1981 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 102 del 26 febbraio 1981 - Resoconto
OGGETTO N. 102/81 - DISEGNO DI LEGGE CONCERNENTE: "APPOSIZIONE
DI VINCOLO DI DESTINAZIONE SUGLI IMMOBILI ADIBITI AD USO
ALBERGHIERO".
Presidente
- Colleghi Consiglieri, come ho detto nelle
comunicazioni ieri mattina, l'oggetto 22 bis è stato iscritto con
ordine del giorno aggiuntivo e, in considerazione dei motivi di
urgenza, la Commissione ha espresso il parere che è a conoscenza di
Voi tutti.
Possiamo procedere dando la parola all'Assessore Pollicini,
relatore su questo argomento.
L'Assessore Pollicini ha facoltà di parlare.
Pollicini
(DP)
- Signor Presidente, onorevoli
colleghi, è questo un provvedimento che, penso, nessun Assessore
propone a cuor leggero. È indubbiamente un provvedimento di
carattere restrittivo e quindi, per certi aspetti, può provocare
indubbiamente delle valutazioni contrastanti. Occorre però valutare
quali sono le motivazioni di questa proposta e le implicazioni che
ne deriverebbero se non venisse oggi approvata dal Consiglio.
Ci troviamo di fronte ad una situazione particolare, in una
regione come la nostra, in cui l'attività economica più importante
è il settore turistico, e nel quadro di questo settore, la
struttura portante è indubbiamente quella alberghiera.
Nella nostra regione disponiamo oggi di una struttura
alberghiera di circa 570 alberghi, di cui circa 150 costruiti prima
del 1947. Diciamo pure, inoltre, che questa non è, purtroppo, una
struttura di prim'ordine: una certa parte è a conduzione familiare,
i grandi alberghi sono pochi ed esistono indubbiamente dei grossi
problemi nella loro conduzione.
Ritengo che sia importante tenere in considerazione che, per una
regione ad economia turistica, l'albergo è una struttura
essenziale; ragione per cui dobbiamo valutare il senso di questo
provvedimento restrittivo proprio ai fini complessivi dell'economia
regionale e, di conseguenza, ai fini sociali.
Mi rendo certamente conto che si tratta di scelte che, sul piano
politico, sarebbe più conveniente non proporre, ma ritengo che il
compito che un Assessore al Turismo deve assolvere sia anche quello
di garantire la permanenza di una struttura, senza la quale rischia
di essere vanificata tutta una serie di discorsi che riguardano il
campo turistico.
È evidente che il turismo nostrano è stato inquinato da una
eccessiva proliferazione di seconde case: ricordiamo che abbiamo
oltre 150 mila posti letto in seconde case, contro 19.500 circa
posti letto alberghieri. È chiaro che la seconda casa rappresenta
qualcosa sul piano turistico, però i costi che la collettività deve
sopportare con questa situazione sono decisamente maggiori dei
vantaggi che ne viene a ricevere.
Il problema connesso con la permanenza di una struttura
alberghiera è quello di garantire nel tempo, secondo me, la
presenza continuativa di turisti, il che mette in moto tutta una
serie di altre attività che la seconda casa, per molti aspetti, non
renderebbe possibili. Non possiamo dimenticare che l'albergo,
proprio in quanto tale, consente lo sviluppo di tutta una serie di
altri indotti commerciali che non sono attuabili con le seconde
case.
Diciamo pure che esiste oggi un altro aspetto, ed è quello della
ricerca del bene - rifugio di fronte ad una inflazione sempre più
galoppante, per cui si cerca a qualunque prezzo di acquisire
nell'edilizia residenziale, con la conseguenza che si sono
raggiunti prezzi iperbolici: si parla di due, tre milioni il metro
quadro, ed in alcuni casi anche di più.
Di fronte a questa allettante prospettiva finanziaria, la
tentazione di titolari di strutture alberghiere di trasformare la
propria struttura in edilizia residenziale è forte; in
considerazione anche del fatto che, indubbiamente, oggi è molto
difficile gestire un albergo, per tutta una serie di problemi, i
quali verrebbero superati attraverso un cambiamento di vocazione
come è appunto quella di diventare un proprietario di residence
oppure un proprietario di alloggi a vendere.
Allora che cosa possiamo fare di fronte a questo tentativo di
emorragia? Io ricordo un particolare: nel solo mese di gennaio sono
giunte 12 richieste di svincolo di destinazione alberghiera, e nel
mese di febbraio ne sono giunte già tante altre e molte sono in
previsione, già segnalate, per trasformare l'albergo in altra
destinazione, residenziale oppure condominio.
Alcuni obiettano che questo tipo di provvedimento rischia di
essere non solo anticostituzionale ma non applicabile. Voglio
ricordare allora la sentenza della Corte Costituzionale emessa il
22 di gennaio con la quale veniva dichiarata incostituzionale la
legge che vincolava a destinazione alberghiera gli edifici che con
tale destinazione erano stati costruiti entro il 1946: la
motivazione di questa illegittimità non è nel concetto di vincolo
ma è esattamente nel fatto che ha leso uno dei principi
costituzionali, quello dell'uguaglianza.
Il nostro provvedimento, però, non fa differenziazione degli
edifici alberghieri costruiti prima o dopo una certa data, ma è un
vincolo complessivo di tutta la struttura alberghiera.
D'altra parte, di fronte anche al concetto che questo
provvedimento restrittivo potrebbe essere illegittimo inquantochè
va a restringere la libertà del patrimonio, la stessa sentenza, a
pag. 5, dice esattamente questo: "La previsione del vincolo
alberghiero sarebbe per un verso riconducibile ai programmi e ai
controlli che la legge determina ai sensi dell'art. 41, 3° comma
della Costituzione, per indirizzare l'attività economica, non
importa se pubblica o privata, e coordinarla ai fini sociali; per
altro verso, se si guarda all'immobile adibito ad albergo non già
come elemento della scena alberghiera ma come bene in sé
considerato, rispetto al proprietario saremo di fronte a un limite
del tipo prefigurato dall'art. 42, 2° comma della Costituzione, che
serve a garantire e attuare la funzione sociale della proprietà;
simili configurazioni verrebbero del resto suffragate dal grande ed
evidente rilievo socio-economico dell'industria alberghiera
indispensabile al turismo di qualità e di massa e al decisivo
apporto che ne consegue per la bilancia valutaria". Questo è nel
corpo della sentenza della Corte Costituzionale in ordine al
problema del vincolo alberghiero; non entra quindi nel merito del
vincolo, dice soltanto che è illegittimo quel tipo di vincolo
perché discrimina l'albergo costruito prima da quelli costruiti
dopo una certa data.
Un altro degli aspetti fondamentali, quindi, va detto che non è
dovuto al limite, ma va considerato il fatto che noi, in materia di
industria alberghiera e di turismo, abbiamo potestà primaria e che
quindi vi è la possibilità di proporre un intervento di questo
genere.
È indubbio che questo può provocare lamentele da parte di taluni
albergatori che avrebbero interesse ed intenzione di cambiare
attività. Io ho proposto nella legge un vincolo di cinque anni, ma
non è un termine rigido; questo termine può essere ridotto anche a
tre anni; l'importante è poter arrivare, attraverso elementi
incentivati che la Regione si propone di emanare, ad un intervento
che consenta di evitare l'emorragia di una struttura che rischia di
non essere più recuperabile se lasciamo che le cose vadano avanti
così come oggi stanno andando, senza avere una possibilità di
intervento né finanziario né urbanistico, senza la possibilità di
costruire strutture che potrebbero essere sostitutive di quelle che
oggi intendono modificarne la destinazione.
Voi sapete dunque che è intenzione della Giunta Regionale,
appena si verrà in possesso dei mezzi finanziari, di portare i
fondi di rotazione per l'industria alberghiera a cifre decisamente
più elevate e cioè dai 500 ai 700 milioni a tasso agevolato e,
attraverso lo strumento urbanistico, al premio di volumetria. È
chiaro che questi due provvedimenti di per sé rappresenterebbero
dei vincoli nei confronti della destinazione d'uso.
C'è poi un altro fatto da considerare, ed è che questi
provvedimenti di carattere regionale devono avere un arco di tempo
sufficiente perché se ne possano veder maturare i frutti; non sono
come i provvedimenti emanati, per esempio, dalla Banca d'Italia che
raggiungono immediatamente gli effetti proposti. Per cui, in
assenza di qualsiasi possibilità di intervento finanziario nei
confronti di queste strutture che, vuoi per obsolescenza vuoi per
altri motivi, intenderebbero modificarsi, noi non abbiamo che da
proporre un provvedimento tampone. Riconosco infatti che questo è
un provvedimento "tampone", che si propone di fermare un momento
questa emorragia della struttura alberghiera, in attesa di proporre
e mettere in atto provvedimenti che consentano l'incentivazione
dell'edilizia alberghiera.
Questo è il significato del provvedimento proposto, che vorrebbe
appunto raggiungere il risultato di evitare di distruggere, o
comunque di ridurre, una struttura che di per sé è già oggi
insufficiente, non è di primissima qualità, e rischia, se viene
ancora ridotta, di vanificare gli altri sforzi che vengono rivolti
in direzione dello sviluppo del turismo nella nostra regione.
Vorrei far rilevare ora che c'è da fare una correzione
nell'articolo 1 della proposta emendata: al foglio 2, al secondo
capoverso dell'art. 1, aggiungere un "non" prima della parola
"sia"; cioè al terzo rigo dopo la parola "legge" aggiungere "non
sia intervenuto provvedimento di svincolo ai sensi della
legislazione in vigore"; sarebbe a dire che tutti gli svincoli che
siano già stati concessi rimangono in vigore, però quelli che non
sono stati svincolati da questo momento dovrebbero trovare un
blocco.
Come dicevo, il termine di questo provvedimento "tampone" può
essere ridotto; è proposto per 5 anni, ma si può anche ridurre ad
un tempo inferiore; l'importante è che si trovi il collegamento fra
questo provvedimento di blocco ed i provvedimenti che la Regione si
augura di poter proporre quanto prima, in maniera da creare le
condizioni perché sia incentivata l'edificazione di strutture
alberghiere. Questo è il senso del provvedimento proposto, mi rendo
conto del suo carattere restrittivo; insisto però nel dire che
l'aspetto fondamentale è quello di proteggere una delle strutture
basilari del nostro turismo.
Presidente
- Sono iscritti a parlare il Consigliere
Pedrini, il Consigliere Tonino, il Consigliere Nebbia. Ci sono
altri che si iscrivono in sede di discussione generale? Il
Consigliere Minuzzo ed il Consigliere Lustrissy.
Possiamo quindi dare inizio alla discussione generale. Il
Consigliere Pedrini ha facoltà di parlare.
Pedrini (IPLI)
- Signor Presidente, onorevoli colleghi,
devo dire che da questo mio posto che occupo da circa venti anni,
ultimamente avevo detto parole di elogio per l'Assessore al Turismo
e desidererei qui ricordare in modo particolare quello che dissi al
riguardo della nuova apertura dell'Ufficio turistico di Roma.
Ritorno su questo argomento perché sono andato personalmente a
sincerarmi. Posso confermare che arrivai proprio quando c'era un
gruppo di romani che stavano chiedendo informazioni e, per la prima
volta, ho visto ed ho sentito rispondere, con estrema gentilezza e
cortesia, una persona che se non altro conosceva la Valle d'Aosta
per aver vissuto in Valle, essendo valdostana. Non ho sentito
rispondere, come spesso succede nei nostri stands, dove c'è la
veneziana che fa la valdostana e quando le si chiede qualcosa
risponde: "Ma sa! Io non so queste cose, io son del Veneto!!".
Ecco, se non altro diamo atto di questo fatto, che è già un grosso
passo in avanti.
Ritengo poi anche che ci fosse veramente la necessità di aprire
quest'ufficio turistico. Permettetemi di ritornare ai vecchi tempi
in cui dicevo che noi, come regione autonoma, dovremmo avere come
minimo un ufficio a Parigi, un altro a Londra - sia pure in
concomitanza con altre agenzie - e, non so, un altro forse a
Ginevra o a Vienna, sarebbe da discutersi; ma questi sono i quattro
poli principali su cui veramente si potrebbe battere per ritornare
a riportare un po' di turismo in Valle d'Aosta, dopo tutto quello
che sta succedendo.
Ma rientro in argomento. Io capisco perfettamente quello che
l'Assessore intende proporci, e sotto un certo profilo, direi
egoistico ed assessorile, posso anche approvarlo e posso capire che
l'obiettivo è quello di difendere un patrimonio che evidentemente
sta scomparendo.
Purtroppo non lo posso seguire fino in fondo, perché sarebbe
contro la mia concezione di pensiero e filosofica: questa è una
costrizione, questo è un forzare la mano, equivale a dire: "tu hai
una proprietà, ma di quella proprietà non ne sei il proprietario,
perché per 5 anni, e poi magari per 10, farai quello che diciamo
noi".
Se ad esempio qualcuno ha un albergo che non funziona, dove non
trova gerenti, dove non trova del personale ed è costretto a
chiuderlo, deve tenerlo passivamente lì perché c'è questo
vincolo.
Questo è quanto vorrei spiegare all'Assessore, dicendogli che,
se anche afferro il concetto che può essere giustificato sotto il
profilo, come dicevo, di mantenere un patrimonio, pur tuttavia
cozza contro quello che è la prassi normale della mia mentalità, e
naturalmente della mentalità liberale, perché non si può prendere
un provvedimento del genere.
Devo pure dire che, se questo provvedimento passasse, ci sono
già dei Gruppi che stanno preparando un ricorso ed un chiarimento
presso la Corte Costituzionale. Non so se la Commissione di
coordinamento lo approverà, ma se del caso ciò fosse, posso
anticipare che ci sono appunto più Gruppi, direi almeno tre Gruppi,
che contesteranno questa legge. Ragione per cui non ci resta che
votarla; io voto naturalmente non a favore, e questo non per
dispiacere l'Assessore Pollicini a cui debbo dire che se questo
disegno di legge verrà approvato, penso che troverà, prima di
entrare in attuazione, mille ed una difficoltà, per cui andremo
alle calende greche. Questo lo dico, così, in tono affettuoso, se
l'Assessore me lo consente, perché mi dispiace che si sia stati
costretti - e l'Assessore ne è stato costretto - a prendere un
provvedimento che cozza contro tutte le regole dell'economia e
della finanza valdostana.
Se iniziassimo di questo passo, ritengo che si arriverebbe a
delle conseguenze a cui non voglio arrivare; così come non penso
che questi siano i pensieri reconditi del nostro Assessore, né che
egli intenda fare un "golpe" iniziando dagli alberghi!
Ecco, questo è tutto; sotto questo profilo è questa una
dichiarazione di voto che vuol essere estremamente chiara, sincera
e pulita.
Presidente
- È iscritto a parlare il collega Tonino, ne
ha facoltà.
Tonino (PCI)
- Voglio fare prima di tutto una
affermazione che riguarda il nostro atteggiamento rispetto al
problema del vincolo e, in generale, rispetto a un fenomeno che
riteniamo molto negativo quale è quello della trasformazione di
alberghi in mini - alloggi, che vengono inseriti nel mercato
immobiliare e che vanno ad ingrossare il fenomeno della
speculazione edilizia. Questa è una posizione che abbiamo sempre
mantenuto.
Alla stesso tempo, devo dire subito che il provvedimento che
oggi viene presentato dalla Giunta è un provvedimento molto
parziale e non ci soddisfa, anche se riusciamo a capire qual è
l'intenzione dell'Assessore, che l'ha giustamente spiegata molto
bene.
Non ci soddisfa, dicevo, perché l'esercizio delle nostre potestà
legislative primarie deve esercitarsi, crediamo, a ben altro
livello.
Per capire come dovremmo, secondo l'opinione del Gruppo
Comunista, esercitare queste potestà primarie della Regione - e
perciò lo Statuto, la nostra autonomia - credo sia necessario fare
alcune considerazioni sul significato della sentenza della Corte
Costituzionale, che ha dichiarato l'illegittimità costituzionale
del vincolo alberghiero.
Dico subito che abbiamo dato, su questa sentenza, un giudizio
preoccupato prima di tutto, perché in effetti la soppressione
generalizzata del vincolo provocherà sicuramente dei contraccolpi
negativi, poiché in effetti c'è la tendenza a trasformare alberghi
in residence. I dati nazionali di alcuni mesi fa danno per
svincolati, dal momento della sentenza, 390 esercizi alberghieri, e
l'Assessore ci ha riferito il dato relativo alla nostra
regione.
Tuttavia, ritornando alla sentenza, mi sembra di poter dire che
questa ha aperto ed ha messo in evidenza le contraddizioni che
erano presenti nella normativa che regolava il vincolo di
destinazione, ma non ha assolutamente messo in dubbio la
possibilità, e la necessità anche, di porre un vincolo. La
sentenza, infatti, ribadisce opportunamente che è inaccettabile ed
incostituzionale una norma vincolistica che sia differenziata e che
provochi delle differenziazioni all'interno degli alberghi e, di
conseguenza, differenziazione fra i cittadini; il vincolo era
totale per gli alberghi costruiti nel periodo pre-bellico, era
invece parziale e a tempo determinato per quelli realizzati
successivamente, ove vi sia stato un contributo pubblico per la
realizzazione della struttura; c'era poi anche l'assenza di vincolo
per altri alberghi e per le strutture ricettive para-alberghiere e
complementari.
Secondo la nostra opinione è questo il problema che ha messo in
luce la sentenza della Corte Costituzionale ed è su questa
indicazione che dovremo fare il massimo sforzo per avere una
legislazione regionale.
Noi abbiamo fatto, anche a livello nazionale, alcune proposte.
Proprio in questi giorni i Gruppi Parlamentari del P.C.I. hanno
presentato una proposta di legge-quadro sul turismo, in cui si
prevede la possibilità per le Regioni di esercitare un vincolo di
destinazione su tutte le strutture turistiche alberghiere,
para-alberghiere e complementari, e in ogni caso può essere
autorizzato lo svincolo solo quando viene comprovata la non
convenienza economica e produttiva della struttura; ma in ogni
caso, nel momento in cui c'è lo svincolo, devono essere restituiti
alla collettività ed all'ente pubblico gli eventuali benefici che
erano stati assegnati.
Ecco, noi crediamo che questa sia una linea di condotta giusta,
e quando discuteremo nella nostra Regione del problema, credo che
ci atterremo a questi orientamenti.
In sostanza, come ho detto prima, la sentenza della Corte
Costituzionale lamentava un po' la lesione del principio
istituzionale dell'eguaglianza e non tanto il problema del vincolo.
Perché questo? Perché il vincolo si giustifica in quanto investe
delle strutture che offrono un servizio pubblico e che sono
soggette a licenza pubblica; di qui la necessità che questo
esercizio pubblico debba essere controllato e regolamentato da una
normativa regionale.
Ecco, io ho fatto queste brevi considerazioni sulla sentenza
perché credo debbano servire anche a far cadere delle posizioni che
sono spesso strumentali, basate sul fatto che si vada a ledere, o a
limitare, il principio dell'iniziativa e della proprietà privata
così come è configurato dall'art. 41, 3° comma e art. 42 della
Costituzione.
Credo quindi che il dibattito, la discussione che noi dobbiamo
fare, debba evidentemente spostarsi al di fuori da queste
tentazioni più o meno propagandistiche, più o meno corporative,
intese nel senso di difesa di alcune categorie di operatori: non
c'è assolutamente, secondo la nostra visione, un pericolo di
limitazione alla iniziativa e alla proprietà privata. Da questa
sentenza si evince che il vincolo è caduto più per delle
incongruenze, della legislazione che per un fatto di illegittimità
e di conseguenza il lavoro che noi dobbiamo compiere è quello di
studiare una normativa che faccia in modo da superare queste
incongruenze, tenendo conto che oggi il concetto di struttura
alberghiera si è evidentemente allargato investendo la
casa-albergo, il problema dei redditi, aspetti che già altre volte
in questo Consiglio noi abbiamo sottolineato.
Concludo dicendo che il provvedimento di oggi è, da questo punto
di vista, molto limitato. Una domanda che voglio fare all'Assessore
è il perché di questi 5 anni: se è effettivamente un provvedimento
"tampone" secondo me deve essere limitato a molto poco; il
Consiglio e la Giunta si devono mettere subito al lavoro, al fine
di arrivare ad una normativa più giusta, perché in effetti la legge
che oggi viene presentata ha gli stessi difetti della legge
nazionale, in quanto ripropone un vincolo indiscriminato, senza
alcuna articolazione così come, secondo come l'abbiamo letta noi,
era richiesta dalla sentenza della Corte Costituzionale. Per cui
c'è anche il rischio che ci siano possibilità di ricorso, già
peraltro preannunciate dal Consigliere Pedrini, come rappresentante
di alcuni interessi, ovviamente.
Questi, secondo noi, sono i limiti della legge di oggi e
vorremmo che, nella sua replica, l'Assessore ci spiegasse il perché
di questo vincolo di 5 anni, e qual è effettivamente l'intenzione
della Giunta per arrivare rapidamente ad una normativa che sia più
adeguata e che esalti anche, finalmente, le potestà legislative
primarie della nostra Regione.
Presidente
- È iscritto a parlare il Consigliere Nebbia.
Ne ha facoltà.
Nebbia
(PSI) -
Il tipo di esame che abbiamo fatto
su questo provvedimento è completamente diverso, direi, da quello
testè svolto dal collega Tonino. Per noi, cioè, non assolutamente
un problema giuridico, ma è un problema di merito, in quanto
coinvolge tutta la politica turistica della Valle d'Aosta.
Riteniamo cioè che questo provvedimento non sia un aspetto
marginale di una politica che dovrebbe essere fatta nel campo del
turismo, e particolarmente nel campo delle attrezzature
ricettive.
In questo Consiglio, purtroppo, di politica turistica
ultimamente non se ne è parlato, se non in qualche settore, in
corrispondenza della discussione sul bilancio. Sarebbe opportuno,
quindi, - e noi cerchiamo di dare qualche elemento - esaminare un
po' a fondo gli aspetti che concernono le attrezzature ricettive ed
alberghiere in particolare.
Sappiamo quali sono i dati e le caratteristiche delle
attrezzature ricettive in Valle d'Aosta, e l'Assessore ha
sintetizzato dicendo che ci sono circa 20 mila posti letto
alberghieri e 150 mila posti letto nelle seconde case.
Concordiamo sul fatto che lo sviluppo della seconda casa negli
ultimi anni, diciamo dall'inizio degli anni '70 in poi, è derivato
da movimenti di carattere speculativo. Prima non era certamente
questo il motivo, in quanto il risparmio trovava sbocco in altri
settori e non aveva bisogno di localizzarsi in appartamenti che,
comunque, ogni anno aumentavano di prezzo più di quanto fosse la
svalutazione della lira. Però anche prima degli anni '70 c'era
stato uno sviluppo della seconda casa, e sarebbe opportuno
analizzare anche quali ne sono stati i motivi, che sono da
attribuire alla vicinanza delle grandi città industriali. A
differenza, per esempio, delle regioni francesi, che trovano in
Lione e Parigi il serbatoio turistico, che si sposta quindi in modo
più saltuario di quanto invece si sposti, praticamente ogni fine
settimana, il turismo in Valle d'Aosta.
Gli alberghi sono, fra le attrezzature ricettive della nostra
regione, secondo noi, forse l'anello più debole; non per questo
però riteniamo che si debbano vincolare e che debbano rimanere
sempre quello che sono. Noi riteniamo anzi, che gli alberghi, ogni
15, 20, massimo 30 anni, debbano essere rinnovati; al limite
bisognerebbe obbligare a chiudere l'albergo dopo 30 anni, o
pretendere per lo meno che esso venga modificato. Perché questo?
Faccio un esempio chiarissimo: immaginiamo gli alberghi all'inizio
del secolo; sarebbe un po' inconcepibile avere, eccetto qualche
caso isolato, delle attrezzature alberghiere di quel tipo, perché i
costi sarebbero eccessivi; ci sarebbe un volume edificato enorme a
fronte della capacità di ospitalità; una quantità di personale
notevolissima, e quindi dei costi elevati. E ricordiamo che oggi la
Valle d'Aosta, sul mercato internazionale, è forse la più cara, sia
per il mercato invernale che per quello estivo, e ne vediamo e ne
risentiamo tutti le conseguenze. È la più cara! Basta vedere i
prezzi che oggi sono praticati in Francia, in Svizzera o in
Austria: un articolo di oggi su "La Repubblica" tratta appunto, a
livello nazionale, questi problemi che noi conosciamo bene.
Immaginiamoci quindi cosa accadrebbe se dovessimo continuare a
mantenere delle strutture alberghiere eccessivamente costose.
L'attrezzatura alberghiera è un'attrezzatura analoga a quella
industriale, che deve rinnovarsi se non vuole perire. Gli alberghi
devono anch'essi rinnovarsi e devono essere rifatti,
ricostituiti.
Faccio alcuni esempi, tanto per chiarire il concetto. Anni fa a
Courmayeur era stato svincolato l'albergo Mont Blanc, che
effettivamente è stato trasformato in appartamenti; però, chi
conosceva l'albergo sapeva quali costi enormi ci fossero per il
servizio e quanto fosse diventato improduttivo, a meno di aumentare
i prezzi e quindi farlo automaticamente uscire dal mercato.
Ecco, questi sono i problemi. La struttura alberghiera deve
essere rinnovata, deve essere rifatta, per poter rimanere nel
mercato. E credo che molti degli alberghi per i quali si chiede lo
svincolo - e qui l'Assessore può forse confortarci perché lui
evidentemente conosce questi elementi - siano o attrezzature
eccessivamente piccole o attrezzature vecchie e quindi in ogni caso
antieconomiche.
Il problema quindi non è di bloccare una situazione statica che
sicuramente tende a deteriorarsi, ma è di fare in modo che ci sia
un intervento positivo di rinnovamento, di ricostituzione di questo
patrimonio.
Sappiamo anche quali altri aspetti pesino sugli alberghi, e sono
quelli relativi al personale alberghiero. Non nascondiamoci che in
Valle d'Aosta la quasi totalità del personale alberghiero non è
residente in Valle. Gli albergatori devono correre in diverse zone
turistiche o meno per trovare del personale, per fare in modo che
presti la sua opera magari per i 4 mesi d'inverno ed i 2 mesi
d'estate. Il personale alberghiero è quasi continuamente rinnovato,
sempre diverso, quindi generatore di un servizio decisamente
scadente.
E sempre per quanto riguarda la politica turistica e le
attrezzature ricettive, in Valle d'Aosta siamo invece completamente
carenti di attrezzature che sul mercato, se non altro marino ed
estivo, sono, non dico all'avanguardia, ma particolarmente
apprezzate: parlo di quelli che si chiamano i "villaggi turistici",
ad esempio, e che qui, in Valle d'Aosta, potrebbero essere forse
chiamati alberghi residenziali. Sappiamo che buona parte del
turismo estivo si sta ormai riversando nei villaggi turistici di
ogni tipo; sappiamo che in Sardegna, e praticamente lungo tutte le
coste che non fossero già urbanizzate (cioè escludendo forse la
costa romagnola e quella ligure), c'è una notevole espansione di
questi villaggi. Questo avviene perché il villaggio turistico è
l'attrezzatura che permette, ad un tempo, il minor costo di
insediamento per il turista, ed anche la minore incidenza di
problemi per l'albergatore.
In Valle d'Aosta, invece, o abbiamo la seconda casa o abbiamo
l'albergo: non abbiamo altre possibilità, se non eccessivamente
ridotte, di offrire al pubblico una attrezzatura che permetta un
insediamento meno costoso. Un letto in una casa o in un albergo
residenziale costa oggi dalle 6 alle 10 mila lire per notte; un
posto letto in un albergo costa dalle 15 alle 20 mila lire per
notte per alberghi che vanno dalla II^ alla IV^ categoria; se poi
andiamo a vedere i prezzi per la pensione completa, andiamo sulle
40, 50 mila lire per persona come minimo, per poi arrivare alle
100, 150 mila lire degli alberghi di lusso.
Ora, se tendiamo a rafforzare solamente l'attrezzatura
alberghiera tradizionale, noi escludiamo una notevole fetta di
mercato che potrebbe invece riversarsi nelle attrezzature
para-alberghiere. Anche questo è da tenere in considerazione
perché, effettivamente, noi abbiamo bisogno di turisti, abbiamo
bisogno di gente che venga a passare delle settimane nella nostra
regione.
Faccio un altro esempio a questo proposito, e mi riferisco
all'esperienza vissuta l'anno scorso da una delegazione del
Consiglio Regionale nella zona di Greendewald, dove abbiamo visto
che le seconde case sono state organizzate dalle aziende di
soggiorno, in modo tale da permettere il loro affitto a settimana,
con una distribuzione controllata addirittura da un elaboratore
elettronico; è quindi possibile da qualsiasi città d'Europa
prenotare settimane di soggiorno in modo rapido, conveniente e poco
costoso. Questo in Valle d'Aosta non è possibile, e quindi sarebbe
opportuno, anche in questo settore, una riorganizzazione di questo
tipo.
Questo per dire quali possono essere i problemi di carattere
generale che sono di contorno al provvedimento che è stato
presentato e per il quale anche noi abbiamo delle perplessità circa
la durata e circa l'efficacia.
Riteniamo comunque che sarebbe possibile ridurre al minimo la
limitazione del vincolo, per permettere all'amministrazione
regionale di iniziare tutte quelle iniziative promozionali e
positive di cui parlavo in precedenza e che debbono permettere il
rinnovamento del tessuto ricettivo, delle strutture ricettive.
Diversamente si tratterebbe del solito provvedimento ristrettivo
come abbiamo visto, sotto diversa luce, realizzare molto spesso in
campo urbanistico, che non risolve nessun problema e che anzi lo
aggrava.
Presidente
- È iscritto a parlare il Consigliere Minuzzo,
ne ha facoltà.
Minuzzo (PSDI)
- In sede di Commissione avevo espresso
parere in linea di massima favorevole a questo disegno di legge,
riservandomi di esprimere in sede di dibattito consiliare eventuali
osservazioni.
Devo dire però che, per una parte, devo smentirmi su quello che
è stato il parere che ho espresso in Commissione perché in quella
sede non ho avuto il tempo di esaminare a fondo il problema; sono
emerse alcune cose che adesso cercherò di spiegare e quindi di
motivare il perché di questa variazione di parere.
Innanzitutto, meditando un po' a fondo su quello che è questo
disegno di legge, si potrebbe anche andare a individuare una
speculazione di grossi gruppi finanziari. Effettivamente - sentite
anche le osservazioni fatte dal collega Nebbia al riguardo di
strutture alberghiere vecchie ed obsolete - ponendo questo vincolo
si metterebbe chiaramente in difficoltà l'attuale proprietario per
cui questi, probabilmente, proprietario di una struttura
alberghiera che non può utilizzare, - anche perché la Regione non
dà gli strumenti per la ristrutturazione, come pure osservava il
collega Berti in Commissione, dicendo che prima si tagliano i fondi
di rotazione per la ristrutturazione delle strutture alberghiere e
poi si va a porre vincoli a quelle stesse strutture che non
possiamo rimodernare - e col timore di vedersi l'albergo vincolato
per altri cinque anni, potrebbe essere facile esca per grossi
gruppi finanziari: questi proprietari potrebbero vendere la
struttura alberghiera e chiaramente la speculazione (se
eventualmente c'è, come pensa possa esserci l'Assessore) verrebbe
fatta poi da questi gruppi finanziari molto forti che operano nella
nostra regione. Questo è un primo punto.
Altro punto è che questo disegno di legge è stato presentato con
molta fretta, dopo il parere della Corte Costituzionale
sull'illegittimità delle leggi approvate recentemente dal nostro
Parlamento, per cui non c'è stato né il tempo materiale né la
possibilità di sentire le organizzazioni di categoria per sapere
quale valutazione davano su questo problema e se eventualmente
questo problema esiste veramente.
È vero quanto dice l'Assessore, che molti alberghi sono stati
chiusi, per molte strutture alberghiere sono stati chiesti gli
svincoli; bisognerebbe però sapere quali alberghi sono stati chiusi
e per quali motivi, soprattutto se per obsolescenza, morte del
titolare, perdita di gestione e soprattutto bisognerebbe andare a
vedere quanti ne sono stati aperti nel frattempo.
Non dimentichiamo che c'è una diversa concezione di quella che è
la struttura e l'attività alberghiera in questi ultimi anni; c'è
un'evoluzione. Ho infatti qui un articolo di un bollettino di
categoria del dicembre scorso, estratto dall'"Hotel Restaurant", in
cui si parla chiaramente di una "concezione più allargata di
ricettività: l'albergo non è più monopolio".
Si parla poi di quella che è una nuova concezione di ricezione
alberghiera, e cioè di case-albergo ed altre strutture similari, ed
anche l'Assessore stesso, in un suo recente intervento, ha
espressola necessità di andare incontro a questa nuova
ristrutturazione, questa nuova concezione di turismo, come pure ha
detto il collega Nebbia.
Chiaramente però questa cosa non la possiamo fare, oggi come
oggi, se andiamo a porre questo vincolo così indiscriminato; senza
che questa legge sia, per così dire, motivata, e preveda una
casistica concreta ed effettiva su quelli che sono questi
vincoli.
Tornando poi sul problema delle domande di svincolo alberghiero
che, come dice l'Assessore, stanno arrivando all'Assessorato,
ritengo che si debba fare anche qui un'analisi sul perché di queste
richieste, sul perché ci sia la necessità di attuare questa nuova
concezione in materia di ricezione alberghiera. Ritengo che molto
abbia influito la diffusione di ristoranti e di locali tipici, in
quanto limitano quella che è l'attività del ristorante inserito
nella struttura alberghiera; e chiaramente questo diventa un
handicap per gli alberghi e per la loro gestione. Io ritengo, caro
collega, che anche questo abbia la sua importanza, e infatti
l'Assessore Chabod ha si delle strutture alberghiere, però le ha
molto ben riconvertite, tant'è vero che nel suo albergo di Pila ha
fatto bene a fare un self-service: questo infatti va incontro alle
nuove richieste dell'utente turistico, soprattutto quello sportivo;
non c'è più la richiesta della pensione completa ma bensì va sempre
ad aumentare, oggi come oggi, la richiesta della mezza pensione o
della sola camera, soprattutto per quello che è il turismo
sportivo.
Non va dimenticato poi il fatto, rilevato anche dal collega
Pedrini, della carenza di personale professionalmente preparato, e
tutti sappiamo quanto questo vada ad incidere sulle spese di
gestione.
Per tutte queste considerazioni, quindi, chiedo all'Assessore se
non ritiene opportuno rinviare un momentino questo disegno di
legge, per avere degli incontri con le organizzazioni di categoria,
in quanto io penso che, in fondo, sia interesse anche di queste
organizzazioni di categoria mantenere un certo plafond di
ricettività, perché diversamente il turismo potrebbe anche scappare
dalla nostra regione.
Volevo poi fare rilevare un'ultima cosa all'Assessore. Noi
abbiamo degli alberghi in Valle d'Aosta che sono chiusi da
trent'anni. Andando a porre un vincolo, questi alberghi che sono
chiusi e certamente non riprenderanno la loro attività, rimarranno
sempre comunque degli stabili chiusi al pubblico, senza nessuna
destinazione.
Ancora di più non bisogna dimenticare - e questo è un elemento
di valutazione che dovrebbe essere inserito in questo disegno di
legge - quelli che sono i motivi per cui vengono chiesti questi
svincoli: se ad esempio si tratta di eredi che non hanno interesse
a fare gli albergatori, non possiamo costringerli a svolgere questa
attività contraria ai loro interessi, o a mantenere in piedi uno
stabile inutilizzato. Penso che anche questo sia un elemento di
valutazione che dovrebbe essere considerato e possibilmente
discusso insieme a tutti gli altri problemi, insieme a tutta la
problematica concernente questo settore, con le organizzazioni di
categoria.
Presidente
- È iscritto a parlare il Consigliere
Lustrissy, ne ha facoltà.
Lustrissy (DP)
- Comprendiamo i motivi sottostanti alla
proposta che viene presentata al Consiglio e le preoccupazioni
dell'Assessorato di salvaguardare una certa attività estremamente
importante sotto il profilo dell'organizzazione turistica nella
nostra regione.
Dobbiamo anche dire, però, che al di là delle cose già dette, e
cioè della mancanza di imprenditoria nel settore e dei limiti in
cui si svolge questa attività, si deve tener conto delle situazioni
per quello che sono. Ritengo che si debba esaminare la proposta che
ci viene presentata, non solo sotto il profilo politico-economico,
cioè di merito, ma anche sotto l'eventuale profilo giuridico, nel
senso che l'una cosa è congiunta all'altra. In pratica il nostro
sistema legislativo pone dei limiti e delle condizioni all'uso e al
godimento della proprietà privata, questo è l'assunto dal quale si
parte. Che questo tipo di attività privata sia utile sul piano
politico-economico alla comunità dove ci troviamo a discutere del
problema è altrettanto importante.
Dobbiamo però anche renderci conto che la sentenza della Corte
Costituzionale sui problemi del vincolo in generale, come anche su
quello degli espropri, - a parte il problema della disparità di
trattamento - ed alla luce anche di altre sentenze, è sempre stata
quella di stabilire che la funzione sociale al godimento della
proprietà deve essere contestuale al vincolo, cioè non si può fare
astrazione e stabilire una linea di demarcazione netta tra il
vincolo e quella statuizione che la Costituzione stabilisce come
limite di godimento, di esercizio alla proprietà privata.
Per cui, ricchi anche dell'esperienza del passato, dobbiamo
tenere presente alcune cose. Quando nel '62 la Corte Costituzionale
dichiarò incostituzionali alcuni articoli della legge urbanistica,
quale effetto ci fu nella nostra regione? Venne paralizzata
completamente l'attività legislativa sul piano urbanistico della
regione per molti anni, favorendo quel sistema speculativo sul
piano dell'utilizzazione del suolo che si è andato poi evidenziando
sempre di più verso la fine degli anni '60 e negli anni 70.
Ora, se c'è un pericolo, questo può essere evidenziato nella
debolezza della legge sul vincolo, così come è formulata: sotto il
profilo dell'esercizio dei limiti, del godimento dell'attività
privata, ritengo che un vincolo di 5 anni sia abbastanza grave. Per
cui, per ragioni di prudenza, e tenendo conto delle finalità che ci
si vuole proporre, sarebbe forse opportuno ridurre il vincolo dai
cinque anni proposti ad una situazione di transizione che potrebbe
essere di un biennio, con l'intendimento che, nel frattempo, si
metta a fuoco una politica adeguata sul piano degli interventi
regionali.
Credo che l'Assessore abbia già più volte evidenziato questo
fatto, e cioè che, sia la debolezza del bilancio, sia la debolezza
dei fondi di rotazione che non permettono interventi adeguati a
quelle che sono le richieste di ristrutturazione o di costruzione
di nuove unità alberghiere, impediscono un intervento efficace
dell'amministrazione regionale che consenta, non solo il
mantenimento della struttura alberghiera, ma anche un suo adeguato
potenziamento.
Per cui, se questi anni di riflessione ci devono essere,
bloccando per il momento la possibilità di dare una diversa
destinazione agli attuali alberghi, dobbiamo renderci conto che,
nel frattempo, bisognerà porre in atto quelle misure necessarie e
sufficienti per permettere a queste attività di riorganizzarsi e di
meglio finalizzarsi.
Questo però deve essere visto nel contesto di un bilancio
regionale che presenti delle disponibilità che attualmente non
esistono; per cui, in attesa del nuovo riparto fiscale, in attesa
di una migliore utilizzazione dei fondi di rotazione o di un
perfezionamento dell'intervento sul piano economico
dell'amministrazione, ritengo che, riducendo il vincolo dai cinque
anni a due anni si correrebbero meno rischi sul piano della
costituzionalità della norma. Dobbiamo infatti renderci conto che
gli interessi connessi a questa attività sono tanti e diffusi per
cui, inevitabilmente, ci sarebbe un contenzioso di quel tipo; ed
allora sarebbe difficile per l'amministrazione regionale, se
venisse dichiarata incostituzionale la norma, difendersi meglio al
fine di evitare la trasformazione degli esercizi alberghieri in
altre destinazioni. Ragione per cui la prudenza consiglierebbe di
ridurre il vincolo a una distanza più ravvicinata.
Tra l'altro dobbiamo pure dire che abbiamo a disposizione anche
altri strumenti e si tratterebbe in questo caso di fare anche opera
di persuasione e di educazione nei confronti dell'attività
urbanistica a livello comunale. Sarei del parere che non è
necessario avere delle leggi e dei vincoli; a tale riguardo vorrei
fare l'esempio del piano regolatore di Pré-St. Didier che ha posto
un vincolo su una costruzione e destinazione alberghiera, che è
l'"Universo", ed il vincolo è rimasto; sono state fatte un sacco di
azioni per eliminarlo, però da molti anni il vincolo esiste e
quella struttura è lì, in attesa che si facciano delle valutazioni
più approfondite sulle esigenze di quel recupero e di quella
trasformazione, paralizzando un'attività di tipo residenziale che
non si è potuta sviluppare proprio in virtù di quel vincolo.
Ecco che allora in questi due anni, utilizzando anche gli
strumenti urbanistici, si potrebbe realizzare assieme e meglio,
forse, questo obiettivo che l'amministrazione intende perseguire di
mantenimento dell'attrezzatura alberghiera.
Congiuntamente poi ci potrebbe essere anche un altro tipo di
vincolo, che sarebbe sì limitativo, ma meno limitativo sul piano
del godimento della proprietà, nel senso che non sarebbe più un
vincolo totale: si potrebbe cioè liberalizzare una parte della
struttura, per esempio, per una destinazione diversa. Una certa
volumetria della struttura potrebbe essere adibita magari ad
attività commerciali o ad attività anche artigianali, o che possano
comunque fornire un reddito al proprietario dell'immobile,
mantenendo per i due terzi, o quello che si penserà di stabilire,
la destinazione alberghiera. Ecco, se il vincolo potesse essere
concepito anche sotto questo profilo nel futuro, superato il
biennio, potrebbe essere anche una linea di indirizzo che tenda ad
ammettere certe forme di vincolo che non siano complete, e che non
ci mettano quindi nelle condizioni di vederci dichiarare
incostituzionale la legge; come ripeto, limitando in assoluto il
godimento della proprietà e non evidenziando la funzione sociale si
correrebbe inevitabilmente quel rischio.
Vi sono ancora alcune perplessità per quanto riguarda il comma
2, sulle strutture attualmente inattive e non utilizzate. Queste,
effettivamente, non avendo godimento, sono e rimangono lì,
potenzialmente inutilizzabili. Ritengo che questa sia un'altra
debolezza della legge proposta, che potrebbe essere facilmente
impugnata anche sotto questo profilo; in questo modo si vincola la
destinazione di una struttura che giace senza destinazione, e che
potrebbe venire recuperata in qualsiasi altro modo, ed il limite in
questo caso sarebbe totale ed assoluto, senza che venga evidenziata
nessuna funzione particolare sul piano organizzativo e sociale
della struttura che non è utilizzata.
Ecco, se teniamo presenti queste considerazioni, potremmo
accedere a questa richiesta della Giunta, limitando però il termine
a due anni e studiando, nel frattempo, delle misure alternative sia
sul piano degli interventi che sul piano degli strumenti
urbanistici comunali; in questo caso credo che si possa anche
votare la legge, ritenendo che sarebbe forse più difendibile sul
piano della costituzionalità.
Credo che anche in Commissione queste cose si sarebbero potute
dire, ed anche meglio approfondire, comunque il Consiglio è sovrano
e può decidere anche in un modo diverso o dare dei
suggerimenti.
Credo che l'Assessore terrà conto delle osservazioni fatte, che
ritengo siano legittime e giustificate, così come vorrà tener conto
degli intendimenti espressi e vorrà dunque apporre le opportune
modifiche a questa proposta di legge.
Presidente
- È iscritto a parlare il Consigliere De
Grandis, ne ha facoltà.
De Grandis (PRI)
- Dirò subito che questo provvedimento
di legge non mi piace. Sulle ragioni, però, da più parti ripetute
di una limitazione di libertà degli operatori economici o di
presunte illegittimità costituzionali, in quanto verrebbe leso il
diritto alla proprietà privata che è garantito dalla Costituzione,
non sono per nulla convinto.
Questo provvedimento non mi piace in quanto conferma l'esistenza
di un vuoto legislativo in un settore economico come quello
turistico, che è di primaria importanza per la nostra regione.
Voglio dare atto all'Assessore ed alla Giunta di avere avuto il
coraggio di presentare un disegno di legge che è impopolare, ed in
effetti, in tutti gli interventi che ci sono stati fino a questo
momento, è emersa la preoccupazione per questa impopolarità; anche
se in misure e angolazioni diverse questa preoccupazione mi è
sembrata evidente in tutti gli interventi.
Da parte mia questo tipo di preoccupazione non c'è, anche perché
ho avuto più volte modo di dire e ribadire in questo Consiglio che
gli interessi della collettività debbono sempre e comunque
prevalere sugli interessi di settore o sugli interessi
individuali.
A chi si è fatto portavoce in questo Consiglio di interessi di
parte con un certo calore, vorrei ricordare che la Costituzione
garantisce sì la proprietà privata, ma l'articolo 42 della
Costituzione recita: "La proprietà privata è riconosciuta e
garantita dalla legge che ne determina i modi di acquisto, di
godimento e i limiti allo scopo di assicurarne la funzione
sociale". Questo mi sembra un punto fondamentale nella concezione
dell'uso del godimento della proprietà privata.
Ho detto che questo provvedimento non mi piace e lo confermo, ma
qui si tratta, a mio avviso, di fare di necessità virtù. Ragione
per cui ritengo che questo sia un provvedimento necessario, perché
occorre una normativa regionale in grado di garantire e di
incentivare l'attività alberghiera. Finché questa normativa non c'è
riconosco la necessità di questo provvedimento "tampone" - così
come lo ha chiamato l'Assessore - che consenta all'esecutivo di
presentare una normativa che sia capace di richiamare all'attività
alberghiera tutta una serie di operatori economici che tendono ad
abbandonarla o che non intendono intraprenderla, proprio per una
serie di grosse difficoltà che esistono e che sono state indicate
sia dal Consigliere Tonino che dal Consigliere Nebbia ed anche dal
Consigliere Lustrissy; queste difficoltà non vanno sottovalutate,
ma devono anzi essere prese in seria considerazione ed
opportunamente affrontate.
Ho invece un altro tipo di preoccupazione - e lo ha detto molto
meglio di me il Consigliere Lustrissy - su quello che è il periodo
del vincolo che, indicato in 5 anni nel provvedimento di legge, mi
sembra eccessivo; lo ritengo eccessivo perché potrebbe fare un
effetto abbastanza negativo sugli operatori del settore ed inoltre
potrebbe anche provocare un certo rilento da parte dell'esecutivo
nell'emanare quella normativa che tutti aspettiamo. Ritengo quindi
che un periodo di vincolo inferiore - e i 2 anni a mio avviso
dovrebbero andare bene - potrebbe da una parte avere un effetto
meno dirompente sugli operatori, e dall'altra costituire un
incentivo per l'esecutivo ad operare rapidamente all'elaborazione
della nuova normativa. Se poi, emanata la normativa, occorreranno
tempi più lunghi dei 2 anni per verificarne l'efficacia e la
rispondenza da parte degli operatori economici del settore, allora
non sarà difficile prorogare questo vincolo di sei mesi o di un
anno per avere la garanzia che la nuova normativa riesca a spiegare
la sua efficacia rendendo quindi del tutto inutile il vincolo, in
quanto l'incentivazione che si sarà prodotta con le nuove norme
sarà in grado di evitare questo depauperamento del patrimonio
alberghiero.
Per queste ragioni, e con la richiesta di limitare il vincolo
nel tempo, ed altresì ad emanare in tempi brevi, anzi brevissimi,
una normativa efficace per scongiurare questo rischio grave per il
nostro settore turistico, io voterò a favore di questo
provvedimento di legge.
Presidente
- È iscritto a parlare il Vice-Presidente
Faval. Ne ha facoltà.
Faval
(UV)
- S'il est nécessaire et s'il est
utile, comme d'ailleurs il est, d'intervenir dans le domaine de
l'équipement hôtelier, il est aussi vrai qu'en face d'un problème
assez délicat et assez important, tel qu'il est celui du tourisme -
comme nous a dit l'Assesseur, puisqu'il s'agit du domaine
économique presque le plus important en Vallée d'Aoste - je crois
que toutes les interventions doivent être méditées et il faut
qu'elles soient la conséquence d'une analyse très sérieuse et
concrète du problème.
Je crois que les raisons qui on été portées par l'Assesseur sont
justes; je partage son souci d'éviter l'hémorragie de l'équipement
hôtelier en Vallée d'Aoste.
Je partage son avis d'intervenir de la façon, et, de ma part au
moins je pense qu'il n'y a aucune préoccupation d'impopularité. Je
suis entièrement d'accord avec l'Assesseur qui dit qu'il faut avoir
le courage de voter des lois qui ne soient pas populaires; ceci est
très vrai et je lui en donne acte.
J'insiste, tout de même, sur la nécessité d'approfondir certains
problèmes. J'avais préparé ici toute une série de questions que je
ne vous lirai pas puisque, entre autre, une bonne partie d'entre
elles ont été déjà posées par les Conseillers qui m'ont
précédé.
Je crois quand même, et ce n'est pas la faute de l'Assesseur,
que nous intervenions, en tant que Conseil Régional, dans un
domaine de la même façon que les différents opérateurs touristiques
interviennent dans la question. C'est-à-dire, nous n'avons pas une
organisation touristique qui soit digne de la fonction et du rôle
que nous voudrions lui attribuer en qualité d'industrie
touristique.
Nous n'avons pas encore de la coordination dans ce domaine et
alors les différentes interventions, soit à niveau individuel,
personnel, soit à niveau même d'institution, sont un peu détachées
d'une vision plus générale et complète du problème. Je crois que
tout ceci peut être fondamentalement résumé dans un fait;
c'est-à-dire qu'en Vallée d'Aoste le tourisme est encore une
réalité relativement récente.
Il y a eu dans les temps - fin XVIII siècle, début XIX siècle -
des Anglais qui ont parcouru la Vallée d'Aoste; quelqu'un pourrait
donc dire que notre tourisme remonte bien loin dans le temps. Ce
n'est pas vrai, parce qu'il s'agissait là d'un tourisme d'élite,
qui n'a marqué la Vallée d'Aoste que par 3 ou 4 hôtels placés en
haute montagne parce que ces gens-là aiment la montagne; après
quoi, notre expérience touristique - nous pouvons très bien
l'avouer - s'est arrêtée et on a reprit un peu de haleine
immédiatement après la II
ème
guerre mondiale et dès les
dernières dix années nous avons une réalité face à laquelle nous
n'avons pas assez d'éducation et d'expérience.
Très souvent ici, ce matin même, on nous a cité ce qu'on fait à
l'étranger et surtout dans les pays voisinants - voir la Suisse -,
les pays un peu plus loin - voir l'Autriche - où, en effet, le
tourisme a une grande expérience parce que dans ces régions-là on
fait du tourisme depuis bien plus longtemps qu'en Vallée d'Aoste.
Donc, il y a toute une organisation et une corresponsabilisation à
tout niveaux qu'ici n'existe absolument pas.
Ce matin le Conseiller Nebbia nous citait l'exemple de
Greenderwald. Je me souviens qu'on nous disait, par exemple, que,
en plus d'une organisation qui arrive même à utiliser les
ordinateurs, dans ce village-là tout le monde, de l'épicier à celui
qui vend le lait, à l'hôtelier, doit payer une taxe pour
l'entretien de la station; donc, tout le monde participe
directement - soit qu'ils travaillent dans le secteur touristique
ou pas - à l'évolution et à l'organisation de la station ; cela est
possible parce que tout le monde a très bien compris que, même si
l'on vend des pillules ou n'importe quoi, on vit de tourisme; chose
qu'ici en Vallée d'Aoste nous devrions apprendre et finalement nous
devrions, tous ensemble, faire cet effort d'éducation vers une
organisation du tourisme bien différente que celle que nous avons
eu jusqu'ici.
Jusqu'ici, je le répète, excusez-moi, normalement nous avons eu
des initiatives qui étaient à niveau personnel; il n'y a pas de
coordination, ou bien - je ne veux pas dire qu'il n'y a rien du
tout, non - dans ce domaine il y a très peu en tous cas. Il faut
alors que chacun cherche de faire ce qu'il croit être le mieux pour
donner un produit le plus valable possible, et non pas le mieux
pour exploiter dans le plus bref temps possible et en travaillant
le moins possible; parce que celle-ci est une réalité qui existe et
que nous devons affronter.
Donc, face à ce genre d'interventions que justement
l'administration régionale doit faire, je crois que nous devrions
en même temps faire des propositions et intervenir avec des
alternatives, parce que si nous limitons - comme il été dit par
d'autres bien mieux que moi - la possibilité de se servir des
immeubles, nous devons en même temps, je crois, légiférer de façon
que les hôteliers et les opérateurs soient stimulés, et aidés même,
à travailler d'une façon différente, en tenant compte que ce genre
d'activité ne concerne pas uniquement les opérateurs touristique
mais concerne toute la collectivité en Vallée d'Aoste; pas
seulement les localités touristiques mais la ville d'Aoste aussi.
Même si quelqu'un ne considère pas Aoste une grande ville
touristique, il faut dire, au contraire, qu'elle est une ville qui
vit et qui a une énorme rente par le tourisme. Il suffit de
regarder, pendant l'été surtout, le nombre de cars qui arrivent
dans la ville, qui s'arrêtent et qui laissent, donc, dans les
caisses de différents commerçants, hôteliers et ainsi de suite, un
tas d'argent.
Donc, l'effort que nous devrions faire, comme Conseil Régional,
c'est bien celui de corresponsabiliser tous les opérateurs, en nous
donnant une organisation différente et en nous donnant surtout une
attitude différente en vers le touriste et en vers le problème du
tourisme.
Presidente
- Colleghi Consiglieri, ci sono altri che
vogliono prendere la parola?
Il Consigliere Tamone chiede di parlare. Ne ha facoltà.
Tamone
(UV)
- Le discours qui partait d'une
restriction sur la question hôtelière s'est beaucoup élargit, et
justement à mon avis. Nous venons d'une saison qui n'a pas donné de
bons résultats et je crois que, finalement, même si contraints,
nous devons discuter de ce problème, et je voudrais toucher
seulement un argument, parce que Faval a déjà très bien parlé sur
le problème en général. Je dirai, quand même, que sur la question
de la restriction nous sommes d'accord pour arriver à une
diminution qui pourrait être portée, comme disait justement De
Grandis et avant encore Lustrissy, sur les deux, trois années; il
nous semble que ce terme pourrait être suffisant pour étudier en
profondeur le problème.
Mais, quand même, je voudrais souligner un aspect qu'il nous
semble n'a pas été suffisamment approfondi: c'est le problème du
personnel hôtelier.
Moi je crois que là c'est le drame réel et quand même j'estime
que nous devrions tenir compte que nous avons un Statut qui nous
donne l'acte de potesté et, je crois, beaucoup plus large de ce que
nous croyons toujours.
A l'art. 2, lettre q) nous avons un précis alinéa qui parle de
compétences primaires dans l'industrie hôtelière; à la lettre
après, lettre r) nous avons un autre alinéa qui dit que nous avons
la compétence primaire dans l'enseignement technique et
professionnel.
Alors moi je me pose une question; en faisant une comparaison
avec l'école hôtelière de la Lombardie - que je connais
suffisamment bien pour avoir été en contacte avec des gens qu'y
travaillent - je crois que nous devrions essayer de voir si ce
n'est pas le cas de, même en poussant, en faisant toutes les
actions de pubblicité nécessaires, de restructurer notre école
hôtelière pour former du personnel hôtelier à un certain niveau qui
soit valdotain, et en essayant de faire de façon que ces personnes
puissent, une fois qu'ils ont terminé l'école, travailler et agir
en Vallée d'Aoste ; et dans ce cas on devrait aussi - je ne sais
pas quoi faire, quelles actions mettre debout - convaincre les
hôteliers valdotains de ce servir de ce personnel; mais pour faire
cela je crois qu'on doit aussi essayer d'élargir la saison
touristique en Vallée d'Aoste.
Il me semble qu'ici nous nous trouvons en face à deux situations
pour ce qui concerne le type d'hôtel: nous nous trouvons en face à
la conduite familiale et alors là l'hôtel vit d'une certaine façon
que tout le monde connaît (modestement moi aussi j'ai vécu une
période de ma vie dans cette situation) et puisque c'est la famille
qui conduit l'hôtel, alors là on ne regarde pas les heures de
travail et toutes ces questions, on va de l'avant «à la bonne » ;
et après, il y a l'hôtel à conduite de type que nous pouvons
appeler industrielle. Très souvent, pourtant, on doit constater une
triste façon de conduite dans la question hôtelière; on se trouve
en face, plutôt qu'a une volonté de bien faire, à une action de
«pillage»: prendre ce qu'on peut prendre dans le bref délais, faire
ce qu'on peut dans les deux ou trois années, quitter l'activité et
s'en aller, s'en fuir. Moi je crois que c'est un fait extrêmement
négatif qu'on devrait essayer de limiter de toute façons.
L'Assesseur a bien dit que, si l'argent arrivera par la
répartition fiscale, on devra se pencher sur ces problèmes: sur la
question de la formation du personnel, donc, qui me semble
indispensable, et sur la formation d'une nouvelle mentalité - mai
cela l'a déjà très bien dit Faval - et surtout pour relancer aussi
des idées nouvelles dans le domaine de l'hôtélerie en Vallée
d'Aoste.
Je crois que nous devons aussi faire des efforts - et nous le
disait déjà très bien Nebbia, à mon avis - pour ce qu'on peut faire
de nouveau dans ce domaine, parce que je crois qu'il y a des
possibilités qui ne sont pas explorées.
Je pense que vraiment on devrais essayer de mettre debout
quelque chose qui soit effectivement positif: un programme qui
regarde la matière du tourisme d'une façon globale et qui puisse
être portée au débat des forces politiques pour pouvoir en tirer
des conclusion.
Moi je voulais seulement et simplement souligner la question du
personnel, qu'il me semble une question fondamentale, non seulement
pour la formation, mais voir aussi si nous pouvons entrer dans le
discours plus général, et même plus difficile, de l'organisation du
travail. Voir si nous avons la compétence et la possibilité
d'essayer de faire des contrats de travails qui concernent les
dépendants de l'industrie hôtelière, parce que là je pense qu'il y
a une limitation énorme qui met, je crois, avec les épaules au mur
ce qui ont de la bonne volonté et de l'envie de faire.
Presidente
- Colleghi Consiglieri, sono terminati gli
interventi. Vi sono altri che intendono prendere la parola in sede
di discussione generale?
Devo informare il Consiglio che il Consigliere Lustrissy, a nome
del Gruppo dei Democratici Popolari, ha presentato un emendamento
che adesso stiamo fotocopiando e che vi sarà distribuito al più
presto.
L'emendamento concerne l'articolo 1, quello proposto dalla
Commissione, e tende a chiarire il concetto espresso dal
Consigliere Lustrissy nel suo intervento. L'Assessore, comunque, ne
ha già avuta una fotocopia immediatamente.
Nella discussione generale, inoltre, era stata fatta una
proposta dal Consigliere Minuzzo, che però non è stata
formalizzata. Essa riguardava la richiesta del parere delle
organizzazioni di categoria. Il Consigliere Minuzzo ora non c'è,
per cui ritengo che, se non vi sono obiezioni, detta proposta debba
considerarsi ritirata.
Ci sono altri colleghi che intendono prendere la parola o
presentare emendamenti? Allora è chiusa la discussione generale; la
parola all'Assessore Pollicini.
Pollicini (DP)
- Più di uno, giustamente, ha posto
l'accento sulla impopolarità di questo provvedimento.
Certo che se io avessi dovuto guardare il mio interesse politico
non l'avrei proposto, non c'è dubbio. E vorrei che tutti i
Consiglieri si rendessero conto che a me proporre questo
provvedimento non ha fatto per niente piacere sul piano personale.
Ma lo ritenevo e lo ritengo un dovere in quanto preposto a un
settore che, in questo periodo, attraversa un momento di
difficoltà, e mi sono quindi trovato nella necessità di provvedere
con questo tipo di intervento, che io ho definito "tampone".
Io stesso, come ho detto nella presentazione, sono disposto a
variare il periodo del vincolo; potremmo essere d'accordo o meno
sulla possibilità della riduzione, purchè sia chiaro che il motivo
non deve essere quello di ridurne gli effetti, e deve comunque
consentire un collegamento fra questo momento e la messa in
funzione di quegli strumenti di cui si è parlato. La messa in
funzione, però, ho detto prima, non dà gli stessi risultati
immediati che si hanno di fronte ai provvedimenti che, ad esempio,
emette la Banca d'Italia, che in un giorno quell'effetto si
verifica. Qui, dal giorno in cui noi emettiamo provvedimenti di
ordine urbanistico (vedi premi volumetria), di ordine finanziario
(vedi fondi di rotazione), gli effetti si vedono dopo qualche anno;
questa è la realtà, ed è per questo motivo che è stato proposto un
periodo che potrebbe sembrare lungo. Esso può anche essere ridotto,
però evidentemente bisogna tenere conto che fra la messa in moto di
questi provvedimenti e l'effetto che da essi ne deriva qui i tempi
sono decisamente lunghi. Non c'è dubbio però che si trattava di un
provvedimento urgente.
Ho esposto questo provvedimento in una riunione coi
rappresentanti di tutte le categorie che operano nel settore del
turismo, tenutasi, se non sbaglio, venerdì scorso, in una scuola in
quanto il numero delle persone intervenute era troppo elevato per
ospitarli in una delle nostre sale.
A questa riunione erano presenti una cinquantina di persone,
rappresentanti le aziende di soggiorno, gli albergatori,
l'associazione commercianti, gestori impianti a fune, gestori
impianti ricezione all'aperto, agenzie di viaggio, consorzi di
operatori turistici, maestri di sci, guide alpine, comuni
maggiormente interessati al fenomeno del turismo. Ho elencato ed
illustrato questo provvedimento in quella sede e, fra le altre
cose, ho anche fatto una riesamina della situazione turistica,
dell'esigenza che c'è di lavorare insieme ed ho proprio contestato
alle varie categorie, non soltanto di non lavorare insieme, ma che
anche all'interno stesso delle categorie non è possibile trovare un
momento di sintesi perchè si lavori insieme. La categoria degli
albergatori è una di quelle, infatti, ma non è la sola; è una
categoria che ha affidato la presidenza e la vice-presidenza della
stessa a due persone che hanno scelto di non fare più gli
albergatori; è una categoria che non riesce a riunirsi, in cui
ognuno lavora in maniera singolare, personale.
È difficile in questo momento, quindi, trovare la possibilità di
avere un'offerta turistica complessiva, poiché prevale ancora in
molti casi l'abitudine di operare in un modo ormai antiquato, cioè
aspettando il cliente sulla porta, e non di cercarlo, di fare
offerte.
Oggi, la gran parte del turismo, essendo un fatto sociale,
avviene attraverso le agenzie, le quali chiedono posti che non sono
mai inferiori ai 200 e che da noi bisogna distribuirli in due, tre
o quattro esercizi, con trattamenti nettamente differenti; non sono
casi sporadici; parecchie volte, anzi, si ripete la situazione per
cui con la stessa cifra, con gli stessi costi, ci sono trattamenti
nettamente differenti: chi ha il bagno e chi non ce l'ha, chi ha la
stanza nel sottotetto e chi invece ce l'ha in una maniera diversa.
È chiaro che così non si fa turismo! E vi garantisco che di sforzi
in questo senso, nei confronti delle categorie, ne ho fatti; non
solo nei confronti degli albergatori ma in tutte le altre
categorie: nei confronti dei maestri di sci, delle agenzie di
viaggio, delle aziende di soggiorno che non devono limitarsi a
distribuire i dépliants! È però un fatto di educazione, è un fatto
culturale. È indubbio che ci vorrà del tempo perché la gente si
convinca che far turismo non è, come qualcuno accennava prima,
mettersi ad attendere il cliente sulla porta pensando che poi non
ritornerà e che quindi è opportuno rastrellare tutto quello che è
possibile in quel momento: così non ci facciamo certamente una
buona pubblicità.
Un fatto importante da considerare, ad esempio, è che in questa
riunione, dove erano presenti tutte le rappresentanze che operano
nel settore del turismo, non è venuta fuori una proposta per una
strategia comune, per affrontare il turismo estivo ed invernale
prossimo. Io ho sollecitato ad esempio di vedere se non si poteva
fare uno sforzo comune e bloccare i prezzi, perché siamo di fronte
a un fatto molto grave: siamo fuori mercato! Siamo fuori mercato
non solo nei confronti di stazioni italiane, dove siamo fuori
mercato nettamente, ma anche nei confronti di stazioni svizzere. In
questo ultimo caso non c'è dubbio che ha giocato parecchio anche
l'inflazione: mentre in quei paesi l'inflazione era del 4, 5, 6%,
da noi era del 20-25%, ed è quindi evidente che noi, ogni anno,
perdevamo di competitività di un 20% di differenza fra la nostra
inflazione e la loro.
Bisogna dunque tener conto di questi fatti, perché è un momento
difficile e quindi occorre fare dei sacrifici per non perdere un
tipo di clientela che, una volta che si sarà diretta in altre zone,
altre località, sarà più difficile poterla riprendere.
Lo sforzo dell'Assessorato per arrivare a contrattare con questa
gente, a vedere di convincerla che è necessità di tutti quanti fare
un sacrificio in questo momento, non ha avuto grossi risultati,
debbo riconoscerlo! Però mi devo anche rendere conto che non è un
fatto che si possa raggiungere nell'arco di un anno o di sei mesi.
Si tratta di continuare ad insistere e creare le condizioni perché
la gente si renda conto della necessità di operare in questo
settore in un certo modo.
Giustamente qualcuno ha detto che ormai il turismo è l'aspetto
economico più importante della nostra regione; ci vuole quindi una
particolare attenzione da parte della Regione, ma ci vuole anche
una particolare responsabilità da parte degli operatori del settore
perché certi atteggiamenti evidentemente lavorano in senso
contrario a quello che sono gli intendimenti che la Regione vuole
portare avanti per poter sviluppare questo settore.
Certo che, mi rendo conto, la debolezza della mia posizione
nella riunione dell'altro giorno era evidente. Si chiedono molte
cose agli operatori del settore turistico, però la Regione
contemporaneamente si trova ad aver bloccato da un anno i fondi di
rotazione, vuoi per le strutture alberghiere, vuoi per la
ristrutturazione dei vecchi alloggi e delle vecchie case. Questo
urta contro un nostro indirizzo che è quello del recupero
dell'edilizia esistente, ma ugualmente non consente questo recupero
in quanto, col costo del denaro oggi, è estremamente difficile
poter operare. Evidentemente esiste una certa contraddizione nella
posizione dell'Assessore quando chiede certe cose, ma nel contempo
non può dare nessun aiuto dall'altra parte, così come dovrebbe fare
in quanto ente pubblico; in effetti l'ente pubblico non è solo ente
di programmazione e di indirizzo, ma è anche un ente di stimolo
attraverso strumenti che possono essere di vario tipo, come quelli
di carattere finanziario; anche perché oggi, appunto, il costo del
denaro supera qualunque possibilità di intervento alla portata di
un normale operatore.
È chiaro che trovandomi in questa condizione, non è che mi fossi
atteso che questo provvedimento facesse levare grida di gioia da
parte degli albergatori.
Non c'è dubbio che esiste una grossa attrattiva di fronte al
prezzo di mercato dell'edilizia residenziale, che supera cifre
pazzesche, che arriva a due, tre, e sappiamo anche di quattro
milioni il metro quadro.
Sappiamo di situazioni di affitto di alloggi a 800 mila lire
alla settimana, e neanche nelle valli o nelle stazioni principali.
Di fronte a questo fenomeno l'attrazione, la suggestione a cambiare
la destinazione alberghiera evidentemente è troppo forte.
Esiste giustamente anche il grosso problema del personale.
Problema grossissimo. Quest'anno ci siamo trovati di fronte ad un
fatto che io mi auguro si riconfermi e non sia invece un fatto
sporadico. Alla nostra scuola alberghiera - che regolarmente
copriva i suoi 40 posti con 10 allievi provenienti dall'esterno
della regione - quest'anno ci sono state 110 domande e si sono
dovuti respingere la bellezza di 70 giovani che volevano dedicarsi
a quel settore. D'altra parte non è gonfiabile automaticamente una
struttura come quella scolastica, specialmente poi se di tipo
particolare come quella della scuola alberghiera, anche se io
ritengo che sia di buon livello; debbo anzi riconoscere che è
veramente una scuola di grosse capacità di preparazione.
Esiste però in Valle d'Aosta un rapporto fra l'allievo della
scuola alberghiera e gli albergatori che, nel suo complesso, non è
molto convincente. Evidentemente esiste una tendenza, in certe
strutture alberghiere, a riconoscere in questi ragazzi delle
persone cui si può far fare certi lavori qualificati, ma con una
retribuzione molto inferiore, e quindi non vengono applicate le
marche previdenziali effettivamente spettanti, anziché avere la
riduzione dell'orario dovuto, cioè i 5 o 6 giorni la settimana, li
si fa lavorare senza riposo per 5, 6 o 7 settimane.
Esistono quindi situazioni di frizione fra quello che può essere
la giusta richiesta della scuola alberghiera di collocare questi
giovani in maniera sicura, e, dall'altra parte, la struttura
alberghiera che non è molto disponibile, salvo nei grossi alberghi.
Il risultato qual è: che alcuni dei nostri allievi che sono stati
formati in questa scuola hanno trovato lavoro all'esterno, non solo
della nostra regione ma addirittura anche nel nostro paese. E
questo è un grave discorso perché in effetti è uno sforzo che la
regione si accolla per la preparazione di queste forze di lavoro.
Importante è dare un mestiere, però sarebbe altrettanto importante
trovare in loco la possibilità di lavorare, anche perché ognuno ama
lavorare in casa propria.
Rientriamo, però, nel discorso complessivo del problema. Ci sono
state alcune domande a cui giustamente devo dare riposta. Alcune
fra queste certamente non mi hanno convinto.
Alla domanda del collega Tonino, sul perché dei cinque anni,
penso di aver risposto. Io mi auguro che nel tempo di due anni -
che, come ho detto prima, non ho problemi ad accettare, anche
perché questa proposta è stata così traumatica che forse è
opportuno limitare l'effetto psicologico del tempo - possa essere
raggiunto il risultato auspicato, senza che vi sia un vuoto a
metà.
Devo dire, però, che ho sentito forse più preoccupazione di tipo
settoriale che non di tipo complessivo. Qualcuno ha detto prima
giustamente, mi pare il Consigliere De Grandis, che l'art. 41 della
Costituzione parla appunto dell'utilità sociale della iniziativa
privata che deve essere indirizzata e coordinata ai fini sociali, e
l'art. 42 parla appunto dei limiti della proprietà privata, il cui
scopo è quello di assicurare la funzione sociale. Quindi la
proposta presentata - ribadisco questo concetto - è certo un fatto
restrittivo, che però non esce da quelli che sono i limiti
costituzionali, secondo me. Anche perché il fine di questo
provvedimento è di grossa importanza sociale e complessiva per la
regione: di evitare il depauperamento del nostro patrimonio
alberghiero.
È indubbio che vi siano grossi problemi; che le persone toccate
da questo provvedimento probabilmente non potranno gioire, e certo
posso anche capire che vi siano situazioni particolari - come
quando viene a mancare, per esempio, la struttura familiare che
gestiva in proprio, che per cause naturali vengono a mancare i
genitori, eccetera; certo vi sono di questi casi - ma proprio
perché non è possibile avere delle deroghe, delle differenziazioni
- così come riconosce la stessa motivazione della Corte
Costituzionale - non si può considerare una cosa e ammettere una
deroga contemporaneamente. Certo che in questo provvedimento
restrittivo vi sono dei casi che sarebbe stato opportuno tener
presenti, io sono d'accordo su questo, però non è possibile farlo,
proprio per lo stesso motivo che ha portato a rendere
incostituzionale la stessa legge di cui si parlava.
Posso anche considerare che il concetto che ha espresso il
Consigliere Nebbia sia validissimo, cioè quello di dire che gli
alberghi dopo 25, 30 anni dovrebbero essere modificati per tutte le
motivazioni citate: costi elevati, difetti di funzionalità,
ecc.
In effetti la realtà è quella di considerare che l'albergo deve
essere adeguato all'evoluzione dei tempi. Anche questo è un
discorso che rientra nei provvedimenti che la Regione ha in animo
di emettere quando ne avrà disponibilità finanziarie, quando cioè
sarà possibile ripristinare i fondi di rotazione, che sono fatti
non solo per l'edificazione di nuovi alberghi ma anche per la
ristrutturazione dei vecchi.
Evidentemente è un discorso che va affrontato sempre attraverso
lo stesso strumento. L'attrezzatura deve rinnovarsi; come ho detto,
noi siamo piuttosto scarsi come attrezzatura alberghiera
complessiva: non so se in Valle d'Aosta gli alberghi degni di tale
nome secondo le esigenze moderne, dove cioè si possano trovare
tutte le comodità che oggi ognuno ha in casa, tanto per usare un
parametro, siano in tutto più di 100. Non so sarà possibile
arrivare a quei risultati cui noi auspichiamo, ma va considerato
che abbiamo bisogno di lavorare a tempi lunghi. Non è fattibile un
discorso molto rapido; dicevo prima che le disponibilità regionali
sono quel che sono, ma anche se ci fossero, i risultati ottimali
potremmo averli fra 10 anni per lo meno.
Vi sono grossi problemi, come quelli ad esempio di saper rendere
utili i 150 mila posti letto in seconde case nella nostra regione
che, attualmente, non solo sono sottoutilizzati, ma sono un peso
per le comunità locali e, tutto sommato, sono un freno anche per il
turismo perché trova gli spazi occupati; anche se questi spazi
vengono poi occupati, al massimo un mese all'anno, e molte volte da
persone che addirittura sono autosufficienti, portandosi tutto
dalla zona di provenienza e quindi all'economia locale non lasciano
niente; questa è una realtà.
Certo che è un discorso da affrontare, noi cerchiamo di
affrontarlo, però ricordiamoci i limiti che abbiamo; se non
riusciamo neppure - ed io vi garantisco che mi sono impegnato, e
parecchio - a coordinare la struttura alberghiera, sarà più
difficile certamente coordinare quella delle seconde case; posso
dire, certamente che in questa direzione ci stiamo già muovendo,
contattando le strutture comunali, creando delle agenzie in grado
di collocarle sul mercato. Mi pare, ad esempio, che il mercato
inglese, e nordico in generale, sia piuttosto indirizzato verso
questa forma di turismo presente nella nostra regione, anche se
attualmente non vi sono ancora tutte le strutture sufficienti;
occorrerebbero altre strutture sussidiarie per poter avere la
possibilità, attraverso le agenzie, di collocare queste seconde
case sul mercato internazionale.
Un altro degli argomenti che invece non condivido è questo: il
Consigliere Nebbia esprime la sua perplessità sulla efficacia del
provvedimento. Io sono un po' più ottimista, cioè ritengo che
questo provvedimento sia necessario, prima di tutto per frenare
l'emorragia, secondo perché questo potrà dare anche, ed io me lo
auguro per lo meno, una sterzata a quello che è l'indirizzo
dell'industria alberghiera; inoltre sarà anche una sferzata per la
sensibilità di tutti gli organi preposti al settore turistico,
compreso quindi il Consiglio Regionale, che in questo senso, lo
dobbiamo riconoscere tutti, siamo stati pieni di parole ma
piuttosto scarsi di fatti. Un altro aspetto positivo, secondo me, è
quello di far prendere coscienza di un problema che, tutto sommato,
fino adesso non era stato mai affrontato. Tutti noi eravamo
convinti dell'insufficienza, della non brillantezza del nostro
patrimonio alberghiero, però provvedimenti concreti, oltre a quelli
dei fondi di rotazione, non se ne è fatti. Abbiamo molto lasciato
andare alla spontaneità delle scelte dei singoli.
Anche questa volta non condivido, invece - sempre per il
discorso di non condividere la posizione assunta - la posizione del
Consigliere Minuzzo quando pensa che con la legge si possano
favorire dei gruppi finanziari addetti alla speculazione edilizia.
Io non lo credo. Comunque non possiamo neanche, lasciando le cose
così come oggi sono, consentire che si trasformino tutti gli
alberghi in residence. È un dovere fondamentale, quello dell'ente
pubblico, di tamponare questa tendenza; è quindi necessario
fermarsi un attimo, anche perché se così non facciamo rischiamo poi
di sentirci giustamente rimproverare di non aver considerato quanto
sia importante la struttura alberghiera per il problema di
carattere turistico che abbiamo e che indubbiamente, già in questo
momento, comincia ad avere i primi sintomi di crisi.
Riguardo poi al problema che, secondo quanto diceva il
Consigliere Minuzzo, dovrebbe essere apparentemente
contraddittorio, cioè quello di porre un vincolo ad alberghi da
parecchi anni, vorrei dire questo: ammesso che vi siano alberghi
chiusi da 30 anni, è evidente che non hanno mai chiesto lo svincolo
di destinazione alberghiera, perché quelli che hanno chiesto lo
svincolo o lo hanno avuto, o vi sono stati motivi per non darlo, il
che non credo. Se questi alberghi chiusi da molto tempo non hanno
chiesto il cambio di destinazione penso che sia stato per una
scelta personale del proprietario, quindi non ci sentiamo di
entrare in contraddizione per questo tipo di alberghi.
Sulla riduzione del vincolo proposta da più parti, fra cui il
Consigliere Lustrissy che ha presentato anche un emendamento,
confermo che, come ho detto all'inizio, non ho problemi, anche se
si tratta di verificare se riusciamo a collegare i due momenti:
l'effetto "tampone" e l'efficacia dei provvedimenti che io mi
auguro potremo proporre quanto prima.
Il Consigliere Lustrissy ha fatto un altro tipo di proposta, ed
è l'aggiunta di un terzo comma che dice esattamente così: "Il
vincolo di destinazione di cui ai commi precedenti può essere, a
richiesta dei proprietari degli esercizi di cui sopra, ridotto di
un quarto della superficie utile totale. La parte sottratta al
vincolo è destinabile esclusivamente ad attività commerciali o
artigianali".
Io ho qualche perplessità, però: non vorrei che fosse una via di
fuga parziale, e desidererei un'illustrazione maggiore da parte del
Consigliere Lustrissy riguardo a questo emendamento.
Sono d'accordo, come dice De Grandis, di fare di necessità
virtù; qui non abbiamo delle scelte, abbiamo invece l'esigenza di
arrivare in tempo; se così non facciamo non si può consentire
nessuna solutoria il giorno in cui, poi, ci troveremo privati di
questo tipo di struttura.
C'è un aspetto contraddittorio emerso dalle riunioni che ho
fatto nei centri turistici; uno dei rimproveri fatti alla Regione è
di aver consentito in precedenza svincoli alberghieri. Diremo così
che è stata forse una regola costante quella di consentire svincoli
alberghieri nel passato e di avere quindi impoverito il patrimonio
alberghiero della regione; questo è uno dei rimproveri che
maggiormente mi sono sentito rivolgere dalle località turistiche,
riguardo a svincoli dati da 10,5, 20 anni a questa parte, ad
esempio. Uno degli aspetti più pesanti è stato proprio questo (per
non andare a ricordare lo svincolo, diciamo così, rimasto segreto
per 14 anni, rilasciato nel '66 per l'Hotel Couronne).
Oggi qui ho sentito un discorso tutto opposto a quello che si
sentiva in quel momento. Ecco, un minimo di coerenza fra noi,
forse, sarebbe auspicabile.
Queste sono realtà che io ho dovuto affrontare, e da parecchie
parti. Si imputava appunto alla Regione questo impoverimento delle
strutture alberghiere dei centri turistici, il che equivale ad un
impoverimento del centro turistico stesso. Secondo me, la validità
di un centro turistico si misura dalle strutture alberghiere che è
in grado di disporre. Non certamente dalle seconde case; quelle,
evidentemente, hanno parametri diversi e interessano persone
diverse.
Direi quindi che sarebbe importante riuscire a creare le
condizioni per cui non ci sia più da doversi trovar di fronte a
queste situazioni. Questo avverrà soltanto in tempi, io mi auguro,
sufficientemente brevi.
Non lo so, non sono in grado di prevederlo; nel frattempo,
comunque, questo provvedimento dovrà rimanere lì a frenare questa
emorragia.
Fra gli altri interventi, vorrei rilevare una serie di
valutazioni che ha fatto il Consigliere Faval e che sono
validissime. Certo manchiamo di organizzazione; questa è una realtà
con cui ci scontriamo tutti i giorni; ma se non è facile, spesso,
trovare degli accordi anche fra di noi, tanto più difficile sarà
trovarlo con gli interessati del settore turistico, tanto più che
il concetto individualista trionfa sempre. Vi è poi un altro
aspetto da considerare, come disse un giorno il Consigliere Faval
in quest'aula, e cioè che lo sport più popolare in Valle d'Aosta,
quello più praticato, è lo sport del dispetto! Questo è anche
largamente presente in tutto il settore turistico.
(Voci dalla sala)
Certo, è vero anche questo, ed è fondamentale ricordarlo: il
nostro è un turismo giovane; questo è un discorso di fondo. Un
turismo che, evidentemente, ha bisogno di esperienza, ed il
confronto fatto con le strutture turistiche di altre nazioni o di
altre località in Italia risente di questa differenza di esperienza
e quindi di tradizioni. Certamente noi non siamo ancora una regione
turistica nel senso tradizionale del termine.
(Intervento fuori microfono)
Certo, tra l'altro il turismo invernale è un turismo di cinque
mesi circa, contro un turismo estivo che è di 40 giorni, due mesi
circa.
Qui si dovrebbe riprendere il discorso che abbiamo fatto in
un'altra occasione, e cioè che il nostro Governo non riesce a
capire l'esigenza di adeguare, ad esempio, le vacanze scolastiche a
questo grosso fatto economico, che è un fatto nazionale,
dell'economia turistica. In questo modo si vincolano anche i
genitori; le scuole cominciano sempre allo stesso momento, le
vacanze di Natale e le vacanze estive uguali per tutti: tutta la
famiglia, quindi, è condizionata da questo fatto. Abbiamo visto,
invece, e lo citavamo l'altra volta, che la Francia, per esempio,
ha scaglionato le vacanze per dipartimenti e può quindi avere
stagioni turistiche molto più ampie. Però sono problemi di grosso
genere, evidentemente.
Citava il Consigliere Faval l'esempio di Greendervald, che
incassa, se non sbaglio, circa due miliardi di imposte di soggiorno
all'anno: ecco come si può riattivare il turismo! A Kitzbuhel, che
ha 8.000 abitanti, ci sono 1.150 persone che sono tassate: dal
barbiere, il cui reddito, magari, sarà solo del 20% dovuto al
turista, all'albergatore il cui rapporto è del 100%. Con questo
tipo di tassazione si consente un finanziamento al settore
turistico e si possono creare nuove strutture; ad esempio, il
prezzo del biglietto di salita a Kitzbuhel prevede la sauna e la
piscina: strutture che noi non abbiamo.
Uno degli interventi, infatti, che io penso di proporre - se
riusciamo ad avere questo riparto fiscale nei confronti della
struttura alberghiera - è un premio per quelle strutture
alberghiere che saranno dotate di piscina, ad esempio, e che sono
molto richieste, specialmente dai turisti stranieri.
Occorre quindi che noi creiamo una serie di strutture tali da
poter rendere competitiva la nostra regione. Oggi, di fatto,
comincia ad essere difficilmente competitiva. Vi sono dei grossi
problemi e non è che si risolvano tutti attraverso questa proposta
"tampone"; noi diciamo che abbiamo bisogno di tempo per giungere a
fare alcune cose.
Lo stesso programma delle infrastrutture turistico-sportive, che
non è stato ancora presentato alla Giunta perché deve prima passare
una serie di filtri per poter essere una proposta credibile, è
evidente che se non trova le possibilità di essere finanziata
rimarrà soltanto uno dei tanti propositi che non hanno incidenza
sulla realtà.
Concludo, quindi, dicendo che accetto indubbiamente
l'emendamento della riduzione del vincolo, ed anche il secondo
emendamento, se questo rende meno traumatico il discorso, anche se
vi intravedo alcuni limiti: non vorrei che possa diventare una via
di fuga tale poi da vanificare in parte questo provvedimento.
Presidente
- Ha chiesto di parlare, ancora per
dichiarazione di voto, il Vice-Presidente Mapelli. Ne ha
facoltà.
Mapelli (DC)
- Noi voteremo a favore di questa legge,
anche se, come è stato pubblicamente sottolineato, potrebbe trovare
delle difficoltà in sede di coordinamento per la questione
costituzionale.
Questo disegno di legge ha comunque il merito di sottoporre alla
nostra attenzione un problema fondamentale per quello che riguarda
l'economia della nostra regione.
È evidente, e non è sfuggito a nessuno, che l'iniziativa
privata, e convenienze private, indicano automaticamente la
trasformazione di strutture alberghiere soprattutto in residence.
So per esperienza che diversi alberghi sono stati appunto
trasformati in residence e poi venduti a gente di Torino, Milano,
ecc., con le conseguenze che tutti noi possiamo immaginare.
È vero che questa è una legge "tampone", ma cosa abbiamo fatto
noi per evitare di arrivare a questo punto? Questo è il discorso.
Comunque vada questa legge, se sarà approvata in tempi molto brevi
(perché ricordiamoci che qui siamo venuti con 18 mesi di ritardo),
rimane però sempre il problema di fondo, e cioè, come è stato
marginalmente accennato da alcuni di noi e recepito anche
dall'amico Pollicini, il particolare che la Regione non ha premiato
l'iniziativa di chi intendeva fare delle infrastrutture
alberghiere.
Dunque noi abbiamo molta colpa. Sto dicendo delle cose un po'
grosse ma fra amici ce le dobbiamo pure dire, anche perché qui
rappresentiamo una comunità.
Dovremo dunque prendere una strada inversa da quella che la
nostra amministrazione regionale ha intrapreso in questi 35 anni.
Dico inversa perché noi dovremo entrare più profondamente nei
problemi, arrivando a delle decisioni risolutive. Non sarà più
sufficiente fare come s'è fatto fino ad oggi. Non possiamo ora
pensare di chiudere la questione di trasformazione degli alberghi,
se non diamo la possibilità a chi ha iniziativa di poter continuare
questo tipo di attività.
Prendiamo poi il caso della scuola alberghiera. La scuola
alberghiera oggi dà, inizia a dare, del personale qualificato;
questo personale, però, per vari motivi, va all'estero, ed è giusto
che sia così. Ora, io penso che un po' alla volta questo personale,
essendo specializzato, avrà poi delle convenienze a rientrare nella
regione e ad avere delle iniziative di questo genere; ed allora
dobbiamo, amico Pollicini, dare queste possibilità a chi dimostra
di avere iniziativa.
Prendiamo poi il caso delle volumetrie. Se noi diamo, nei nostri
piani regolatori, delle volumetrie migliori a chi ha iniziative di
albergo, ecco che là, automaticamente si modifica e si migliora la
struttura.
Vi è la questione del finanziamento dei fondi di rotazione; ma è
solo una parte di interventi e non è un intervento per il turismo,
perché vi sono le infrastrutture turistiche da tenere in
considerazione, e per cui noi dovremo avere il coraggio di
intraprendere una strada diversa. Dobbiamo vedere quello che noi,
come ente pubblico, possiamo fare, nei vari comprensori turistici,
per potenziare quelle infrastrutture: dunque piscine, se volete,
gioco delle bocce, ecc. In qualche comune, come in Val d'Ayas, Pré-
St. Didier e Courmayeur, per esempio, qualcosa è stato fatto, ma
bisogna andare oltre. È chiaro che noi dobbiamo prendere una
posizione diversa nell'indirizzare i nostri finanziamenti.
Abbiamo una situazione che ci è esplosa sul piano industriale.
Perché è esplosa? Perché abbiamo sempre delegato altri alla
gestione di aziende che operavano in Valle d'Aosta, e noi, con
scarso senso di volontà politica, non siamo stati capaci di imporci
su certe scelte, e purtroppo poi le conseguenze sociali ci ricadono
sul nostro tavolo.
Orbene, se giustamente questo tipo di iniziativa è da
considerarsi "tampone", e se vogliamo evitare che la Valle d'Aosta
diventi una seconda casa generale come sta avvenendo, dovremo
certamente mettere a disposizione di questo settore tutti gli
strumenti finanziari ed urbanistici per invogliare gli operatori
del settore; solo allora noi faremo un servizio alla comunità.
Chi ha un albergo di struttura già un po' anziana e chi ha
invece la volontà di operare in questo settore, dovrà trovare le
condizioni per poter andare avanti. E sarà soprattutto necessario
mettere a disposizione quegli strumenti di struttura operativa e
turistica che i tempi richiedono, perché, con l'evolversi dei
tempi, la concorrenza si fa più serrata.
Giustamente qualcuno ha sottolineato che i prezzi son quasi
proibitivi in alcuni settori della nostra regione. In questo senso
dovremo convincere questi nostri operatori che bisogna che ne
tengano conto se vogliamo continuare ad avere una clientela
internazionale in Valle d'Aosta. Mi dicevano alcuni amici di mia
vecchia conoscenza che non è più conveniente venire a soggiornare
in Valle d'Aosta; dunque vi sono alcune cose che non quadrano.
L'amministrazione regionale, quindi, con uno studio, e una
collaborazione, e un confronto, dovrà trovare delle soluzioni
valide ed occorrerà che queste soluzioni vengano discusse e attuate
con la partecipazione responsabile da parte del settore turistico,
e che si tenga conto anche di alcuni aspetti dei costi
generali.
Noi non possiamo, secondo il mio modesto punto di vista,
lasciare che le cose vadano così come ultimamente è successo.
Occorre assolutamente tener conto di questi aspetti; anche per
gli alloggi, ad esempio, sempre nel settore turistico, mi risulta
che in alcune stazioni di grande richiamo nella nostra valle, e non
faccio nomi, non sono stati occupati neanche nei mesi estivi.
Questo comincia ad essere l'inizio di una catena; non vorrei che ci
trovassimo poi in una spaventosa crisi del settore, non sapendo poi
come venirne fuori.
Ecco, noi votiamo a favore, con la precisazione che nel prossimo
riparto che verrà messo a nostra disposizione si dovranno
accuratamente valutare le finalità di intervento. Se è vero che il
settore turistico è oggi il reddito maggiore di entrata alla nostra
regione, occorrerà tenerne conto e, con un programma quinquennale o
decennale, fare degli investimenti in questa direzione. Solo in
questo modo invoglieremo la gente a prendere quelle iniziative che
sono le più valide e le più redditizie per la nostra
popolazione.
Approfitto ancora della vostra gentilezza per sottoporre un
aspetto di questo grande problema. Secondo me dovremo stare molto
attenti ai finanziamenti di infrastrutture di risalita, un po'
ovunque; perché quando poi succede come quest'anno che le nevicate,
purtroppo, non sono venute, è chiaro che quegli interventi un po',
così, "alla bersagliera", ne risentirebbero molto di più. E poiché
sono degli investimenti costosi, dobbiamo tener conto anche di
queste possibilità. Noi, in Valle d'Aosta, abbiamo degli impianti
che, comunque vadano le cose, riescono sempre, grosso modo, a
quadrare il bilancio. Ma abbiamo invece delle iniziative in quel
senso che purtroppo, per le condizioni ambientali, eccetera, non
riuscirebbero a reggere. Occorrerà quindi essere molto pazienti, ma
anche molto fermi in questa direzione, perché sennò ci potrebbe
essere una fioritura di iniziative che potrebbero poi dare,
purtroppo, delle risposte negative.
L'inversione della nostra marcia, dunque, rimane, per alcune
cose, in questo senso. Per il settore turistico, come per il
settore industriale e per il settore agricolo, occorrerà studiare
fin da ora molto attentamente la strada da percorrere (perché se
non lo faremo noi saranno i tempi che ci obbligheranno poi a
correre ai ripari), per stabilire quale Valle d'Aosta noi
intendiamo dare nel giro di 20, 30 anni; e operare affinché si
convoglino su questa direzione i vari tipi di intervento statali,
regionali ed iniziativa privata. Questo anche per evitare che, alla
prima crisi, senza neve come quest'anno, ci si trovi in gravi
difficoltà; oppure, per quello che riguarda il settore industriale,
che si ripercuota immediatamente sul nostro settore
occupazionale.
Bisognerà allora avere del coraggio, e bisognerà essere il più
uniti possibile, perché sono scelte che non riguardano un partito o
una maggioranza, ma sono scelte che riguardano la Valle d'Aosta;
bisognerà avere la forza morale per trovare le soluzioni migliori
in questa direzione, anche se, a volte, sono scelte impopolari.
Dunque, noi votiamo a favore di questa proposta, rendendoci
conto che è non solo impopolare, ma è una cosa che avremmo voluto
evitare. E si sarebbe forse potuta evitare se avessimo messo a
disposizione di questi nostri operatori turistici tutte quelle
iniziative che servissero a salvaguardare, rinnovare o permettere
di rifare tutti quei fabbricati che dopo 20, 30 anni non hanno più
le condizioni ambientali per poter reggere.
Abbiamo dunque una grande responsabilità e penso che questo
periodo di durata del vincolo, se questa normativa sarà accettata
da parte del coordinamento, dovrebbe essere un periodo di
riflessione da parte di tutti noi ed in particolare degli organi
preposti, e cioè la sovrintendenza, l'Assessorato al Turismo, per
studiare quegli strumenti che diano garanzia di continuità a questa
nostra infrastruttura in Valle d'Aosta.
Presidente
- Dò la parola al Consigliere Lustrissy per
illustrare gli emendamenti proposti.
Lustrissy (DP)
- Prendo la parola per dare una breve
risposta alla richiesta di chiarimenti dell'Assessore sul tenore
del terzo comma aggiuntivo, ed anche per aderire meglio ai concetti
espressi riguardo al primo emendamento, quello relativo alla
scadenza.
Siccome si è parlato di biennio, l'emendamento verrebbe
riformulato in questo modo: sostituire l'ultima parte del 1° comma
"sino al 31 dicembre 1985" con la seguente frase "per un biennio
dalla data di entrata in vigore della presente legge". Questo per
rispettare i termini anche qui espressi del biennio, perché
altrimenti - è giusto anche questo diceva Mapelli - il biennio si
potrebbe ridurre anche a 15, 16 o 18 mesi.
L'altra questione è quella relativa al chiarimento richiesto
dall'Assessore per quanto riguarda il 3° comma aggiuntivo. Questa
norma dovrebbe avere l'effetto di ridurre l'impatto costituzionale
della legge, nel senso che si passa da un vincolo assoluto, quale è
quello proposto, ad un vincolo assoluto, quale è quello proposto,
ad un vincolo attenuato. Utilizzando questo biennio per fare le
cose che abbiamo detto, si creerebbe anche un incentivo; non si
tratta quindi di svincolare una parte nel senso di permettere una
utilizzazione di tipo residenziale della struttura alberghiera, ma
di creare un certo qual incentivo, e questo andrebbe anche nel
senso della norma costituzionale dell'art. 41, cioè la limitazione
al godimento.
Questo emendamento avrebbe anche una funzione di stimolo a un
indotto di investimento, sempre però con destinazione di tipo
simil-alberghiera, sul piano commerciale e sul piano artigianale.
Si crea cioè un'opportunità di attenuazione del vincolo con minori
rischi, forse, di impugnativa per quanto riguarda la
costituzionalità del provvedimento proposto. Ecco, credo che
questo, in termini generali, sia il senso dell'emendamento
proposto.
Presidente
- Il Consigliere Pedrini chiede la parola. Ne
ha facoltà.
Pedrini (IPLI)
- Volevo fare una precisazione
all'Assessore, il quale ha parlato delle associazioni albergatori
riguardo ai suoi presidente e vice-presidente. Desidererei chiarire
soltanto - e sono stato anche pregato di farlo - che il presidente
ed il vice-presidente attualmente non sono albergatori ma per un
normale iter di avvicendamento, per cause contingenti. Sono stati,
sono degli albergatori, ed io mi auguro che lo siano ancora.
Vorrei aggiungere soltanto che ho grossi dubbi sui fondi di
rotazione; la Regione senz'altro li darà, ma saranno le banche che,
l'hanno già dichiarato, almeno per il momento non daranno quei
fondi necessari per creare quelle strutture alberghiere di cui noi
necessitiamo. Le cifre necessarie saranno talmente alte che le
banche si rifiuteranno. Interpellate "ad hoc" le banche hanno
risposto in questo senso.
Questo era solo un inciso e non voglio creare polemiche.
Presidente
- Il Consigliere Tamone ha chiesto di parlare.
Ne ha facoltà.
Tamone (UV)
- Vorrei dire solamente che noi chiederemo
che il vincolo sia spostato al 31 dicembre 1983, e questo per due
motivi.
Il primo motivo è che noi crediamo che se questo vincolo ha da
essere, deve avere anche un tempo per dare la possibilità
all'amministrazione non di meditare, perché noi non siamo per la
meditazione, ma di passare all'azione. Bisogna agire, e per agire
ci vuole un po' di tempo!
Seconda cosa, e lo diciamo sinceramente, è che se mettiamo
questo vincolo nella prima formulazione proposta dall'emendamento o
anche nella seconda, andremo a cadere esattamente a 3 o 4 mesi
dalle elezioni regionali. Diciamoci sinceramente che, in quei
momenti noi non saremo capaci di resistere a nessuna
sollecitazione. Purtroppo, è umano, e bisogna riconoscerlo. Io per
primo non so se sarei capace di resistere a sollecitazioni di un
certo tipo!
Evitiamo quindi di cadere da oggi nella tentazione, portando
questo vincolo almeno al 31 dicembre 1983. ci sembra più onesto e
più corretto prendere oggi questa decisione invece di dover poi
trovarci allora in grosse difficoltà, col rischio di veder magari
crollarci addosso tutto il buon lavoro che potremmo aver fatto in
due anni.
Presidente
- Altri vogliono intervenire sugli
emendamenti? Il Consigliere Nebbia chiede di parlare. Ne ha
facoltà.
Nebbia
(PSI)
- Io faccio una questione di ordine
formale. Qui sono stati presentati degli emendamenti, che sarebbero
quelli presentati dal Consigliere Lustrissy in sede di discussione
generale. Se però ora se ne presentano degli altri, anche noi ci
riserviamo di presentarne alcuni.
Chiedo solamente questo. In tal caso chiedo allora cinque minuti
di sospensione per la formulazione degli emendamenti.
Presidente
- Il Consigliere Tonino chiede di parlare. Ne
ha facoltà.
Tonino (PCI)
- Sarò sintetico sugli emendamenti. La
necessità di ridurre il vincolo è stata espressa nel primo
intervento che ho fatto, con una finalità, che è poi quella
largamente condivisa, di arrivare subito ad una normativa regionale
che tenga effettivamente conto di casi particolari che esistono, e
del fatto che il vincolo indifferenziato è comunque sempre una cosa
discutibile.
Riguardo però all'aggiunta del 3° comma proposto dal Consigliere
Lustrissy, devo dire che non ci trova d'accordo. Questo, infatti, è
già uno di quei problemi da affrontare nella legge più
organica.
Se questo deve essere un provvedimento "tampone" è giusto che
tamponi tutto. Per cui non ci sembra opportuno già prevedere queste
possibilità di deroga che potrebbero essere probabilmente giuste,
ma dovranno essere maggiormente controllate.
Per quanto concerne la durata, siamo del parere che debba essere
la più breve possibile, per cui la data proposta del 31 dicembre
1982 ci va bene e credo che se l'intenzione è quella di lavorarci
subito, elezioni regionali o no, per il 1982 la discussione del
nuovo testo dovrà essere conclusa.
Ripeto quindi che noi siamo per il 31 dicembre 1982; se però il
Consiglio decide diversamente di un anno, la cosa non è che sia
molto importante, tuttavia ci sembra che vada a dilazionare forse
troppo nel tempo un provvedimento che invece si deve fare subito, e
sia pure ricercando la partecipazione di tutte le categorie, di
tutti gli operatori. Se si vuole, si può fare rapidamente.
Presidente
- Prima di dare la parola al Consigliere De
Grandis che l'ha richiesta, vorrei risolvere un problema di
carattere formale sollevato dal Consigliere Nebbia.
Effettivamente il Consigliere Nebbia ha ragione per quanto
riguarda la correzione dell'emendamento presentato dal Consigliere
Lustrissy.
Per chiarire, il Consigliere Lustrissy ha chiesto di modificare
il suo stesso emendamento - cambiando la data del "31 dicembre
1982" con la dicitura "un biennio dall'entrata in vigore della
presente legge" - quando già era chiusa la discussione
generale.
Ovviamente, dal punto di vista puramente formale il Consigliere
Nebbia ha ragione e anche se la prassi, alle volte, seguita da
questo Consiglio ha permesso emendamenti agli emendamenti, il testo
base rimane quello dell'emendamento del Consigliere Lustrissy che
fissa la data al 31 dicembre 1982.
Pertanto la Presidenza, per rimanere aderente alla procedura, e
quindi per non aprire un caso nuovo, si permette di chiedere al
Consigliere Lustrissy, che ha presentato nel corso della
discussione generale i due emendamenti (quello relativo alla data e
quello dell'aggiunta del 3° comma), di non insistere sulla
variante, cioè sulla frase: "per un biennio dalla data di entrata
in vigore della presente legge" e di mantenere il suo emendamento
come presentato nel corso della discussione generale.
In questo caso l'emendamento riguarderebbe la fissazione della
data al 31 dicembre 1982. Se così fosse non c'è la possibilità di
presentare altri emendamenti.
Ha chiesto di parlare il Consigliere De Grandis. Ne ha
facoltà.
De Grandis
(PRI)
- Se è così risolto il caso
formale sollevato dal Consigliere Nebbia, io ritengo di non poter
votare il primo emendamento proposto dal Consigliere Lustrissy, che
anticipa la data al 31 dicembre 1982, per due ordini di motivi.
Prima di tutto perché la data del 31 dicembre 1982 è sì
ampiamente sufficiente per l'emanazione di una normativa di
carattere generale in questo settore, ma ritengo che sia
insufficiente per verificare l'efficacia del provvedimento
attraverso la risposta che il provvedimento riceverà da parte degli
operatori economici.
C'è poi il fatto tutt'altro che marginale sollevato dal
Consigliere Tamone, che vedrebbe questo vincolo cadere alla vigilia
delle elezioni del 1983, e troverebbe effettivamente il Consiglio
Regionale e l'esecutivo estremamente deboli rispetto alle pressioni
che potrebbero venire dal settore.
Dovendo scegliere tra la data del 31 dicembre 1982 e la data,
proposta nel disegno di legge, del 31 dicembre 1985, per le ragioni
che ho precedentemente esposto, io scelgo la data del 31 dicembre
1985, anche se nel primo intervento avevo chiesto una riduzione di
questo periodo.
Se non si può portare al 31 dicembre 1983, e così non sembra
visto le affermazioni del Presidente del Consiglio, io respingo
questo emendamento.
Il secondo emendamento proposto, che tende a mitigare il vincolo
lasciando la possibilità all'albergatore di utilizzare un quarto
del volume del suo albergo per funzioni commerciali di tipo
diverso, è una modifica che mi sembrerebbe accettabile in una
normativa di carattere definitivo ma che non mi sembra adeguata se
inserita in un provvedimento "tampone" che tende a bloccare la
situazione in attesa di una normativa definitiva ed efficace per
risolvere il problema che travaglia il settore turistico della
nostra regione.
Quindi sono contrario anche a questo secondo tipo di
emendamento.
Presidente
- Il Vice-Presidente Faval ha chiesto di
parlare. Ne ha facoltà.
Faval
(UV)
- Io formalizzo la richiesta di
sospensione del Consiglio Regionale per poter esaminare più
approfonditamente le due proposte che sono venute dal Consigliere
Lustrissy. Sia per le considerazioni che sono state svolte dal
Consigliere Tamone e dal Consigliere De Grandis, e anche in
funzione di una eventuale riformulazione del secondo comma.
Presidente
- Colleghi Consiglieri, non sono mai state
rifiutate dal Consiglio delle proposte di sospensione.
Io mi permetto solamente di far presente che in sede di
discussione generale sono stati presentati degli emendamenti. Se
vogliamo ora ridare la possibilità, anche in seguito a un accordo
che può essere trovato, di formulare altri emendamenti, su questo
deve esserci la totale adesione e consenso del Consiglio, perché
sennò verremmo ad aprire una breccia in tutte quelle che possono
essere le proposte di emendamento per ogni disegno di legge.
Comunque la seduta è momentaneamente sospesa.
(Interruzione)
Presidente
- L'iniziativa della sospensione ha una ragion
d'essere se i presentatori o i colleghi che hanno annunciato
emendamento all'emendamento o altre iniziative, in accordo con
l'Assessore, si vogliono riunire nella sala delle Commissioni per
cercare di trovare una linea d'intesa. Sennò rimane chiaro che
l'emendamento che sarà messo in votazione è quello presentato in
sede di discussione generale dal Consigliere Lustrissy.
La seduta è sospesa alle ore 12,11.
La seduta riprende alle ore 12,31.
Presidente
- Colleghi Consiglieri, la Presidenza,
accettando la proposta di sospensione, riteneva di poter proporre
al Consiglio, data l'urgenza con cui il provvedimento è stato
presentato e data la delicatezza del problema, con il consenso di
tutti, degli emendamenti all'emendamento proposto dal Consigliere
Lustrissy e anche una parte aggiuntiva.
Per fare questo bisognava avere il consenso di tutti i Gruppi e
la coscienza che si arrivava ad una deroga del Regolamento che
prescrive che possono essere esaminati e votati gli emendamenti
presentati nel corso della discussione generale.
In sede di discussione generale è stato presentato un solo
emendamento. Nel corso del dibattito concernente l'articolo 1, sono
poi venuti alla luce e sono stati proposti emendamenti
all'emendamento e, nel corso della sospensione, anche una parte
aggiuntiva.
La Presidenza riconferma che, non essendoci da parte del
Consiglio, a quanto consta, quella unanimità che la Presidenza
ritiene di dover avere per derogare dal Regolamento, non rimane
altro che proporre al Consiglio l'osservanza della procedura e
quindi la discussione dell'art. 1 con l'emendamento originale
presentato e scritto di pugno dal Consigliere Lustrissy.
Voce fuori microfono:
...c'è l'emendamento della
Commissione, naturalmente..
Presidente
- Ovviamente, sì, non ci sono dubbi. Tutta la
discussione è avvenuta sull'emendamento della Commissione, che si
dava già per scontato; quindi l'emendamento del Consigliere
Lustrissy si riferisce all'art. 1 proposto dalla Commissione, come
sostitutivo dell'art. 1 del testo originario: questa sostituzione
dell'art. 1 del testo originario: questa sostituzione dell'art. 1
era già stata accettata dall'Assessore anche in sede di
Commissione.
Allora, Colleghi Consiglieri, siamo all'esame dell'art. 1.
(Voci fuori microfono)
Presidente
- Per procedere in modo regolare il Consiglio
è chiamato innanzitutto a pronunciarsi sulla proposta della
Commissione di sostituire l'art. 1 del testo originario con l'art.
1 proposto dalla Commissione.
(Voci fuori microfono)
Presidente
- Colleghi Consiglieri, avete sotto gli occhi
l'emendamento sostitutivo, cioè il nuovo art. 1; c'è un errore di
battitura alla terzultima riga: va inserita la parola "non" prima
della frase "sia intervenuto provvedimento di svincolo"; questo era
anche abbastanza chiaro nel corso della lettura, comunque rileggo
il periodo dalla quartultima riga: "alla data della entrata in
vigore della presente legge non sia intervenuto provvedimento di
svincolo ai sensi della legislazione in vigore".
Colleghi Consiglieri, siete dunque chiamati, come prima
votazione sull'art. 1 ad approvare la sostituzione dell'art. 1 del
testo originario con quello proposto dalla Commissione.
Dò lettura dell'art. 1 del testo originario:
Art. 1
"Gli immobili adibiti a uso di albergo, pensione o locanda
alla data del 31 dicembre 1980 sono vincolati a tale destinazione
sino al 31 dicembre 1985.
Il vincolo sussiste anche per gli esercizi risultanti chiusi
o comunque inattivi alla data predetta."
Dò lettura dell'art. 1 proposto dalla Commissione:
Art. 1
"Gli immobili adibiti ad uso di albergo, pensione o locanda
alla data di entrata in vigore della presente legge, ancorché
temporaneamente chiusi o inattivi, sono vincolati a tale
destinazione sino al 31 dicembre 1985.
Si intende adibito a uso di albergo, pensione o locanda il
fabbricato per il quale, alla data di entrata in vigore della
presente legge, non sia intervenuto provvedimento di svincolo ai
sensi della legislazione in vigore, ovvero non sia stata rilasciata
concessione edilizia per una diversa destinazione."
Presidente
- Pongo in votazione la sostituzione dell'art.
1 del testo originario con l'art. 1 proposto dalla Commissione.
Esito della votazione:
Presenti: 26
Votanti: 24
Astenuti: 2 (Lustrissy e Martin)
Favorevoli: 24
Il Consiglio approva.
Presidente -
Sul nuovo art. 1 sono stati presentati due
emendamenti in sede di discussione generale.
Col primo emendamento si chiede la sostituzione della data "31
dicembre 1985" con la data "31 dicembre 1982".
C'è qualcuno che chiede la parola su questo emendamento? Se non
vi sono osservazioni procediamo alla votazione.
Presidente
- Pongo in votazione il primo emendamento
all'art. 1.
Esito della votazione:
Presenti: 27
Votanti: 22
Astenuti: 5 (Tamone, Faval, Rolando, Clusaz e Martin)
Favorevoli: 21
Contrari: 1
Il Consiglio approva.
Presidente
- Il secondo emendamento propone di aggiungere
un 3° comma all'art. 1, che così recita: "
Il vincolo di
destinazione di cui ai commi precedenti può essere, a richiesta dei
proprietari degli esercizi di cui sopra, ridotto di un quarto della
superficie utile totale, da destinare esclusivamente ad attività
commerciali o artigianali."
Presidente
- Il Consigliere Tonino chiede la parola
sull'emendamento. Ne ha facoltà.
Tonino (PCI)
- Vorrei fare una brevissima dichiarazione
di voto. Noi voteremo contro questa proposta, perché, come è emerso
anche nella discussione che abbiamo fatto durante la sospensione,
ci sono altre proposte estremamente interessanti (faccio
riferimento alla proposta avanzata dal Consigliere Nebbia).
È opportuno, però, siccome il termine del vincolo è limitato, è
di 18 mesi, che questi problemi particolari siano affrontati subito
dalla Giunta con una proposta, con un disegno di legge.
Questa è la ragione per cui voteremo contro questo emendamento
anche se ci rendiamo conto che, forse, in alcuni casi, sotto un
serio controllo, possa anche esser una cosa accoglibile.
Presidente
- Se nessun'altro chiede la parola, pongo in
votazione il secondo emendamento del Consigliere Lustrissy, nel
testo che vi ho precedentemente letto.
Esito della votazione:
Presenti: 27
Votanti: 24
Astenuti: 3 (Martin, Tamone, e Faval )
Maggioranza richiesta: 14
Favorevoli: 13
Contrari: 11
Il Consiglio non approva.
Presidente
- Vi sono dichiarazioni di voto sull'articolo
1 nel suo complesso?
Se non vi sono osservazioni, pongo in votazione l'art. 1
emendato, di cui dò lettura:
Art. 1
"Gli immobili adibiti ad uso di albergo, pensione o locanda
alla data di entrata in vigore della presente legge, ancorché
temporaneamente chiusi o inattivi, sono vincolati a tale
destinazione sino al 31 dicembre 1982.
Si intende adibito a uso di albergo, pensione o locanda il
fabbricato per il quale, alla data di entrata in vigore della
presente legge non sia intervenuto provvedimento di svincolo ai
sensi della legislazione in vigore, ovvero non sia stata rilasciata
concessione edilizia per una diversa destinazione."
Esito della votazione:
Presenti: 27
Votanti: 27
Favorevoli: 27
Approvato all'unanimità.
Presidente
- Passiamo ora all'art. 2. Non ci sono
emendamenti.
(Voce fuori microfono)
Presidente
- Ovviamente, però, deve essere apportata la
correzione formale della data, che in seguito alla votazione
avvenuta per l'art. 1, è diventata 31 dicembre 1982 anziché 31
dicembre 1985.
Pongo in votazione l'art. 2, di cui dò lettura:
Art. 2
"
Rimangono impregiudicati i vincoli di destinazione
alberghiera derivanti da altre disposizioni di legge o
provvedimenti amministrativi e aventi scadenza oltre il 31 dicembre
1982; è peraltro sospesa, sino a tale data, l'efficacia operativa
di qualsiasi clausola che consenta la revoca o l'annullamento
anticipati dei vincoli medesimi."
Esito della votazione:
Presenti: 27
Votanti: 27
Favorevoli: 27
Approvato all'unanimità.
Presidente
- Pongo in votazione l'art. 3 di cui dò
lettura:
Art. 3
"
La legge regionale 5 novembre 1980, n. 46, è
abrogata."
Esito della votazione:
Presenti: 27
Votanti: 27
Favorevoli: 27
Approvato all'unanimità.
Presidente
- Pongo in votazione l'art. 4 di cui dò
lettura:
Art. 4
"
La presente legge è dichiarata urgente ai sensi del terzo
comma dell'art. 31 dello Statuto Speciale ed entrerà in vigore il
giorno successivo a quello della sua pubblicazione nel Bollettino
Ufficiale della Regione.
È fatto obbligo a chiunque spetti di osservarla e di farla
osservare come legge della Regione Autonoma della Valle
d'Aosta."
Esito della votazione:
Presenti: 27
Votanti: 27
Favorevoli: 27
Approvato all'unanimità.
Presidente
- Se non vi sono osservazioni si passa ora
alla votazione segreta della legge nel suo complesso.
Esito della votazione segreta
Presenti: 27
Votanti: 27
Favorevoli: 20
Contrari: 7
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK