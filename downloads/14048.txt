Consiglio Regionale della Valle d'Aosta - Oggetto del Consiglio n. 571 del 23 marzo 1994 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
CONSIGLIO REGIONALE
Attività consiliare d'aula
GIUNTA REGIONALE
Precedente
Successivo
Resoconto integrale del dibattito dell'aula
Oggetto del Consiglio n. 571 del 23 marzo 1994 - Resoconto
OBJET N° 571/X - Communication du Président du Gouvernement.
As­somption "Ad interim" des fonctions de l'Assessorat du tourisme,
sport et biens culturels.
Presidente -
La parola al Presidente della Giunta,
Viérin Dino.
Viérin D. (UV) -
Le substitut du procureur de la
République auprès du Tribunal d'Aoste, monsieur Longarini, a
informé hier la Présidence du Gouvernement valdôtain de la mise à
exécution, lundi dernier, de l'ordonnance de détention provisoire
prise par le juge des enquêtes préliminaires d'Aoste à l'égard de
l'assesseur Ugo Voyat et du surintendant aux biens culturels,
monsieur Renato Perinetti. Ladite ordonnance a été prise à propos
de délits vi­sés aux articles du code pénal n° 323, abus
d'autorité, et n° 353, atteinte à la liberté des enchères, délits
qui auraient été com­mis en 1993 avec la participation d'autres
personnes.
Le tout concernerait la procédure d'adjudication de la deuxième
phase des travaux de réaménagement d'un bâtiment dans la commune de
Saint-Christophe à affecter à bibliothèque et centre culturel;
adjudication délibérée par le Gouvernement valdôtain dans sa séance
du 17 septembre 1993 et dont la lé­galité n'est pas mise en
question. A cet égard l'assesseur Voyat, par une lettre qui m'a été
adressée, que j'ai reçue aujourd'hui et que je transmettrai à la
Présidence du Con­seil, qui est compétente en la matière, tout en
déclarant son innocence ainsi que son espoir de la prouver le plus
tôt possible, mais comprenant la situation politi­que et
administrative qui en découle, a volontairement remis entre mes
mains son mandat d'assesseur au tourisme, aux sports et aux biens
culturels.
Je vous donne, à cet effet, lecture de la lettre:
"Cher
Président, je suis innocent et j'espère le démontrer le plus tôt
possible. Je comprend aussi la situation politique, administrative
et les dif­férentes atteintes; je remets donc mon mandat
d'assesseur dans tes mains pour que tu puisse agir pour le mieux.
Amicalement, Ugo Voyat"
.
Nous savons gré à monsieur Voyat de bien avoir voulu
im­médiatement et volontairement séparer sa position personnelle de
ses fonctions administratives, afin de permettre à la magis­trature
d'éclaircir toute l'affaire qui le concerne dans les condi­tions
les meilleures. Nous espérons nous aussi qu'il pourra à cet effet
prouver son innocence.
J'assumerai donc
"ad interim"
les fonctions d'asses­seur
au tourisme, sports et biens culturels et cela pour une courte
période, pour une période transitoire allant jusqu'à l'examen et à
la discussion, par cette Assemblée, de cette dé­mission; une
période, par ailleurs, qui nous permettra respon­sablement d'ouvrir
le débat et la confrontation nécessaires entre les différentes
forces politiques, pour vérifier l'actualité des ac­cords qui ont
amené à la formation de cette majorité et de ce Gouvernement,
l'application du programme de législature qui en constitue le
fondement ainsi que la définition de la composi­tion des
commissions permanentes du Conseil.
Président -
Je remercie monsieur le Président et
je donne la parole au Conseiller Perrin Carlo.
Perrin C. (UV) -
Pour informer le Conseil de la
position de l'Union Valdôtaine. Notre Comité exécutif s'étant réuni
lundi, après avoir appris la nouvelle de l'arrestation de
l'Assesseur Ugo Voyat, n'a pas re­tenu opportun de prendre des
positions, étant donné le manque d'éléments à ce moment là et se
réservant de reconvoquer un Comité exécutif pour examiner la
position de l'Assesseur Voyat dès qu'on aura quelques éléments en
plus.
Quand-même, nous nous permettons de souligner quelques as­pects
de cette affaire, surtout sur l'opportunité du moment où cette
arrestation a été pratiquée et dans notre document on a dit qu'à la
veille des élections législatives une mesure de cette nature ne
peut qu'étonner. Quelques appréciations nous devons les faire aussi
sur la facilité avec laquelle on arrive à l'arresta­tion et à la
détention provisoire, même dans ce cas où il s'agit d'une
délibération assumée déjà au mois de septembre et dont les chefs
d'accusation - ce n'est pas à nous d'en juger la gravité - ne
semblent pas justifier une telle mesure.
Nous souhaitons vraiment que la Magistrature puisse faire son
travail et nous souhaitons quand-même qu'elle garde son rôle, mais
nous ne voudrions pas que quelqu'un qui a l'habitude de fréquenter
le Palais de justice eut quelque influence sur cette décision.
L'arrestation de l'Assesseur Voyat reste quand-même un fait
politique, le Président l'a souligné: nous devons donc donner une
réponse politique.
Nous suivrons avec un engagement particulier cet événement pour
prendre les décisions du cas et je crois que la meilleure réponse a
été donnée par la lettre de l'Assesseur Voyat qui dé­montre sa
cohérence, sa capacité et sa volonté de distinguer sa position
personnelle; il affirme d'ailleurs d'être innocent et nous
l'espérons. Il a remis son mandat d'Assesseur dans les mains du
Président de la Junte: nous ne pouvons qu'applaudir à son
action.
Nous, en tant qu'Union Valdôtaine, nous donnons encore
con­fiance à cette Junte, nous demandons quand-même qu'il y ait -
et je crois que le Président l'a déjà anticipé - un
éclaircisse­ment, qu'on aille discuter des rapports entre les
forces politi­ques de ce Conseil; je crois qu'il faut le faire et
ce n'est pas seulement ce cas qui nous donne cette nécessité. Il
faudra véri­fier la position des différentes forces politiques,
vérifier notre programme; nous n'avons, pour le moment, rien à dire
sur ce qui a été fait jusqu'aujourd'hui, mais certainement cette
vérifi­cation s'impose surtout pour vérifier aussi les méthodes de
tra­vail et les comportements des différentes forces soit à
l'inté­rieur du Conseil tout entier soit à l'intérieur de cette
majorité. C'est avec ce souhait que je termine mon intervention et
je me réserve d'intervenir après dans la discussion.
Président -
La parole au Conseiller Collé.
Collé (PpVA) -
Voglio intanto partire da una frase
che ieri un Consigliere re­gionale dell'Union Valdôtaine in sede di
Commissione ha detto:
"Vedo dei volti goduti di fronte a
me"
. Io voglio subito dire che nessuno di noi è "goduto"; se
c'è un'espressione che spiega bene il nostro stato d'animo quella è
"preoccupati", preoccupati per quanto sta avvenendo, preoccupati
per questa Valle d'Aosta.
Sicuramente non vogliamo, in questa sede, fare i giudici; nello
scorso Consiglio abbiamo parlato dei giudici e abbiamo detto che a
loro spettava fare il loro mestiere e a noi spettava fare il nostro
e questo non dobbiamo solo dirlo, ma anche farlo. Tut­tavia ci
corre l'obbligo di fare una valutazione politica su quanto è
accaduto e dobbiamo avere il coraggio di ragionare sugli otto mesi
di questa maggioranza e di questa Giunta. Ri­cordo che questa
Giunta è nata per cambiare i metodi politici, per un vero
rinnovamento dei rapporti tra i cittadini e la politi­ca e
purtroppo ci troviamo qui, oggi, a ragionare su un ulteriore fatto
giudiziario ed è il quarto che ha coinvolto persone che fanno parte
di questo Consiglio regionale.
Dicevo che non vogliamo giudicare, ma prendere atto con
di­spiacere di questa situazione, dobbiamo quindi fare una
consta­tazione su quello che è l'evolversi della situazione
politica an­che all'interno delle forze politiche che fanno parte
di questo Consiglio regionale. Noi riteniamo che vi siano due modi
che sono percepibili che agiscono nelle varie forze politiche. Mi
spiego meglio: da una parte vi sono spinte verso il rinnovamen­to,
rinnovamento vero; alcune forze hanno iniziato a fare que­sto
processo di rinnovamento verso il cambiamento dei metodi, verso una
nuova concezione della politica, quella che tutti de­cantiamo
soprattutto nei momenti di campagna elettorale, ma che poi forse
molte volte non mettiamo in pratica. D'altra parte, siamo invece
per la continuità, continuità nei metodi e soprat­tutto - ed è la
cosa più grave se me lo consentite - nell'intendere la politica
come luogo di realizzazione dei propri interessi per­sonali. Noi
constatiamo che questa contraddizione è presente in modo
particolare nell'Union Valdôtaine e con questo non voglio dire che
altre forze politiche, come la nostra, in passato non abbiano avuto
di questi momenti e di queste contraddizioni, riteniamo però che si
debba fare una riflessione su tutto questo ed è quindi all'Union
Valdôtaine che noi ci rivolgiamo, il Movi­mento di maggioranza
relativa e che per questo ha più respon­sabilità all'interno di
questo Consiglio, al quale chiediamo di superare queste
contraddizioni per il bene non solo dei lavori del Consiglio
regionale, ma di tutta la collettività valdostana.
Facciamo poi un'ulteriore riflessione e ci chiediamo al momento
della nascita di questa maggioranza e della composizione
dell'Esecutivo quale di queste due anime abbia prevalso, quali
siano stati i criteri di scelta degli assessori, come si è data
ri­sposta alla domanda di rinnovamento, anche negli uomini, che era
presente nell'elettorato valdostano e crediamo anche in quello
dell'Union. Il sospetto che noi abbiamo è che per la for­mazione
della Giunta, in particolare, come già denunciammo a suo tempo, si
siano seguite vecchie logiche spartitorie tese più a salvaguardare
gli equilibri dentro e fuori i partiti e i movimenti che a seguire
il criterio dell'uomo giusto al posto giusto. A fronte di tutto
questo dobbiamo, secondo noi, fare una scelta importante e dovremmo
proprio avere il coraggio di farla: o si continua così perché le
cose comunque devono andare avanti oppure intendiamo tutti assieme
muovere qualcosa, arrivare a qualcosa di concreto che anche i
cittadini valdostani possano comprendere.
Noi prendiamo atto delle parole del Presidente della Giunta: se
non abbiamo capito male è in atto una verifica. Ci auguriamo che
sia una verifica vera, una verifica fatta di confronti, leale, con
tutte le forze politiche presenti in questo Consiglio regiona­le e
non sia solo di etichetta, perché le circostanze ci obbligano, e
che non sia una verifica che porti al ragionamento di serrare le
file, di fare quadrato attorno alla Giunta e alla maggioranza.
La Valle d'Aosta è sconcertata da tutto questo e io credo che si
aspetti delle risposte; è vero che i momenti difficili non ci danno
la possibilità di ragionare fino in fondo per poter superarli al
meglio, però se non altro dobbiamo avere la volontà di farlo. Io
credo che all'interno di questo Consiglio non sia tutto da
butta­re; ci sono delle forze sane che hanno voglia di lavorare, ma
è altrettanto necessario che ci sia un confronto leale. Se me lo
consentite, questi sei, otto mesi di Giunta e di maggioranza so­no
stati anche mesi all'insegna delle contraddizioni e queste
contraddizioni sono uscite da quest'aula e sono giunte nei no­stri
paesi, dalla nostra gente. Ora noi abbiamo un'occasione per dare
delle risposte, vediamo di non perderla e diamo delle ri­sposte nel
modo migliore.
Io stesso aspetto delle risposte, le aspetto anche da quelle
forze che per tanto tempo e per tanti anni si sono dette paladine
della moralità, della giustizia, di tutto quello riguardo a cui
for­ze come la mia avevano avuto colpe nel passato e dai cui banchi
arrivavano in continuazione contestazioni. Mi aspetto di senti­re
che cosa queste forze diranno oggi. Termino questo primo intervento
riservandomi di intervenire successivamente.
Presidente -
Io voglio ricordare ai colleghi
consiglieri che il Regolamento prevede, per quanto riguarda le
comunicazioni del Presidente, degli interventi brevi. Mi rendo
altrettanto conto che data l'im­portanza del tema è difficile
ovviare a questo problema.
La parola al Consigliere Florio.
Florio (VA) -
Quanto accaduto in questi ultimi
giorni è un fatto di forte gravità. Ancora una volta, ed è un fatto
che si ripete oramai da troppo tempo, in Valle d'Aosta un
amministratore e dei funzio­nari regionali sono interessati dalla
custodia cautelare per pre­sunte illegalità - definiamole così -
compiute nel corso della proposizione di atti amministrativi aventi
importanza fonda­mentale nel settore degli appalti di opere edili.
Della gravità del fatto specifico in sé, di ciò che significhi per
illustrare i rap­porti tra amministratori e funzionari e delle sue
possibili rica­dute anche sui rapporti anche personali all'interno
della Giunta non è dato oggi di essere pienamente coscienti.
Le notizie sono sommarie, non sappiamo cosa sia effettiva­mente
accaduto, conosciamo solo il contenuto delle delibere in questione
e questo è effettivamente troppo poco; conosciamo di certo i capi
di imputazione comunicati dalla Procura al Presi­dente della Giunta
e conosciamo bene per contro, da anni, l'
humus
nel quale un
certo modo di governare si è consolidato. Se quanto accaduto non
sarà, alla verifica dei fatti, particolar­mente grave, ciò non
esime il Consiglio regionale dal farne mo­tivo per una approfondita
riflessione politica e ciò per far sì che sempre meno gli
interventi della Magistratura siano conside­rati come intromissioni
inammissibili nella politica.
Si tratta una buona volta di rivendicare alla sfera politica il
dovere-diritto di appropriarsi delle proprie competenze, della
capacità di analizzare la realtà, di autocontrollarsi, di non
tace­re nulla, per gusto o tentazione di casta, di aprirsi al
concetto della critica, coscienti che in questo obiettivo non vi
può essere alcun interesse né generale, né particolare da difendere
o a cui guardare per calibrare la sostanza di un intervento. Non
può essere in questo senso accettata la posizione di quanti
vorreb­bero che le forze politiche costituenti una maggioranza
debbano necessariamente, e per un interesse ritenuto superiore,
concor­dare un atteggiamento univoco. Se ciò può valere per i
singoli atti amministrativi per la cui predisposizione e
approvazione può essere fondamentale il raggiungimento di accordi
di com­promesso, non può valere per ciò che attiene all'essenza
stessa della politica: gli obiettivi, gli strumenti e le
persone.
Per queste fondamenta dell'azione politica è indispensabile e
vitale che con chiarezza, senza fingimenti e senza secondi fini,
tutte le forze politiche conservino viva la sorgente della propria
idealità e libera da laccioli la loro esplicitazione. Noi questo
abbiamo fatto da quando eravamo all'opposizione e lo abbiamo fatto
da quando siamo diventati partecipi di questa maggioran­za, lo
abbiamo fatto nel passato, lo facciamo ancora una volta oggi. Con
questo non vogliamo giudicare moralisticamente il comportamento di
nessuna forza politica che mantiene ovvia­mente la sua libertà
piena e totale di fare o non fare certe scel­te, di affrontare o
non affrontare certe riflessioni. Noi però dobbiamo valutare
politicamente ciò che accade, i fatti di tutti i giorni come quelli
eccezionali; noi come forza politica non pos­siamo non valutare
politicamente il comportamento delle altre forze politiche e questo
non può essere considerato da nessuno alla stregua di un attacco.
Questa è l'essenza della politica, è la vita della politica e il
fatto che così raramente nel passato ciò sia avvenuto è la causa
prima della stagnazione inaudita della politica valdostana.
É dapprima necessario sottolineare l'inderogabile dovere della
Magistratura, in uno Stato di diritto, di svolgere le proprie
funzioni in assoluta indipendenza e autonomia sia verso i sog­getti
sia verso i tempi dell'azione, avendo come unico scopo
l'ac­certamento della verità nel rigoroso rispetto delle garanzie.
Il Consiglio regionale e i partiti devono cioè prendere atto di
qu­anto accaduto, manifestando alla Magistratura e alla sua azio­ne
tutto il rispetto e la fiducia che le si devono. É quindi
indi­spensabile inquadrare il fatto specifico nel momento storico
in cui è avvenuto; non dobbiamo dimenticare che tutto è avvenuto
nel settembre del 1993, durante questa Giunta in cui anche un Verde
è presente e in cui la correttezza e la chiarezza ammini­strativa
costituiscono le basi dell'accordo programmatico della
maggioranza.
Quanto accaduto era nell'aria, tutti noi abbiamo avuto sentore
che qualcosa del genere poteva accadere, questo perché questo
fatto, ma anche altri dei quali ancora non si parla, va inqua­drato
in un sistema di governo instaurato negli anni '80, co­struito ed
incentrato attorno alla figura personale e politica di Augusto
Rollandin, allora Presidente della Giunta, circondato da persone,
competenze e azioni tali da creare una diffusa, pro­fonda e
radicata rete di interessi che quasi facevano ritenere la condotta
amministrativa di individuazione delle linee politiche e la loro
attuazione subordinate agli interessi di un ristretto numero di
persone.
Questa analisi della realtà la andiamo facendo da tempo, non nei
corridoi o nelle sedute riservate, ma principalmente in quest'aula,
sui giornali e alla televisione. Questa riflessione l'abbiamo
svolta a novembre allorquando esplose il caso Rol­landin; abbiamo
detto allora che il problema Rollandin non è solo Rollandin, così
come oggi diciamo che i fatti accaduti non sono da leggere al loro
interno: tutti questi fatti coinvolgono re­sponsabilità più ampie
ed in particolare connivenze, complicità, collegamenti, silenzi e
ampie omertà che, lo si voglia riconosce­re o no, hanno interessato
e in parte interessano ancora la so­cietà valdostana e i rapporti
tra la politica e l'economia.
Ancora una volta una vicenda giudiziaria coinvolge pesante­mente
esponenti e dirigenti dell'Amministrazione regionale, una conferma
grave del deterioramento del modo di operare di alcuni settori
della Regione. Di fronte a questa situazione non possiamo non
ritenerci, noi Verdi, pienamente coinvolti, consi­derato anche il
fatto che facciamo parte della maggioranza che ha espresso la
Giunta nella quale quegli atti sono stati assunti. In questa
situazione non possiamo non ricordare che di questa maggioranza
l'Union Valdôtaine costituisce il perno centrale in termini
numerici certamente, ma soprattutto in termini di re­sponsabilità
politica. Ciò non significa processare l'Union, non ci interessa,
non è il compito di un'altra forza politica; è compi­to, se del
caso, degli elettori, della realtà dei fatti e ancor più degli
iscritti. Interessa invece, e dovrebbe interessare tutti quanti
sottoscrissero l'accordo di maggioranza, porre la que­stione
politica dei metodi ancora una volta e con forza.
Ci sembra di poter dire che in questa prospettiva, che è poi
quella che insieme ci eravamo dati, parte dell'Union non si è mossa
con la dovuta prontezza e i fatti da giugno ad oggi ce lo
dimostrano. A questo punto, quasi ad un anno dalla costituzio­ne
della maggioranza, di fronte ai fatti di novembre e a quelli di
questi giorni, di fronte ad una serie di questioni importanti che o
non procedono o procedono con grave difficoltà o procedo­no senza
un previo, ampio, libero confronto, non solo non dob­biamo
sorvolare sulla gravità del fatto ma si deve necessaria­mente
avviare e definire una verifica delle ragioni, delle moti­vazioni,
dei comportamenti che stavano e stanno alla base dell'attuale
maggioranza di governo. Questo non significa, lo diciamo a chiare
lettere, aprire una crisi; i Verdi non vogliono la crisi ma
sostengono che si deve procedere da subito, fin dai prossimi
giorni, ad un serrato e serio confronto tra le forze po­litiche che
compongono la maggioranza, per verificare la volon­tà e le garanzie
perché i fatti di questi mesi non si riproducano e non si ripetano
a scadenze ravvicinate in un prossimo preve­dibile futuro.
Occorre definire quali siano i provvedimenti da assumere per
rendere evidente e verificabile una netta presa di distanza
ri­spetto a quel sistema di governo sopra tratteggiato, occorre
puntualizzare gli obiettivi a medio e breve periodo nella
pro­spettiva di quelli a lungo, indirizzando con maggiore
precisione le azioni da porre in essere.
Il giudizio sulla maggioranza e sull'operato della Giunta è
complessivamente positivo; numerose azioni importanti e
si­gnificative sono state avviate, volontà in questo senso si sono
seriamente manifestate. Sottolineiamo positivamente questo fatto,
ma non tacciamo l'esigenza di ribadire nella concretezza
dell'operare la necessità di proseguire e rafforzare l'opera di
cambiamento con un serio e dialettico confronto che consenta di
mettere a lato quanti su questa strada obbligata rappresentano
ancora un freno preciso. Se questa sarà la prospettiva di questa
maggioranza, i Verdi ci saranno ancora con la serietà del loro
impegno.
Presidente -
Ha chiesto la parola il Consigliere
Tibaldi.
Tibaldi (LN) -
Anch'io ieri in V Commissione sono
rimasto un attimo esterre­fatto per le dichiarazioni fatte da un
Consigliere unionista sul fatto che vedeva stampato su alcuni di
noi il sorriso. Probabil­mente non ha visto bene; questo non è
assolutamente un mo­mento di gioia o di godimento ma, come diceva
giustamente Collé, è un momento di profonda preoccupazione e io
oserei ag­giungere anche di vergogna, di vergogna del popolo
valdostano per avere determinati rappresentanti in Consiglio
regionale o determinate persone che hanno assunto o assumono
incarichi di governo e quindi incarichi delicati, precisi che
richiedono l'integrità morale che normalmente viene richiesta a
quelle persone che assurgono a questi livelli.
Io ieri, per cercare di smorzare la polemica, ho semplicemente
detto che se ci fosse una inversione dei ruoli, se cioè fossimo noi
in maggioranza e voi al nostro posto, a quest'ora vi sareste già
rotolati sui banchi per cercare di ostacolare o fare cadere una
determinata azione politica che è stata innescata nel maggio
scorso. Io penso che la vergogna dei Valdostani sia motivata da
questi primi mesi di operato del Consiglio regionale e degli
or­gani amministrativi che ne sono la massima espressione. Di­verse
vicende sono accadute in questi mesi, diverse vicende le cui tappe
sono state ripercorse in maniera più generica da Collé e più
approfondita da Florio e dimostrano sostanzialmente che la volontà
del popolo valdostano è stata tradita.
Le aspettative dei Valdostani per un reale cambiamento,
rin­novamento, per una impostazione nuova dell'azione
ammini­strativa e soprattutto per la scelta di metodi che non
abbiano più nulla a che vedere con il passato non è assolutamente
pre­rogativa o principio di questa attuale maggioranza. Ecco perché
più volte noi abbiamo invocato la delegittimazione di questo
Consiglio, sia in occasione dello squallido esempio dei voti di
scambio che ci ha omologato alle altre regioni italiane, sia per
altre operazioni di natura giudiziaria che hanno coinvolto altri
consiglieri. Tale Consiglio non è più in grado di rappresentare
quella che è la volontà del popolo valdostano e quindi, ripeto, in
più occasioni avevamo chiesto lo scioglimento del Consiglio,
scioglimento che è stato brutalmente respinto da quest'aula, dalle
persone che oggi qui sono sedute insieme a me e che han­no pensato
bene che è più opportuno continuare un'azione poli­tica con i
criteri che costituivano il collante del documento pro­grammatico
che è stato presentato il 30 giugno scorso.
Ebbene, ora siamo arrivati a questo ultimo fatto che vede
coin­volti un politico e un funzionario, un fatto sul quale abbiamo
pochi elementi se non quelli che abbiamo appreso dagli organi di
informazione e che ci sono stati detti dal Presidente della Giunta
nel suo intervento iniziale. Abbiamo pochi elementi, ma sufficienti
per trarre alcune deduzioni, per fare alcune rifles­sioni non certo
di carattere giuridico perché non siamo qui per processare o
giudicare, ma in grado di valutare la serietà, l'ope­ratività e
soprattutto i requisiti morali che sono stati e che do­vrebbero
essere prerogativa di un organo istituzionale come il nostro.
Innanzitutto mi lascia stupito lo stupore, mi scuso per il gioco
di parole, che ha espresso il capogruppo dell'Union innanzi a
questo fatto. Io penso che questo stupore riguardi solo più
l'Union, dal momento che oramai quasi consecutivamente ci si trova
di fronte a fatti che riguardano l'operato di alcuni suoi esponenti
o di alcuni amministratori regionali che comunque sono
riconducibili a quel Movimento. É uno stupore che oramai è
circoscritto e che nei Valdostani si trasforma in vergogna, as­sume
delle vesti differenti. I metodi che erano stati espressi il 30
giugno erano ben altri: in un momento di transizione chi ha
intenzione di amministrare con serietà e responsabilità deve
fissare delle linee guida sulle quali intende operare; queste
li­nee guida, sulla base delle intenzioni manifestate dal
Presiden­te, ci sembravano altre, ci sembravano voler, dopo il 30
maggio e con la collaborazione delle forze di opposizione,
instaurare un rapporto diverso tra le forze politiche in quest'aula
e soprattut­to perseguire quelli che sono gli interessi della
collettività, i fini pubblici che sono l'obiettivo primario di
qualsiasi organo rap­presentativo ed esecutivo. Ma così non è
stato. La nuova mag­gioranza, si diceva, ha il suo collante nella
necessità, nella vo­lontà di guidare la Valle e la sua gente verso
il futuro; ebbene, se questo è il futuro è meglio tornare al
passato perché in questi 10 mesi si sono consumati eventi che fanno
rabbrividire: quattro consiglieri hanno avuto problemi con la
giustizia e lo stesso per i quattro Presidenti della Giunta che
sono stati coin­volti in raccapriccianti azioni giudiziarie.
Secondo me è indispensabile dare attuazione a quello che
invo­cano i cittadini e cioè un modo diverso di fare politica,
preten­dendo la massima trasparenza dell'azione politica e della
ge­stione della cosa pubblica. Si diceva ancora che i risultati
elet­torali e i responsi referendari mettano noi tutti di fronte a
nuo­ve responsabilità, le deleghe in bianco non esistono più, il
pubblico amministratore dovrà confrontarsi giorno dopo giorno,
problema dopo problema con la comunità tutta e questo è un altro
momento di confronto che non bisogna fare soltanto tra forze
politiche per verificare degli equilibri di maggioranza o politici
all'interno del palazzo, ma è un confronto che bisogna fare
soprattutto con i cittadini valdostani perché noi in questo momento
siamo i loro rappresentanti. Ecco perché si rende op­portuno un
esame di coscienza sull'operato del Consiglio e della Giunta
regionale e per primo dovrebbe farlo l'Union che ritengo il
principale responsabile; quello che ha la massima responsa­bilità
nella vicenda.
Io, già quando accadde la questione Rollandin, dissi che era
stata scoperta soltanto la pentola di un "verminaio" che avreb­be
portato alla luce eventi ben più gravi e questo potrebbe esse­re il
primo di una serie di eventi dovuti ad un metodo che è stato
utilizzato dai nostri amministratori nel passato, ma che si è
reiterato anche nel corso di questa legislatura.
Un'altra cosa che respingo è che mancano degli elementi per
valutare, frase che è stata detta dal capogruppo unionista; ma noi
non siamo qui per valutare, ripeto, per giudicare ciò che è stato
commesso, la valutazione deve essere squisitamente poli­tica, deve
essere di responsabilità, di moralità e di confronto con la
comunità valdostana. Quando feci, sempre nel novembre scorso, un
sillogismo in merito alla questione Rollandin, l'As­sessore Louvin
mi riprese quasi violentemente dicendo che non possiamo attribuire
le azioni di una persona ad un determinato movimento o forza
politica: nessuno in quel caso voleva gene­ralizzare, ma si voleva
sottolineare che il metodo utilizzato da quella persona era
diventato patrimonio comune di altre perso­ne e veniva ancora
utilizzato per la gestione della cosa pubblica e così si è
verificato. Tenete presente che anche questa Giunta ha le sue
responsabilità; il 23 ottobre ha assegnato i lavori in questione e
quindi, bene o male, è corresponsabile di una certa scelta che è
stata fatta sì in passato, ma che magari con mag­gior oculatezza e
serietà poteva essere evitata.
Una grossa responsabilità ce l'ha anche questa maggioranza che
ha espresso l'organo esecutivo, questa maggioranza che è composita,
articolata, è estremamente vasta, della quale fanno parte dei
moralizzatori accaniti come i Verdi, coloro che hanno sempre fatto
della questione morale il loro cavallo di battaglia e che ora
sembrano più propensi a trangugiare rospi uno dietro l'altro
piuttosto che procedere ad una verifica più attenta di quelle che
sono le loro posizioni e le posizioni delle altre forze politiche.
Non so se si tratta di una rinuncia alla loro identità, ai loro
principi iniziali a parte una ammissione di colpa molto generica
non mi pare di essermi accorto, dai loro discorsi, di una reale
intenzione di voler dare una svolta a questo sistema di cose.
Abbastanza silenziose le altre forze politiche, forse per­ché
stanno già accarezzando l'interesse della poltrona vacante e quindi
di fronte ad una vicenda triste e preoccupante che ha coinvolto un
amministratore c'è già chi cerca di speculare su questa
poltrona.
Una cosa interessante è anche il rapporto che c'è tra giustizia
e politica: si parla di confusione di ruoli, se ne è parlato anche
nella scorsa seduta del Consiglio dove è stata fortemente
criti­cata l'esternazione del Procuratore della Repubblica
Vaudano.
Invece, se vogliamo come forma, ha utilizzato toni pesanti, ma
sostanzialmente ha detto delle grandi verità, verità che dicono che
un certo sistema di tipo mafioso esiste anche nella nostra regione,
ne abbiamo avuto una prova tangibile verificando la questione dei
voti di scambio, ne abbiamo prove tangibili ab­bastanza
frequentemente con le tipologie criminali che vengono di volta in
volta alla luce: abusi d'ufficio, turbative d'asta, for­me di
corruzione.
Qui non si tratta di confondere i ruoli tra potere giudiziario e
politico, è comunque necessario ricordare che il potere
giudi­ziario interviene ed invade la sfera politica ogni qual volta
la sfera politica stessa, i componenti di questo potere non
svolgo­no le loro funzioni secondo i criteri che sono stabiliti
dalla leg­ge. Qui non si tratta tanto di invasione quanto di
intervento necessario; è vero che in alcuni casi si sono verificati
nel nostro sistema degli abusi, ma in questo caso, non sono io a
dirlo, mi pare che l'intervento fosse necessario.
Non vogliamo estendere con un atto di fantasia una
responsa­bilità penale che oltretutto deve essere provata e
accertata, ma bisogna riconoscere il fallimento di questa
maggioranza, dei principi che essa si era posta, un fallimento che
non può passa­re inosservato, che deve indurre tutti quanti ad un
profondo esame di coscienza. Forse la persona che in questo momento
ha fatto il più profondo esame di coscienza e ha compiuto il
mas­simo atto di responsabilità è proprio colui che attualmente si
trova nelle mani della giustizia, l'Assessore regionale che ha
rassegnato prontamente e tempestivamente le sue dimissioni. Di
questo bisogna dargliene atto: ha avuto una sensibilità che secondo
me dovrebbe essere anche prerogativa di tutte le forze politiche
che compongono questa maggioranza e soprattutto dell'esecutivo; una
forma di dignità, un senso d'orgoglio anche per dimostrare ai
Valdostani che si può rimettere il mandato nelle mani del
Consiglio, organo sovrano e altamente rappre­sentativo del popolo
valdostano, per poter verificare con sereni­tà quali possono essere
i nuovi equilibri, quale potrà essere il nuovo assetto di questo
Consiglio.
Presidente -
Ha chiesto la parola il Consigliere
Chiarello.
Chiarello (RC) -
Penso, come detto da altri, che
nessuno di noi sia contento di questi fatti perché ogni volta che
uno di noi viene colpito ne siamo un po' colpiti tutti nella nostra
credibilità.
In certi momenti mi sono sentito, quando parlavo di Rollandin,
come un grande inquisitore e non riuscivo a separarlo da un metodo
di fare politica, come invece qualcuno faceva. Al mo­mento degli
altri fatti che hanno toccato altri componenti di questo Consiglio
sembravamo degli sfascisti invece eravamo solo "nuovi" e forse un
po' ingenui e non ammettevamo certi comportamenti ai quali spero di
non abituarmi mai fino alla fi­ne del mio mandato; non voglio
abituarmi a metodi che non siano quelli in cui credo come la
moralità, la pulizia politica, la trasparenza.
Io non voglio criminalizzare la persona di cui oggi parliamo,
anche perché non voglio sostituirmi ai giudici, anzi spero che
tutto si risolva in una bolla di sapone per il bene e la
credibilità di tutti. Volevo però sapere cosa pensa questa
maggioranza di questo susseguirsi di fatti che colpiscono un certo
modo di go­vernare e mi chiedo se non siano sopravvenuti fatti più
che si­gnificativi per mettere in discussione la credibilità e la
rappre­sentatività di questo Consiglio.
Mentre siamo stati pronti a condannare l'intervento del signor
Vaudano, non dimostriamo di essere altrettanto pronti a
riap­propriarci di un modo trasparente di governare in modo da non
dare adito ai giudici di governare al nostro posto. Io penso che
decantare in campagna elettorale di fare politica al servizio della
popolazione e poi non comportarsi di conseguenza è un di­sattendere
le aspettative degli elettori; penso sia impossibile continuare su
questa strada, preso atto che anche il Presidente sente la
necessità di fare punto e a capo, penso che questo sia doveroso nei
confronti della popolazione valdostana. Voglio, a costo di
diventare noioso, ricordare che siamo stati eletti per governare al
servizio della popolazione e non allo scopo di fare i nostri
interessi, anche perché noi passiamo ma abbiamo l'ob­bligo di
mantenere e rafforzare la fiducia dei cittadini nelle istituzioni.
Abbiamo detto in questo senso che non dobbiamo sprecare l'autonomia
di cui godiamo e di cui tutti ci sentiamo orgogliosi ma come
gestiamo le nostre competenze, come usiamo questa autonomia tanto
sbandierata in campagna elettorale?
Io vorrei che questa autonomia si sbandierasse meno ma che si
facessero più fatti. Grazie.
Presidente -
Ha chiesto la parola il Consigliere
Lavoyer.
Lavoyer (ADP-PRI-Ind)
-
La vicenda sulla
quale il Consiglio regionale si deve esprimere contiene due aspetti
fondamentali di analisi che secondo il nostro gruppo sono e debbono
rimanere distinti e non confusi, se si vuole fare una discussione
che non aumenti ulteriormente la già grande confusione esistente.
Il primo aspetto è quello giudiziario, il secondo è quello
politico. Sul versante giudiziario la Federazione autonomista
ribadisce con coerenza l'atteggiamento garantista nei confronti
degli im­putati, ribadisce la fiducia nell'operato della
Magistratura, sottolinea l'esigenza di avere ulteriori elementi di
valutazione per trarre delle conclusioni ed è contraria a chi
costruisce, so­stituendosi alla Magistratura, teoremi generalizzati
di colpevo­lezza basandosi su illazioni, chiacchiere e
mistificazioni. In so­stanza siamo contrari ai politici che
vogliono sostituirsi ai ma­gistrati o, peggio ancora, utilizzare
questi episodi come stru­mento di lotta politica.
Sul versante più strettamente politico, la Federazione
auto­nomista come forza di maggioranza si dichiara stupita dal
te­nore di alcuni comunicati, più che dagli interventi sentiti in
aula, di alcune forze di maggioranza, comunicati che si possono
così riassumere: tutto ciò che di positivo sta facendo l'attuale
maggioranza è merito nostro, tutto ciò che è negativo è causa del
passato degli altri.
Sull'ultima vicenda che ha poi colpito un esponente della Giunta
nella quale sono presenti anche queste forze, se l'atto approvato
era illegittimo si può parlare di metodi di governo e allargare le
responsabilità non solo alla Giunta ma alle forze politiche nel
loro complesso, ma se l'atto approvato, come è stato appurato, era
corretto da un punto di vista formale, gli eventuali reati, sempre
da dimostrare, riguardano comporta­menti singoli e non metodi e
quindi non possiamo condividere la tesi che in questa maggioranza
ci sono buoni da una parte, coloro che vogliono cambiare, i
progressisti, e i cattivi dall'altra, guarda caso blocchi
contrapposti in queste elezioni politiche del 27 e 28 marzo.
Voglio poi ricordare al capogruppo dei Verdi che l'accordo di
maggioranza non è con una parte delle forze politiche a loro
gradita, ma è con tutta la maggioranza. In sostanza noi rite­niamo
che in questo momento di grande confusione, al di là dei sorrisi
della Squarzino, la Valle d'Aosta abbia bisogno di punti di
riferimento precisi. Quando vi è parecchia nebbia non è certo
aumentando la confusione, generalizzando o mistificando che si può
far sì che si ritrovi l'orientamento e la rotta; nella nebbia si ha
solo bisogno di bussole per poter procedere quindi siamo contrari
alle facili strumentalizzazioni, diciamo no al falso mo­ralismo,
siamo d'accordo sull'assunzione di responsabilità dei singoli
chiamati in causa e a me pare che l'Assessore Voyat con le sue
dimissioni lo abbia dimostrato.
É con questo spirito che noi riconfermiamo l'appoggio alla
Giunta Viérin ritenendo che, secondo quanto espresso anche dal
segretario dell'Union, sia necessario ed utile per il bene della
Valle d'Aosta un chiarimento sul programma, sui modi e sui metodi
per realizzarlo da parte di questa maggioranza.
Presidente -
La parola al Consigliere Parisi.
Parisi (VAP) -
L'intervento che farò non sarà
molto lungo. Debbo innanzitutto dichiarare il mio totale rammarico
e il mio disagio nell'affron­tare ancora una volta un dibattito che
tutti quanti pensavamo di non dover più affrontare. Come è avvenuto
in passato noi non entriamo nel merito dell'azione svolta dalla
magistratura, ci auguriamo che la stessa possa al più presto
giungere al ter­mine del suo lavoro e che tutti gli aspetti
dell'intera vicenda possano essere chiariti. Auguriamo d'altra
parte a tutte le per­sone coinvolte che possano dimostrare la loro
innocenza.
Sotto l'aspetto politico vogliamo affrontare l'intera vicenda
sen­za strumentalizzazioni, con animo sereno e con la convinzione
che soltanto un'analisi attenta e pacata possa contribuire a
tro­vare le giuste risposte e suggerire le adeguate misure per una
svolta radicale dell'intero sistema politico. Questi fatti
sicura­mente gravi, se provati, gettano ancora una volta il
discredito sulla classe politica; ritengo tuttavia che non tutto in
questi mesi sia stato negativo. Abbiamo verificato che esiste nella
Giunta lo sforzo per un reale cambiamento sia nei modi sia nelle
regole. Il cambiamento purtroppo non sempre avviene in maniera
repentina, non sempre avviene così come lo si vorreb­be ma richiede
del tempo anche perché molto spesso si porta dietro incrostazioni
di tanti anni. Una cosa è oramai certa: tutti quanti a qualunque
livello debbono prendere atto che un'epoca è terminata. É facile in
questo momento così difficile giocare al massacro, fare processi o
puntare il dito accusatore; credo che sarebbe una cosa quanto mai
fuori luogo proprio perché forse troppo legata al momento
elettorale.
Riteniamo che questo atteggiamento non giovi a nessuno, lo
abbiamo detto altre volte e siamo fermamente convinti di que­sto,
riteniamo che tutti quanti dobbiamo sforzarci per modifica­re
completamente quello che è il modo di fare politica, porre al
centro della politica il cittadino, la politica non sia intesa come
un affare personale ma come servizio ai cittadini. Siamo
fer­mamente convinti che il nuovo può nascere soltanto con la
mo­difica profonda delle regole del gioco; è indispensabile un
con­fronto politico e programmatico per ricercare quei correttivi
ne­cessari ad un rilancio della politica.
Riteniamo che sia altrettanto strumentale voler delegittimare le
forze politiche di questo Consiglio, riteniamo che questo Consiglio
sia stato quasi interamente rinnovato e, come dicevo prima, non
credo che non sia legittimato a creare quelle condi­zioni e quei
modi di far politica diversi dal passato, anzi pen­siamo che questa
sia l'occasione per lanciare un segnale forte per ridare ai
cittadini quella fiducia nelle istituzioni che hanno da tempo
perso. Prendiamo atto del senso di responsabilità di­mostrato
dall'Assessore Voyat e degli impegni assunti dal Pre­sidente della
Giunta e dal segretario dell'Union per avere quel confronto
politico che chiarisca fino in fondo quelli che sono i programmi e
gli intendimenti politici di questa maggioranza. Da parte nostra
valuteremo, in quella occasione, quello che emergerà e allora
decideremo se vi siano le condizioni o meno perché il nostro gruppo
rimanga in questa maggioranza.
Presidente -
La parola al Consigliere
Ferraris.
Ferraris (GV-PDS-SV) -
Indubbiamente, è stato
sottolineato da molti, questo è un mo­mento difficile, difficile in
sé per i fatti che sono avvenuti ma anche difficile, forse non
spetta a me dirlo, ma ci troviamo a po­chissimi giorni dalle
elezioni e quindi strumentalizzazioni del fatto in sé possono
esserci come mi pare anche di aver colto in qualche intervento.
Io credo che però noi non siamo un tribunale e quindi dobbiamo
fare altre cose, non dobbiamo emettere giudizi di colpevolezza o
delle assoluzioni sommarie, dobbiamo fare delle valutazioni
politiche. Io credo che gli elementi fino ad ora acquisiti non
consentano una compiuta valutazione dei fatti, il giudizio
poli­tico che possiamo emettere riguarda le dimissioni
dell'Asses­sore Voyat e credo che sia un fatto significativo in sé
ma ancora di più se si tiene conto che queste dimissioni sono state
date contemporaneamente al momento in cui l'Assessore si dichiara
innocente e questa è una cosa che va ascritta in termini positivi
alla sensibilità di Voyat. Io credo che per quanto riguarda
l'ac­certamento dei fatti indubbiamente questo dovrà essere fatto
dalla Magistratura e da questo punto di vista noi, non è questa una
frase di rito anche se lo può sembrare, riconfermiamo la nostra
fiducia nei confronti della magistratura stessa.
Sul piano del giudizio politico non possiamo sottovalutare il
fatto che è stato chiamato in causa un esponente che fa parte di
una Giunta in cui è presente anche la nostra forza politica e
quindi nel momento in cui il Presidente Viérin ha, nella sua
introduzione, ricordato l'opportunità di fare una verifica nei
prossimi giorni, ci diciamo profondamente consenzienti anche perché
la verifica è un atto che deve valutare l'attività di un anno circa
di funzionamento della Giunta.
Questo elemento va tenuto in grossa considerazione perché oggi
ci sono le condizioni per avere degli elementi per fare una
veri­fica con sufficienti elementi di valutazione e credo anche,
al­meno questo è lo spirito che ci anima, che sia necessario fare
una verifica per continuare una esperienza avviata. Io vorrei
cogliere questa occasione per rettificare quanto oggi è stato
pubblicato da "La Stampa" dove si dice che il PDS vuole uscire
dalla maggioranza, almeno così si può capire leggendo l'arti­colo.
Noi non siamo assolutamente per uscire dalla maggioran­za in questo
momento, siamo perché questa verifica vada ad af­frontare dei
problemi che sono emersi in questo anno di attività e riteniamo
anche che da questo punto di vista vada portato avanti il programma
di rinnovamento che abbiamo sottoscritto insieme all'Union e il
processo di rinnovamento che l'Union stessa ha dimostrato di voler
attuare con la sottoscrizione del programma per la formazione di
questa Giunta. Non è che vada tutto bene, diciamo che è necessaria
una verifica perché rite­niamo che ci siano dei ritardi e che
comunque questi ritardi va­dano superati. Io credo però che la
verifica non debba essere un momento per fare un processo alle
intenzioni delle diverse forze politiche, lo spirito con cui noi
vogliamo fare questa verifica mi­ra a una verifica costruttiva, che
affronti i problemi concreti che in questo anno di attività comune
sono emersi e quindi vogliamo che all'interno di questa verifica si
affrontino i pro­blemi legati a come migliorare l'efficienza e la
trasparenza della pubblica amministrazione, come definire nuove
regole per separare i ruoli dei politici da quelli gestionali,
dovremmo af­frontare e trovare delle soluzioni per quanto riguarda
anche le normative degli appalti che purtroppo hanno portato
ricorren­temente ai problemi che tutti sappiamo. Quindi chiediamo
una verifica sui contenuti che vogliamo positiva per andare avanti,
per cambiare.
All'interno di questo spirito noi siamo per riconfermare qui
oggi la fiducia alla Giunta Viérin dicendo che si attenderà dopo le
elezioni un appuntamento che è quello di una verifica, di un
confronto che intendiamo fare tra le forze della maggioranza perché
credo che oggi sia necessario fare un passo avanti, un salto di
qualità, uno scatto in avanti. Grazie.
Presidente -
La parola al Consigliere Lanivi.
Lanivi (PVA) -
Per un brevissimo intervento e per
non ripetere cose già dette. Io ho apprezzato in modo particolare
l'intervento del Presidente Viérin che sui vari aspetti e sulle
conseguenze delle vicende re­centi ha detto parole conclusive, cioè
ha dato puntuale risposta agli interrogativi che quelle vicende
ponevano. Le dimissioni dell'Assessore Voyat sono un atto di
responsabilità che va ap­prezzato.
Non abbiamo gli elementi per poter fare delle valutazioni che
vadano al di là delle cose che abbiamo letto o saputo dai
gior­nali; siamo a pochi giorni dalle elezioni politiche e quindi
in un momento in cui queste vicende possono subire delle
strumen­talizzazioni. L'impegno del Presidente Viérin, subito dopo
le elezioni, di fare una verifica dell'attività svolta sino a qui
dalla Giunta e dalla maggioranza che la sostiene corrisponde ad una
esigenza naturale, ad una scadenza, ad un anno di distanza,
pressoché obbligata. Ci servirà anche per mettere a punto delle
strategie e dei modi per migliorare l'efficienza dell'attività
della Giunta e della solidarietà di questa maggioranza.
In genere nei momenti di confusione c'è chi vuole pescare nel
torbido, noi a questo gioco non ci stiamo, non ci vogliamo stare,
per quanto ci è possibile daremo il nostro modesto contributo per
migliorare l'attività non solo del Consiglio ma per quanto ci è
possibile anche della Giunta.
Ripetendo quindi la fiducia in questa maggioranza per quello che
ha fatto fino ad oggi e anche per la volontà dimostrata di
procedere non a un rinnovamento di moda ma ad un rinnova­mento
concreto, tenuto conto anche delle diverse esigenze e connotazioni
di ogni singola forza, saremo pronti a dare il no­stro sostegno con
la massima lealtà.
Presidente -
La parola al Consigliere Perron.
Perron (UV) -
Io credo che quello che è il
pensiero dell'Union Valdôtaine sia stato spiegato benissimo dal
segretario Perrin, tuttavia non si può negare il fatto che
l'arresto dell'Assessore Voyat abbia tur­bato il mondo politico,
prima di tutto l'Union Valdôtaine e la comunità valdostana nel suo
complesso. Voglio pertanto in questa sede, in quanto esponente
politico, fare alcune riflessioni.
La delicatezza del momento sociale, economico, politico che
stiamo attraversando mi fa ritenere che tutto quello che può
turbare la serietà e l'equilibrio della vita sociale possa
determi­nare delle pericolose fratture fra società civile e mondo
politico. Non è quindi solamente per l'imminenza delle elezioni
politiche che questo arresto preoccupa e turba, è perché di fronte
ad esso stiamo assistendo ad un fatto negativo, ed è indubbio che
si imponga una riflessione profonda sulla politica valdostana, sul
modo con cui questa è stata condotta e deve essere condotta. Io
credo che questo debba avvenire sulla base di una serenità che
dobbiamo dimostrare prima di tutto in questo consesso; io rifiu­to
la generalizzazione, sempre, perché non è generalizzando i fatti e
le accuse che si facilita questa riflessione, non è sparan­do delle
forti proteste, affermando che questo Consiglio è de­legittimato,
non è chiedendo lo scioglimento del Consiglio reg­ionale che
dimostriamo, colleghi consiglieri, questa capacità che il Consiglio
deve avere di riflettere sulla politica, di indicare quali
meccanismi vanno cambiati e pertanto ancora una volta rifiutiamo
brutalmente, come dice il collega Tibaldi, la richiesta leghista di
dimissioni della Giunta regionale.
Esiste secondo noi una sostanziale differenza tra il tono dei
comunicati e il tono che si percepisce oggi in questa aula,
tut­tavia i comunicati di questi giorni sono gli stessi che abbiamo
già letto in analoghe occasioni: nelle prese di posizione pochi
avanzano proposte concrete, tutti accusano, tutti cercano una
contrapposizione tra forze politiche buone e cattive nel tentati­vo
di recuperare quel consenso che alcune forze politiche non sono
riuscite ad ottenere con strumenti propositivi, cercando di
recuperare in questo modo quella unità che non sono riusciti a
conservare con il dibattito politico vero e proprio. Io rifiuto le
generalizzazioni anche in questo frangente; per il momento non
abbiamo elementi certi per trarre delle conclusioni definitive,
neppure abbiamo elementi certi per fare troppe ipotesi, le noti­zie
che abbiamo sono quelle degli organi di informazione che a mio
avviso non ci consentono di andare oltre la conoscenza di fatti
nudi e crudi.
Io ho analizzato la delibera incriminata della Giunta regionale
per la ristrutturazione della biblioteca di Saint-Christophe e
credo che da un punto di vista amministrativo sia perfetta, non
presenta irregolarità né imperfezioni di nessun tipo e credo
addirittura di non sbagliare quando affermo che non vi era la
necessità di procedere ad un appalto, metodo che la Giunta
regionale ha giustamente scelto come strumento di maggior
chiarezza, di maggior trasparenza e per tutelare al meglio gli
interessi della Regione autonoma Valle d'Aosta. Sono queste
considerazioni che mi spingono per prudenza e anche per un po' di
garantismo a ritenere importante poter analizzare in pro­fondità la
questione solamente quando si avranno delle prove certe, concrete
che dimostreranno la gravità dei fatti e solo in quel momento si
potranno muovere delle accuse precise.
Io ritengo che dalla pochezza degli elementi accusatori che
ab­biamo da questo Consiglio dovrebbero uscire solamente parole di
equilibrio; ribadisco quanto ha detto il segretario dell'Union
Valdôtaine che il nostro movimento è stupito delle accuse che sono
mosse ai suoi uomini, uomini dei quali aveva e continua ad avere
fiducia.
Qualcuno ritiene che questo dimostri un eccesso di garantismo ma
io voglio sottolineare due cose: credo che ognuno abbia il suo
ruolo, giudici e politici; i politici facciano i politici e i
giudici facciano i giudici e affermo che qualora vengano dimostrate
delle colpe i responsabili andranno puniti da un punto di vista
penale se ci saranno dei reati punibili da questo punto di vista,
se esponenti del mondo politico andranno puniti anche da que­sto
punto di vista. Credo che l'Union sarà in grado di svolgere in
questo senso il proprio ruolo, senza che siano altre forze
po­litiche a suggerirglielo, a proporglielo o addirittura a tentare
di imporglielo come una specie di ricatto politico.
Ho detto in precedenza che stiamo vivendo un momento politico
difficile, delicato e proprio questa delicatezza dovrebbe imporre a
mio avviso a tutti noi di non fare un dibattito che guardi dentro
all'occhio della televisione o dei giornali in funzione elettorale;
io mi sono fatto una domanda che mi sento di fare ad alta voce in
Consiglio: vi era il rischio che l'Assessore Voyat fuggisse, vi era
il rischio che i funzionari scappassero, vi era il rischio che le
prove, i documenti da acquisire venissero inqui­nati? Se la
risposta è sì abbiamo il dovere di saperlo, se la ri­sposta è no,
come sono convinto, mi viene lecito pensare che in qualche modo si
sia voluto o per insensibilità o per scelta influi­re sulla
campagna elettorale.
La prontezza con cui alcune forze politiche hanno dimostrato di
voler interpretare la vicenda proprio in chiave elettoralistica
conferma questo mio personale sospetto. Io credo che in realtà la
vicenda non muti i rapporti di forza ma ottenga semplice­mente il
risultato di turbare l'opinione pubblica e questo mi sembra
gravissimo. Io voglio sottolineare con forza il ruolo po­sitivo
esercitato nella politica valdostana dall'Union Valdôtai­ne. Se
Florio e Tibaldi si aspettano che dai banchi unionisti esca una
pesante requisitoria contro Rollandin e contro altri uomini
unionisti, resteranno delusi.
Nel corso degli anni a mio giudizio la Valle d'Aosta ha
conosciu­to un indubbio sviluppo e ha saputo attutire gli effetti
di una crisi economica che oggi ci attanaglia pesantemente. Ci sono
forze presenti in questo Consiglio che, volutamente, miscono­scono
questo ruolo, mirano solamente ad evidenziare alcuni problemi,
alcuni aspetti puramente negativi. Io voglio ricordare a queste
forze che chi non ha mai governato, che ha fatto sem­pre
opposizione, chi tuttora si trova in minoranza e fa opposi­zione,
che non ha mai amministrato perché non legittimato dal consenso
popolare o perché non ha mai voluto assumersi delle responsabilità
e oggi urla contro tutti e contro tutto ha un compito molto facile
che è quello di ergersi a giudice, a censore. Sono forze che
politicamente, scegliendo il ruolo della minoran­za non hanno mai
rischiato nulla, non hanno saputo neppure essere costruttive,
propositive e in questo modo di agire con c'è nessun merito.
Io con queste affermazioni voglio richiamare tutto il Consiglio
a trovare, come mi sembra sia stato fatto, un senso di
responsa­bilità verso i cittadini. Le vicende giudiziarie a mio
avviso non favoriscono nessuno ma frastornano semplicemente
l'opinione pubblica, allontanano la gente dalla politica e
dall'ammini­strazione e questo non è che un male. Sul piano
puramente politico ritengo sia vero, sia giusto dire che questa
maggioranza vada rivista e non sarà, come affermato da qualcuno,
una veri­fica di etichetta. Il chiarimento dovrà essere di tipo
squisita­mente politico sui rapporti che esistono o meglio che
talvolta non esistono tra forze politiche purché dal punto di vista
am­ministrativo mi sembra che questa maggioranza e la Giunta che ne
è l'espressione stiano lavorando bene, stiano portando avanti il
programma che ci siamo dati come maggioranza, stia­no rispondendo a
dei precisi impegni che ci siamo assunti di fronte alla popolazione
valdostana.
Qualcuno dice che l'Union Valdôtaine non ha saputo rispondere
alle spinte di cambiamento; sono affermazioni generiche che
respingo al mittente. Non so di che cosa parlino alcune forze
politiche e mi limito a dire che né Verdi né Lega sono a mio avviso
depositari del discorso del cambiamento e mi limito a ri­affermare
che in alcuni interventi intravedo un eccesso di compiacimento per
le vicende giudiziarie, compiacimento che a mio avviso in questa
sede non dovrebbe trasparire. Ripeto, vedo forze politiche in
qualche modo compiaciute, soddisfatte dell'ar­resto di un Assessore
regionale, soprattutto quando si tratta di un uomo dell'Union
Valdôtaine; credo che questo sia un atteg­giamento misero,
squallido sia umanamente sia politicamente. In situazioni del
genere io non gioisco mai, semmai mi preoccu­po; sono stato
fortemente preoccupato e lo sono tuttora per questa situazione.
Io credo che non possiamo che prendere atto della serietà del
comportamento dell'Assessore Voyat che in questa occasione ha
rimesso il mandato nelle mani del Presidente della Giunta. Concludo
dicendo che secondo me il Consiglio ha un compito politico e non
credo si possa giocare una specie di gioco assurdo e strano che è
quello di contare i problemi che una forza politi­ca si trova a
dover fronteggiare. Quando un politico si rende colpevole di
qualche reato, a volte oltre alle sue responsabilità bisogna
aggiungere quelle di tutti noi che stiamo in Consiglio, bisogna
aggiungere quelle della stessa opposizione che non sa fare il
proprio lavoro se le sfuggono importanti funzioni di con­trollo e
di verifica che sempre le competono.
Ognuno di noi ha un suo compito politico ed è secondo me
inac­cettabile che questi compiti politici siano esercitati
attraverso la magistratura. Credo quindi che il Consiglio regionale
potrà discutere di questa vicenda quando avrà acquisito tutte le
in­formazioni necessarie e riaffermo che l'Union Valdôtaine è e
sarà in grado di prendere le sue decisioni e di fare le
valuta­zioni che riterrà più opportune e soprattutto sarà in grado
di farle da sola senza che siano altri a doverle richiedere,
proporre o imporre. Grazie.
Presidente -
La parola al Consigliere Tibaldi.
Tibaldi (LN) -
Per una rapidissima replica. Mi è
parso di sentire in questi ul­timi interventi molta demagogia,
molte espressioni che sono più proprie di un comizio elettorale che
di un'aula consiliare. Parisi parlava di un segnale forte e io
vorrei sapere a cosa si ri­ferisce: se il segnale forte sono le
dimissioni dell'Assessore al turismo, per noi sono un atto di
responsabilità ma non lo rite­niamo sufficiente, sono un atto di
sensibilità che è stato dimo­strato da una persona ma non da una
maggioranza che è co­munque corresponsabile. Altri come Ferraris
parlano di un salto di qualità ma io direi piuttosto di caduta di
qualità per­ché, se questo è il salto di qualità che si aspetta la
comunità valdostana, siamo bene messi.
Ho poi sentito parlare di rinnovamento maturo, frasi che si
ri­petono quasi con fastidio nelle orecchie non solo del
sottoscritto ma di tutti i Valdostani.
L'intervento che mi lascia più allibito è quello del Consigliere
Perron perché secondo me reitera certe posizioni che sono
peri­colose. Il segretario dell'Union è stato più morbido, più
maturo, più riflessivo su certe argomentazioni che riguardano
questa delicata vicenda. Qui nessuno è per giudicare, caro Perron,
lo abbiamo premesso, lo abbiamo sottolineato tutti e mi è parso di
capire che nessuno si è arrogato il titolo di ergersi a giudice, a
magistrato, di sostituirsi a colui che esercita le funzioni
giudi­ziarie, qui sono state fatte semplicemente delle
considerazioni politiche e quindi è inutile stare a
strumentalizzare gli inter­venti degli altri per cercare di cavare
un po' di elementi di di­scussione. Non si spara con forti proteste
per richiedere la de­legittimazione che è naturale, se ne sono resi
conto tutti quanti perché non ci sono più gli elementi di consenso
che sostengono questo consesso.
Penso poi che ci sia un sostanziale arroccamento difensivo e una
impermeabilità che traspare dalle parole di Perron in merito a
quelle che dovranno essere le decisioni dell'Union; ar­roccamento
difensivo nel senso che dice che le notizie non ci consentono una
valutazione, ma questo è un
"déjà entendu"
che abbiamo già
sentito utilizzare ripetutamente anche quando c'erano sentenze di
secondo grado e quando il segretario politi­co del tuo movimento
aspettava addirittura l'atto formale, la consegna della sentenza e
questo non è garantismo ma iperga­rantismo che alla fine si
ripercuote sull'efficienza del sistema amministrativo e sulla
tutela dei diritti dei cittadini e della collettività.
Penso che prudenza e ipergarantismo vadano do­sati all'interno
del movimento e che senz'altro non saranno le altre forze politiche
ad interferire in quelli che sono gli affari interni dell'Union ma
penso che una sostanziale impermeabi­lità dimostrata dal tuo
intervento sia più dannosa che proficua perché comunque bisogna
fare tesoro dei consigli che vengono dagli altri che non sono
strumentalizzazioni ma semplici osser­vazioni perché in quest'aula
oggi è stato fatto un dibattito cor­retto, non strumentale e se ci
fossero stati altri all'opposizione avrebbero fatto le capriole su
questo pavimento e qui invece si è dibattuto in maniera educata e
matura.
Si dice che non dobbiamo sostituirci ai giudici, è vero, però
l'analisi lo hai fatta tu, caro Perron, quando dici che la delibera
è perfetta, sei tu che ti sostituisci all'operato di un magistrato
quando deve magari ancora analizzarla approfonditamente; se la
delibera è o non è perfetta non decidiamolo noi, lasciamolo dire a
chi di competenza. Io penso sia necessario da parte della forza di
maggioranza relativa un minimo di capacità autocriti­ca, per
carità, non dovete prendere esempio dalla Lega o dai Verdi ma
dovete essere più coscienti di quello che sta accaden­do al vostro
interno, evitando di predicare il rinnovamento e poi rifiutarlo in
maniera aprioristica, i depositari del cambiamento saranno gli
elettori a stabilire chi saranno e non certo il sotto­scritto o il
Consigliere unionista.
Presidente -
Voglio ricordare che l'articolo 43
prevede che sulle comunica­zioni del Presidente possano essere
fatti brevi interventi. Capi­sco la situazione ma il regolamento va
comunque rispettato e se ricominciamo a fare il giro non finiamo
più.
Gli interventi non dovevano essere ripetuti ma non voglio
neanche essere accusato di non lasciare spazio.
La parola al Consigliere Chiarello.
Chiarello (RC) -
Oggi siamo abbastanza tranquilli
nonostante il fatto che l'in­tervento di Perron sia vergognoso
perché qui oggi non ho visto nessuno godere. Forse quelli che sono
in tribuna si aspettavano una battaglia al coltello, penso invece
che siamo tutti demora­lizzati da queste cose e mi sembra che ci
sia stato un dialogo pacato e corretto. É per questo che è
sbagliato quando Perron dice che le forze di opposizione non si
prendono delle respon­sabilità; l'opposizione ha il suo ruolo
quando voi eravate all'op­posizione avevate il vostro ruolo, lo
avete sempre sbandierato. Io spero che l'Union faccia di fronte a
questi interventi una autocritica e se non la fa a noi non
interessa più di tanto, sa­ranno gli elettori che valuteranno la
situazione.
Voglio chiarire che sia io sia gli altri non avevamo intenzione
di fare in quest'aula campagna elettorale, abbiamo detto quello che
pensavamo, ci siamo guardati in faccia e credo che qui chi ha fatto
propaganda elettorale sia chi ha parlato in quel modo per dieci
minuti.
Presidente -
Ringrazio il Consigliere Chiarello
per il breve intervento.
La parola al Consigliere Marguerettaz.
Marguerettaz (PpVA) -
Vorrei intervenire ma ho due
timori: da una parte la preoccu­pazione che le parole dette in
questi momenti qualsiasi esse siano possano essere giudicate come
strumentali visto il perio­do in cui questi fatti vengono a cadere,
dall'altra parte poi non vorrei che qualche Consigliere più
sensibile di altri pensasse che con questo mio interventi io voglia
imporre all'Union scelte o consigli o cose di questo genere.
Superando tuttavia questi timori, io vorrei cercare di tirare le
fila di questo dibattito che mi è parso molto strano. Abbiamo
assistito in sintesi all'arresto di un Assessore e vi è stato il
Presidente della Giunta che ha chiesto una verifica, l'Union di
conseguenza dunque ha scelto una verifica fra le forze di
mag­gioranza.
La prima questione da dirimere è il legame tra queste due
questioni: mi chiedo, se non fosse avvenuto il triste fatto di cui
tutti siamo a conoscenza, l'Union e il Presidente avrebbero chiesto
ugualmente questa verifica? Questa verifica che è se­condo noi
opportuna, a che cosa si vuole riferire? Tre credo sia­no le
possibilità. La prima è quella sostenuta dal Consigliere Florio e
cioè che il fatto in sé dell'Assessore Voyat non sia tanto un fatto
occasionale ma rappresenti una eventualità di un modo di concepire
la politica che Florio faceva risalire agli anni '80 e che a suo
modo di vedere è ancora tutt'oggi presente. La seconda ipotesi è
che questa verifica venga chiesta sul pro­gramma di questa
maggioranza e debbo dire che questa è una ipotesi che mi è
sembrata, dalle cose che sono state dette dalle diverse forze
politiche, da scartare. Non mi è infatti sembrato di capire che
questa fosse una verifica di programma perché quasi tutte le forze
politiche con qualche sfumatura hanno dato un giudizio
complessivamente positivo sull'operato di questa Giunta.
Ora come si fa oggi, e qui potrete anche accusarmi di
strumen­talizzazione ma io credo ci sia anche la
strumentalizzazione contraria, a dire che c'è una Giunta
propositiva e operativa quando noi consiglieri regionali eravamo
convocati non per di­scutere dell'argomento di cui stiamo
discutendo ma per votare un ordine del giorno di 14 punti di cui
quasi la metà erano in­terpellanze o atti dell'opposizione? Io
credo che il mio amico Collé, quando era Sindaco di uno dei più
piccoli comuni della Valle, quando riuniva il suo Consiglio aveva
più punti da pro­porre rispetto a quelli su cui siano stati
chiamati noi oggi a con­frontarci. Io inviterei le forze della
maggioranza e l'Union in particolare ad approfondire un discorso
programmatico, a vede­re se realmente le aspettative che si avevano
all'inizio di questa maggioranza si stiano realizzando o, come
suggeriva il Consi­gliere Florio, se qui c'è qualcuno che frena il
processo di rinno­vamento della politica. Io condivido in parte
questa osservazio­ne, sono però altresì convinto che vi siano dei
consiglieri e degli Assessori che frenino non solo questo
cambiamento di metodi politici ma la stessa amministrazione
regionale e anche questo dovrebbe essere forse un punto di questa
verifica.
Una terza ipotesi su questa verifica potrebbe essere di
verifica­re il comportamento di alcune forze di maggioranza e devo
dire che questa mi era sembrata l'ipotesi più credibile; credo che
ciò che rallenta una buona amministrazione nella nostra Regione
sia, guarda caso, quello che noi osservavamo circa una anno fa
quando si costituì questa maggioranza, che essa avrebbe avuto tante
e tali contraddizioni di metodo e di impostazione che presto
sarebbero venuti a galla. A nostro avviso è già tempo che queste
contraddizione emergano e oggi lo fanno in maniera palese.
Vorrei fare un ultimo appello: mi auguro che la verifica venga
fatta a livello di Consiglio regionale; ti ricordi, Florio, quante
volte avevamo parlato della necessità, che queste verifiche non
vengano fatte nelle segreterie dei partiti anche perché oggi c'è
una grossa questione che potrebbe buttare un'ombra sulla ca­pacità
di incidere realmente di questa verifica. Non crediate che questo
discorso sia strumentale o semplicistico o tanto me­no interessato
ma c'è una questione della quale, senza voler ca­dere nel cinismo,
bisogna parlare ed è quella poltrona vuota che potrebbe
rappresentare un grosso freno alla verifica program­matica che
l'Union giustamente vuole portare avanti.
Le poltrone vuote stranamente favoriscono l'avanzare di quelle
forze a cui Florio faceva cenno che sono ancora più interessate al
potere per il potere che ad una vera concezione della politica. Io
mi auguro, e lo vorrò vedere nei fatti, che quella poltrona vuota
non freni la capacità di reale verifica delle forze di questa
maggioranza. Se così facesse tutto questo che abbiamo detto anziché
rappresentare una occasione per questo Consiglio di fare un passo
in avanti sarebbe ancora più deleterio e divente­rebbe una
occasione per le forze interessate e quindi per il Consiglio
regionale nella sua interezza di fare un passo indietro.
Presidente -
Colleghi consiglieri, il Presidente
della Giunta rimetterà la lettera di dimissioni al Presidente del
Consiglio che la porterà all'attenzione del prossimo Consiglio
regionale dando la possi­bilità di intervenire con il più ampio
tempo possibile su questo argomento. Io credo che oggi,
interpretando in maniera lata l'articolo 43, tenuto conto del tema,
siamo andati al di là di qu­anto è previsto sulle comunicazioni del
Presidente.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK