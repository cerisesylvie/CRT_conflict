Consiglio Regionale della Valle d'Aosta - Oggetto del Consiglio n. 224 del 18 dicembre 2018 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
FINANZA REGIONALE E LOCALE
Programmazione
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 224 del 18 dicembre 2018 - Resoconto
OGGETTO N. 224/XV - Inizio e chiusura della discussione
generale congiunta sulle relazioni della Sezione regionale di
controllo della Corte dei Conti, sul DEFR per il triennio
2019-2021, sul D.L. n. 14 (Legge di stabilità regionale per il
triennio 2019/2021) e sul D.L. n. 15 (Bilancio di previsione
finanziario per il triennio 2019/2021). (Approvazione di un ordine
del giorno. Reiezione di sette ordini del giorno)
Rini (Presidente) -
Alla presenza di 33 Consiglieri
possiamo iniziare i lavori della seduta pomeridiana.
Dichiaro aperta la discussione generale abbinata sulle relazioni
della Corte dei Conti, sul DEFR e sui disegni di legge n. 14 e n.
15 (punti n. 29, n. 30, n. 31, n. 32, n. 37.03, n. 37.04 e n. 37.05
dell'ordine del giorno). Est-ce qu'il y a des requêtes
d'intervention? Invito i colleghi che intendono prendere la parola
a prenotarsi, se lo facciamo già con un ordine, evitiamo dei tempi
di attesa. Colleghi, richiedo: chi intende prendere la parola in
discussione generale? Anche per organizzare i lavori, se ci
prenotiamo, possiamo già vedere l'ordine degli interventi.
Ha chiesto la parola il collega Cognetta.
Cognetta (MOUV') -
Comincio io, così diamo il "la" a
questa discussione. Vediamo se il
post
pranzo, diciamo così,
sveglia le coscienze.
Vorrei cominciare da alcuni punti, uno in particolare, della
relazione presentata dal collega Marquis, relatore di maggioranza
di questo disegno di legge: mi riferisco a quello del bilancio, in
particolare a pagina 6, dove sostanzialmente viene introdotto un
concetto nuovo nell'ambito del bilancio: gli sgravi futuribili. Si
introducono a favore delle imprese sgravi IRAP per 4,8 milioni.
Durante la pausa, ma non solo, già da quando è stato presentato
l'emendamento della maggioranza in commissione che eliminava
l'articolo 1 della proposta fatta dalla maggioranza precedente
rispetto all'IRPEF, non ho trovato nulla che facesse riferimento
nell'articolato a questi famosi sgravi IRAP, perché l'emendamento
presentato dalla maggioranza abroga semplicemente l'articolo 1:
quello che faceva riferimento all'IRPEF. È ancora peggio quanto
viene scritto dopo: "
L'intervento sostituisce la proposta di
riduzione dell'addizionale IRPEF, che avrebbe dovuto essere più
significativo per avere una qualche visibilità ed efficacia.
Nell'ipotesi che abbiamo superato i beneficiari avrebbero
mediamente tratto un'utilità mensile di solo 5 euro
". A parte
che non è vero che sono 5 euro, perché, se vuole, le do una tabella
Excel
di conti che lei non ha fatto, collega Marquis, nella
quale le dimostro che non sono 5 euro ma sono di più, perché
dipende dalla fascia di reddito. Lei aveva modo di studiare meglio
questo provvedimento e soprattutto lei fa una leggera confusione,
perché un conto sono le tasse sulla persona e un altro sono quelle
sulle aziende. Sono due concetti assolutamente distinti e separati.
La nostra finanziaria - e, quando dico "nostra", intendo dire
quella licenziata dalla Giunta precedente a questa - dava proprio
questa come indicazione. In quest'aula ho sentito tantissime volte
parlare del fatto che si volevano togliere le tasse ai cittadini,
si voleva restituire ai cittadini, beh, la prima volta che viene
fatto in maniera concreta, qualcuno dice che non va bene e lo
toglie dicendo, tra l'altro, che invece ci sarà uno sgravio IRAP,
che non c'è. È futuribile lo sgravio IRAP, in compenso però i soldi
li prendiamo dalle tasche dei cittadini e non li utilizziamo: è
questa la manovra. Nel bilancio il fatto che non vengano presi i
soldi dell'IRPEF è vero, ma al tempo stesso non sono stati
utilizzati, quindi ho fatto un piccolo accantonamento. Ora, io
credo che un utile mensile di 5 euro, o di più come intendo io, non
sia proprio da sputarci sopra, collega Marquis, ci sono persone che
magari hanno bisogno anche di 10 euro per arrivare alla fine del
mese. Certo, è chiaro che 10 euro a chi ragiona a banconote di 500
euro non gli servono neanche per accendere una sigaretta, ma invece
per tante persone sicuramente questa poteva essere una cosa
importante. Mi chiedo se davvero sinceramente tutti i 18 della
nuova maggioranza la pensano come il collega Marquis, cioè che 5
euro o 10 euro al mese sono inutili, sono davvero curioso da questo
punto di vista. È una domanda che faccio a tutti, di cui vorrei
risposta in questi giorni, perché il ragionamento complessivo fatto
faceva sì che si desse un aiuto a chi ha zero reddito fino a chi ha
50 mila euro di reddito, in parte con il
bon de chauffage
e
in parte con gli sgravi IRPEF. È poco? Certo che è poco. Rispetto
al montante di tasse che uno paga, è ovvio che è poco. Rispetto ai
problemi di chi non ha lavoro, è ovvio che è poco il
bon de
chauffage
. Visto che lei è tanto bravo, in questi cinque anni
che hanno preceduto questo momento quali proposte ha fatto
effettivamente? Lei che cosa ha portato avanti quando era in
maggioranza? Quali problemi del lavoro ha risolto fino adesso? Se
vogliamo dire che questo è un bilancio, come ha detto lei, di
ordinaria amministrazione, io lo considero di straordinaria
amministrazione rispetto a quanto fatto da lei e da quanto portato
avanti in questi primi mesi di legislatura, quindi che ci venga
raccontare alla fine che abbiamo fatto niente mi sembra un tantino
eccessivo.
Collega Marquis, mi rivolgo a lei, perché lei è stato il
relatore, le parole dette dal collega Testolin sinceramente non
hanno cambiato nulla rispetto a quanto detto nella sua relazione.
Ci sarebbero diverse cose da dire rispetto alle pochissime
modifiche che intendete aver apportato a questo bilancio, ma che di
fatto lo hanno stravolto. Non siete entrati nel merito dei numeri;
per forza, il lavoro grosso è stato fatto dalla Giunta precedente.
Ci mancava solo che entraste anche nel merito dei numeri, non ne
avete la possibilità. Buona parte di questa maggioranza attuale
nella passata legislatura però ha fatto un bilancio dove c'erano
100 milioni di euro che non esistevano, ve lo ricordate? Era in
questo periodo più o meno l'anno scorso, poi si è dovuto correre ai
ripari l'anno successivo. Pensate di fare la stessa cosa? In
variazione depredare le partecipate e poi dire che avete
distribuito chissà cosa? Se la tecnica è quella di dire in
continuazione che chi fa qualcosa sbaglia e poi, dopo un po' di
tempo, proporla voi, è una tecnica un po' sorpassata direi. Non vi
crede più nessuno, collega Marquis. Siete tutti d'accordo su
questo, sul fatto che il
bon de chauffage
non serve? Perché
veramente mi sembra un po' esagerato. L'avevate già eliminato
all'inizio di quest'anno e i 500 mila euro che avete messo li avete
messi successivamente, mi rivolgo a voi perché buona parte della
maggioranza ha fatto questa operazione all'inizio di quest'anno,
sono stati messi proprio perché l'opposizione di allora ha
rimarcato il fatto che avevate tolto il
bon de chauffage
.
Adesso parte di questa opposizione diventa maggioranza e decide di
toglierlo per bocca e per voce dell'Assessore Testolin in
commissione e anche sui giornali.
Non vorrei neanche parlare della legge n. 20 che su CVA dite che
non va più bene. Mi viene quasi da sorridere. Lo voterete tutti
questo fatto? Anche lì, ci sono strenui difensori della legge n. 20
in quest'aula che adesso sono in maggioranza e che dovranno
difendere il fatto che non va più bene per CVA. Ma come? E tutto
quel magnifico discorso sulla casa di vetro ve lo ricordate? Il
fatto che finalmente sappiamo a chi vengono dati i lavori e le
forniture? Perché sul sito finalmente possiamo sapere chi è, e le
assunzioni. Un bel colpo di spugna e su CVA non facciamo più
niente. Meglio, dico io, così perlomeno non stiamo qui a
scervellarci su come trasformare a tempo indeterminato i contratti
di lavori interinali che non erano inseriti nella legge n. 20, che
sono stati ampiamente utilizzati da tutte le società partecipate
per
bypassare
la legge n. 20. È una vera presa in giro
questa legge. Adesso scopriamo che non va più bene. Ben venga, sono
quasi felice di questa cosa. Una legge inutile che adesso qualcuno
si accorge che per CVA non va bene. Secondo me, non va bene a tutto
tondo, perché non risolve il problema alla radice. Non la votai
allora, figuratevi se fate variazioni di questo tipo adesso.
Tutto questo discorso serve a far capire che, al di là della
questione numerica che non avete toccato - e, di conseguenza, la
sostanza del bilancio non è stata toccata -, quello che voi avete
voluto fare... non sono sicuro sul "voi", quindi chi non è
d'accordo, per favore, mi perdoni, io dico "voi" in questo momento
in quanto maggioranza che ha presentato l'emendamento, ma non sono
sicuro che tutti e quanti 18 siete d'accordo fino a questo punto...
dicevo, quello che voi avete presentato stravolge completamente
l'analisi che era stata fatta e i ragionamenti che sono stati
fatti. Collega Marquis, lei che si è lamentato tanto che la Giunta
e la maggioranza precedente non collaborava, io non so che tipo di
collaborazione lei aveva in mente, non so come sta collaborando con
i suoi colleghi dell'attuale maggioranza, ma io con i colleghi di
maggioranza ho sempre avuto la massima collaborazione, tutto quello
che ho chiesto l'ho sempre ricevuto e anche vi ho fatto cambiare
idea in qualche caso, anzi direi in diversi casi portando il mio
punto di vista, senza imporlo però, facendo dei ragionamenti, forse
questa è la differenza sostanziale! Se si vuole trovare
collaborazione e accordo - mi rivolgo a lei, Presidente Fosson -,
bisogna lavorare per questo, non basta presentarsi e imporre... non
mi riferisco a lei... io le ho dato dei suggerimenti su argomenti
che tratteremo più avanti in questo Consiglio. Se vogliamo
collaborare, questo è lo spirito; se invece vogliamo imporre a
tutti i costi una visione che non è corretta, come, ad esempio,
quella sull'IRAP, su cui non è stato fatto nessun conto, solo un
tratto di penna: l'articolo 1 è abrogato, questo è l'emendamento,
basta! Su questo non ci sarà mai collaborazione da parte nostra. I
valdostani non possono aspettare qualcosa che arriverà, soprattutto
quelli che hanno fame o hanno freddo. "Il reddito di cittadinanza
arriverà e lì risolveremo. Dovremo fare un discorso su tutti gli
aiuti e poi eventualmente vedere se serve o non serve il
bon de
chauffage
". Perché non facciamo il contrario? Cominciamo a
darlo e poi facciamo il ragionamento del quale parliamo da cinque
anni in quest'aula: sono cinque anni che parliamo del fatto che
bisogna fare un riordino degli aiuti. Non lo facciamo mai, ma in
compenso tagliamo, tagliamo, tagliamo; le sembra giusto, corretto,
equo? Sinceramente a me no e questo ragionamento l'ho portato in
maggioranza e ha scaturito un certo tipo di ragionamento
successivo. Ora, valutate voi se è il caso di tagliare ancora, o se
è il caso di lasciare almeno un barlume di speranza, o quattro
spiccioli, o pochi euro, come dice il collega Marquis, su questa
cosa.
Presidente -
La parola al collega Mossa.
Mossa (M5S) -
Da un'analisi dei disegni di legge n. 14 e
n. 15, legge di stabilità regionale per il triennio 2019/2021 e
bilancio di previsione finanziario della Regione autonoma Valle
d'Aosta per il triennio 2019/2021, emergono dei dati importanti,
dati che non possono passare inosservati, come gli investimenti sul
turismo: appena l'1 percento della spesa totale, gli investimenti
sullo sviluppo economico: solo il 3 percento, gli investimenti
sulle politiche del lavoro e la formazione professionale: solo il 2
percento e, se non erro - correggetemi se sbaglio -, la totale
mancanza di investimenti per quanto riguarda la mobilità
sostenibile. Adesso la domanda sorge spontanea: questo è il vostro
progetto per rilanciare l'economia valdostana? Solo l'1 percento
l'investimento sul turismo? Non so se vi ricordate come si chiama
la nostra Regione... si chiama Valle d'Aosta ed è una regione
turistica e, attraverso il circolo virtuoso, grazie alle nostre
belle montagne, ai nostri luoghi mozzafiato, alle piste da sci e ai
prodotti tipici, potrebbe vivere esclusivamente di solo turismo e
far vivere bene tutti i suoi abitanti, ma di certo non con un
investimento dell'1 percento. Vogliamo parlare dell'investimento
sulle politiche del lavoro? Altra linfa vitale per il nostro
tessuto economico. Nel vostro bel discorso di presentazione della
legge di bilancio affermate pure che il tasso di disoccupazione si
aggira intorno all'8 percento e che è quasi il triplo rispetto a
quello medio dei tre decenni precedenti, lo dite pure e poi
investite solo il 2 percento. Magari poi l'anno prossimo vi
stupirete quando questo dato lieviterà, ulteriormente e
inevitabilmente.
Nel vostro programma io non leggo l'intenzione di rilanciare la
nostra Regione, leggo solo un tentativo di sopravvivenza: "andiamo
avanti finché abbiamo risorse e poi, quando finiranno, si vedrà". È
la stessa cosa che avete fatto con il Casinò, non c'è mai stato un
vero piano industriale per il rilancio di quest'azienda, ma solo
una flebo attaccata per spostare liquidità dalle casse regionali.
Spero abbiate il buon senso di non fare riferimento a quel piano
industriale presentato la scorsa legislatura, creato al solo fine
di finanziare ulteriori 20 milioni di euro di soldi pubblici, piano
che non solo non mirava ad un rilancio reale della società, ma
neppure è stato rispettato. Ritenetevi voi i veri responsabili del
fallimento di quest'azienda. La colpa non è dell'ex Assessore
Aggravi, arrivato come noi l'altro ieri e al quale avete lasciato
il timone di una nave diretta a schiantarsi contro un iceberg:
siete voi quelli che c'erano prima negli anni passati, non noi;
siete voi che non avete mai realmente voluto investire su un vero
programma di rilancio di questa società e oggi ne paghiamo le
conseguenze. Potevate investire su ricerca e sviluppo negli anni
passati, linfa vitale di tutte le società che vogliono restare al
passo con i tempi e non essere sotterrate e lasciate indietro dalle
nuove tecnologie esistenti e future, ma questo non è stato fatto.
Se l'aveste fatto, probabilmente oggi non ci troveremmo nella
situazione drammatica di dover mandare a casa lavoratori per
ridurre i costi di gestione e restituire così 11 milioni di euro di
debiti.
A questo proposito vorrei farvi alzare le antenne su un altro
elemento. Sapete che non si è investito in ricerca e sviluppo
nemmeno per CVA?
Spero che ve ne siate resi conto. Perlomeno questo dicono i
bilanci degli ultimi dieci anni e oggi CVA vorrebbe essere
competitiva sul mercato? Sì, sul mercato avanti anni luce rispetto
a noi. È come se un produttore di macchine a vapore, nell'ipotesi
ne esistessero ancora, volesse essere competitivo sul mercato delle
Tesla. Magari qui le macchine a vapore le comprereste pure, non mi
stupirei, visto che questa Regione si vanta di produrre energia
elettrica da fonti rinnovabili e poi mantiene un treno che va a
gasolio, però poi organizzate i convegni sui cambiamenti climatici,
mah! Treni a gasolio, nessun investimento sulla mobilità
sostenibile, nessun piano significativo per ridurre le emissioni di
CO2, però poi convegni sul cambiamento climatico. Siete il
controsenso del controsenso, un paradosso vivente. Vorrei farvi
notare che investire per un ambiente più sano, meno inquinato
significa dover investire meno sulla sanità a beneficio dei nostri
cittadini e delle casse regionali, investire su un settore per
avere più benefici: questo significa rilanciare la nostra Regione.
Quando vi sintonizzerete su questi canali, troverete una porta
aperta anche da noi.
Per quanto riguarda la sanità, auspichiamo che questo 22
percento investito sulla spesa totale possa fare in modo che i
tempi di attesa per le visite mediche vengano ridotti drasticamente
e di non dover più assistere alla penosa scena dei nostri
corregionali costretti ad andare in Piemonte per potersi
curare.
Per quanto riguarda invece il documento economico-finanziario
2019/2021, vorrei fare un paio di considerazioni. La prima sezione,
tolta la parte relativa alle partecipate, è un mero copia/incolla
della relazione annuale 2017 della Banca d'Italia, pubblicata il 29
maggio 2018 e del rapporto sulla situazione economica e sociale
della Valle d'Aosta, pubblicata a giugno 2017 (ottimo lavoro),
curato ed elaborato dall'Osservatorio economico e sociale della
Valle d'Aosta. Il resto del documento, a parte le modifiche
sostanziali e non così allettanti di cui oggi discutiamo, è
anch'esso un
remake
del DEFR dell'anno scorso, insomma, di
farina del vostro sacco non è che ce ne sia un granché. Fate pure
un raffronto per verificare se quello che affermo è vero, sono
sempre pronto al confronto.
Prendiamo atto e vi ringraziamo per aver inserito nel documento
i punti presi dai nostri precedenti lavori, come, ad esempio, il
sistema di bigliettazione integrata, ma per il resto dei punti
programmatici restiamo molto perplessi.
Président -
A demandé la parole au collègue Manfrin.
Manfrin (LEGA VDA) -
Io ero convinto davvero di assistere
oggi a una seduta in cui, con toni sommessi, la nuova maggioranza,
chiedendo scusa ai valdostani per aver tradito le promesse e le
illusioni fatte in questi mesi di non governo, dicesse: "facciamo
delle scelte che graveranno sulle vostre spalle e vi chiediamo
scusa", invece no, veniamo qui e vedo persone che, con il sorriso
sulla faccia, ci dicono che cancelleranno con un colpo di spugna
due importantissimi capisaldi del bilancio che la Giunta uscente
aveva predisposto: lo sgravio per ben 74 mila valdostani
dell'IRPEF, per un totale di quasi 5 milioni di euro, quindi un
aiuto concreto a quelle famiglie che attraversano maggiormente un
momento di difficoltà, e la cancellazione, anche lì con un colpo di
spugna davvero clamoroso se vediamo quello che è stato fatto - come
ricordato dal collega Cognetta - in questi primi mesi del 2018, di
un aiuto, quello del
bon de chauffage
, che deve essere
necessariamente rivisto, alla luce anche dei mille rivoli in cui
fino ad oggi il bilancio regionale è intervenuto per cercare di
combattere la povertà. Prima di essere intervenuti, prima di aver
fatto una verifica dei mille rivoli in cui la spesa pubblica viene
dissipata, si toglie e si dice: "faremo una valutazione
ex
post
". Ma come si fa a dire una cosa del genere? Come fate a
mettere le mani nelle tasche di 74 mila valdostani e a togliere 5
milioni di euro? Come fate a cancellare 9 milioni di euro di
bon
de chauffage
e poi a dire che volete aiutare la Valle d'Aosta?
Ma vi sentite quando dite cose del genere?
A me poi spiace continuamente fare delle citazioni, ma guardo i
giornali e sento, soprattutto oggi, il collega Marquis che nella
sua relazione dice - per fortuna che è scritta -: "
si
introducono a favore delle imprese sgravi IRAP per 4,8 milioni di
euro
". Ma, scusate, se quegli sgravi in questo bilancio non ci
sono, cosa introducete? Questo è un elenco di
desiderata
che
non ha alcuna concretezza. Ma che cosa introducete? Introducete le
mani nelle tasche dei valdostani e vi riprendete 5 milioni di euro
che avevamo loro rimesso in tasca: questo introducete,
nient'altro!
Ancora viene presentato il contenzioso con lo Stato come un
successo, perché si ha la certezza dei conti che fino a questo
momento presentavano incertezza ovviamente, e nella sua relazione,
collega Marquis - anch'io mi concentro su di lei, perché è lei che
ha fatto la presentazione, poi il collega Testolin ha aggiunto
veramente molto poco - si dice che questa battaglia allo Stato è
stata
"combattuta da diverse persone e Giunte... e condivisa nei
fini e negli argomenti
". Cari Signori, però c'è una bella
differenza, perché voi avete compiuto delle battaglie contro i
mulini a vento senza portare a casa nulla. Ci ricordiamo tutti
dentro quest'aula quello che è successo non più di qualche mese fa,
quando, con quello straordinario accordo che avete fatto con il
Partito Democratico, andavate con il cappello in mano a piatire un
accordo con lo Stato e non avete cavato un ragno dal buco. Poi
arriva il nuovo Governo, arriva una Giunta a trazione Lega, arriva
il Governo Lega-Cinque Stelle e l'accordo si trova in pochi mesi,
in poche settimane: questa è la differenza di chi porta i risultati
e di chi parla! Questo è verificabile nei fatti, basta andare a
prendere tutto quello che è avvenuto. Dal momento in cui lo Stato
ci ha chiesto il pagamento di svariati milioni di euro da cui avete
saccheggiato anche il
bon de chauffage
, a cui - è stato
ricordato - poi avete dovuto mettere mano in fretta e furia mezzo
milione di euro, che era insufficiente per le necessità di quel
bon de chauffage
e quindi lì, esprimendo la volontà politica
di non eliminarlo, cosa che state facendo oggi... e invece quello
che è stato fatto: la concretezza della Giunta Spelgatti.
Collega Marquis, lei poi ha fatto un richiamo alla stabilità
delle istituzioni e questo richiamo mi ha particolarmente colpito,
perché arriva da una persona che fa parte di un movimento che ha
destabilizzato più di una Giunta, non ultima quella che qualche
settimana fa è stata oggetto di un ribaltone, quindi chiedere
stabilità politica, quando si è i primi ad averla destabilizzata mi
sembra assolutamente un controsenso. Ha fatto un richiamo a non
crogiolarsi su logiche e approcci che attengono al passato. E
questo
collage
che avete fatto, questo "Frankenstein" che
avete messo in piedi in nome esclusivamente di non so bene quale
interesse esclusivo della Valle d'Aosta e dei valdostani? Queste
sono le logiche nuove, quelle che non appartengono al passato? Se è
così, sono veramente molto deluso, soprattutto perché si mettono
nero su bianco certe frasi, che mi sembrano veramente di una
gravità incredibile.
Giustamente il collega Cognetta ha posto l'accento su alcuni
dietrofront che alcuni movimenti hanno fatto su argomenti storici,
e anche su questo sarà divertente misurare la coerenza di ALPE nel
prosieguo di questa consiliatura, anche e soprattutto sul futuro di
CVA. Sarà veramente divertente misurare la coerenza di alcuni
movimenti con quello che hanno detto quando erano all'opposizione e
quello che faranno poi quando sarà maggioranza e potranno prendere
le decisioni.
Sarà importante questa seduta per l'esame del bilancio, perché
qui oggi potremo finalmente mettere nero su bianco e indicare a
tutta la comunità valdostana chi saranno i responsabili di
un'azione del genere e vi vorrò vedere: vorrò vedervi tutti nel
momento in cui deciderete, schiacciando quel pulsante, di dire stop
al
bon de chauffage
e di dire: "vi riprendiamo dalle tasche
5 milioni di euro". Vi guarderemo tutti qui e vi guarderanno i
valdostani e vedremo se avrete il coraggio di farlo. Sono davvero
molto curioso.
Il collega Marquis ha detto che il germe positivo del
cambiamento deve nascere e crescere all'interno delle comunità, ci
auguriamo che questi germi che avete distribuito non abbiano invece
poi una fine diversa.
Presidente -
La parola alla Consigliera Minelli.
Minelli (IC) -
È la prima volta che affronto la
problematica della manovra di bilancio regionale e non posso
nascondere il disagio e la difficoltà che ho incontrato
nell'accostarmi ai documenti che ci sono stati trasmessi sia perché
si tratta di una montagna di cifre e di dati con dei meccanismi che
non mi sono proprio del tutto sconosciuti in virtù della mia
esperienza pregressa di Consigliere comunale, ma che risale ormai a
qualche anno fa e che facevo - lo dico con onestà - e faccio fatica
a comprendere, poi anche per l'oggettiva mancanza di tempo che
abbiamo avuto per studiare questa documentazione e anche un po' per
la confusione con cui si arriva a questa discussione in aula.
Abbiamo dovuto lavorare su un progetto di DEFR e di bilancio,
espressione di una maggioranza, che poi è stato modificato anche in
parti significative da un'altra maggioranza. Solo ieri io ho avuto
a disposizione la nuova documentazione, quindi i tempi di studio e
di analisi sono stati praticamente inesistenti e anche per la
predisposizione di emendamenti e ordini del giorno le cose sono
state fatte in fretta.
Credo che la discussione di oggi risentirà di questa confusione
e alla fine i documenti che verranno approvati, secondo me, avranno
un carattere di incertezza e di provvisorietà, tanto che si
ipotizza già una variazione di bilancio tra un paio di mesi. Questa
situazione di incertezza non penso che crei del disagio soltanto ai
Consiglieri, ma immagino che determini anche delle situazioni
difficili per la macchina regionale. Io non so come si faccia a
gestire bene un bilancio quando è già preannunciata una revisione e
anche come si faccia a dare continuità a un'azione amministrativa
quando nel giro di pochi mesi cambiano gli Assessorati e gli uffici
vengono spostati da un comparto all'altro. Non ho capito bene anche
con quale logica sono stati fatti i nuovi accorpamenti, cosa
succederà per quello che riguarda le scelte dirigenziali.
Nonostante questo disagio che è più che altro personale, provo a
fare alcune considerazioni di carattere generale a partire dal
documento programmatico per eccellenza: il DEFR per il triennio
2019/2021. Come noto a tutti noi, è un documento che avrebbe dovuto
essere approvato a giugno e che con l'indicazione delle priorità
negli interventi avrebbe poi dovuto ispirare e condizionare tutta
l'impostazione del bilancio di previsione. Così non è stato e, se
non erro, questo è il terzo anno consecutivo che la normativa che
prevede che l'approvazione del DEFR avvenga durante l'estate non
viene rispettata. Qualche anno fa il DEFR non c'era e ora che si è
obbligati a farlo è quasi come se non ci fosse visto che si arriva
a dicembre. Ci sono ovviamente delle giustificazioni, delle
spiegazioni che ci sono state quest'anno, come anche lo scorso
anno, sono delle incertezze sulle previsioni delle entrate: mi
riferisco al noto contenzioso con lo Stato. Secondo me, però nulla
impediva quest'anno, come anche l'anno scorso, di fare delle
previsioni e di impostare almeno una programmazione. Il problema
vero è che in generale un po' tutti non abbiamo ancora assunto una
cultura della programmazione e tralasciamo oppure affrontiamo in
maniera più superficiale degli atti programmatori per concentrarci
sulla gestione dell'immediato e del contingente, che a me non
sembra un buon modo di lavorare, anche perché, per formazione e per
mestiere, non sono stata abituata a lavorare in questo modo. I due
documenti di DEFR che abbiamo quindi esaminato - prima quello della
Giunta Spelgatti e poi quello della Giunta Fosson - hanno delle
differenze, però anche una cosa in comune: l'assenza di una visione
proiettata verso il futuro, di un disegno di cambiamento profondo
della società valdostana. Sembra che non ci sia in un certo qual
modo un sogno per una Valle d'Aosta diversa e migliore. Se da
qualche parte del documento si affermasse, per esempio, che
vogliamo operare veramente per una Regione
carbon free
, per
una Regione
leader
nel campo del riciclo dei rifiuti, con
una migliore qualità dell'aria, che crea, per esempio, il prossimo
anno 500 posti di lavoro in più; se ci fosse scritto da qualche
parte che vogliamo dimezzare il tasso di abbandono scolastico, che
è estremamente elevato; dimezzare le liste d'attesa della sanità,
forse allora indicheremmo nel DEFR degli obiettivi più alti e anche
una tempistica, però nel documento tutto questo non c'è: c'è la
registrazione dell'esistente con qualche piccolo ritocco.
È vero che questa mattina il collega Marquis nella sua relazione
ha posto l'accento sulla necessità di andare nell'ottica di una
programmazione per il futuro che è un aspetto che io condivido, ma
rilevo che in questo documento la prospettiva indicata non c'è. Il
DEFR è sostanzialmente un atto burocratico e i grandi temi che
dovrebbero sottintendere all'azione politica amministrativa sono
enunciati freddamente, con poca concretezza e con una scarsa
attenzione per l'avvenire. Poi, certo, su alcuni temi le differenze
emergono, ma sono circoscritte: c'è un approccio diverso
sull'addizionale IRPEF, sul futuro dell'ospedale, sul futuro della
CVA, su alcune politiche di settore, però mi sembra che l'80
percento di questo documento sia una visione caratterizzata
dall'assenza di strategia sul lungo periodo.
Ci sono alcuni punti specifici che meritano delle considerazioni
e un'attenzione più puntuale. Per quanto riguarda il tema delle
politiche del lavoro, che per noi è centrale, fondamentale, ho
notato che c'è una differenza tra la prima versione del DEFR, a mio
avviso molto carente, con la seconda della Giunta Fosson. Il
discorso si è irrobustito, è diventato più consistente ed è
comparsa anche quella prospettiva di rinascita dell'Agenzia
regionale per il lavoro su cui io ho già espresso apprezzamento nel
mio intervento in occasione della formazione della Giunta Fosson.
Però anche la nuova formulazione dedica a questo argomento delle
affermazioni che io ritengo generiche, soprattutto manca
l'indicazione di un pacchetto di misure più concrete per creare
lavoro e occupazione. Non c'è un impegno forte e non vede
individuati degli strumenti appropriati. A questo proposito noi
depositeremo un emendamento per riformulare l'intero capitolo.
Manca poi anche un capitolo apposito e organico sul contrasto
alla povertà. I dati ci dicono che questo è un problema grave anche
in Valle d'Aosta - lo sappiamo -, però nei documenti che ci sono
stati presentati, tanto l'uno quanto l'altro, non si evidenzia una
volontà di "aggredire" questa questione, di cercare di portarla a
soluzione. Sappiamo che nel corso del 2019 - non abbiamo certo
informazioni sui tempi, in quale misura e con quali modalità -
dovrebbero arrivare i soldi del reddito di cittadinanza, che
andranno anche, immagino, a una fascia cospicua di popolazione
valdostana. I dati che conosco dicono circa 60 milioni di euro, non
so se è una cifra esatta, ma è sicuramente una cifra consistente.
Di fronte a questa prospettiva, io credo che siamo tutti un po'
impreparati; di fronte a questa situazione, non sappiamo bene come
muoverci, come coordinare il reddito di cittadinanza con il REI
(Reddito di Inclusione Sociale) previsto dalla legge regionale,
quale ruolo ci sarà per i centri per l'impiego. Non è un argomento
sicuramente di facile soluzione, però io credo che queste soluzioni
dovremo cercarle.
Per quanto riguarda la sanità, sappiamo tutti che la situazione
è pesante, i servizi sono carenti, le liste d'attesa sono spesso
lunghe: io stessa ho presentato domanda per un esame questa
settimana, sono prenotata per il 29 marzo. C'è una carenza sempre
più acuta di medici e anche su questo punto non ho visto delle
proposte concrete e rassicuranti. È vero, c'è la proposta di legge
sulla questione dell'esame di francese per i medici, ma non c'è
tanto di più.
Sulla scuola si dice poco su questioni che io ritengo molto
rilevanti come l'abbandono scolastico, che ci pone ai vertici della
classifica nazionale, e questo è un problema, secondo me, di cui
non potremo continuare a non tenere conto. Poi non ho trovato nulla
sulla delicata questione degli adattamenti scolastici, che sono
stati un po' messi da parte, ma nel DEFR non se ne parla. Non
emerge neppure una volontà realmente riformatrice rispetto
all'Università della Valle d'Aosta, che richiede una ridefinizione
del suo Statuto, della sua
governance
e del suo ruolo.
Per quanto riguarda l'edilizia scolastica, sono stati previsti
degli interventi urgenti, ma in particolare per la scuola
secondaria di secondo grado non ci sono in questo DEFR della nuova
maggioranza delle indicazioni chiare. Io credo che occorra pensare
a delle indicazioni per potenziare il polo scolastico di Verrès,
anche con la realizzazione di strutture di accoglienza di studenti
e studentesse provenienti dalla Valle laterale. Nella strategia
interna della Bassa Valle si parla di questo, ma nel DEFR non ci
sono elementi su questo argomento. Anche ad Aosta bisogna fare una
scelta chiara che, a nostro avviso, deve evitare la riproposizione
della nuova scuola in Regione Tzamberlet e puntare al contrario a
un pieno riutilizzo delle strutture scolastiche al centro della
città.
In campo ambientale le affermazioni su due aspetti che io
ritengo importanti sono appena accennate: la progressiva riduzione
dell'uso di combustibili fossili in Valle d'Aosta e l'ambizione di
fare della nostra regione una regione
carbon free
, come era
stato anche evocato in Consiglio, perché era stata presentata una
mozione poi non discussa, non trovano spazio nei documenti di
programmazione. Per quanto riguarda la gestione dei rifiuti, io ho
letto una riga: "
proseguire nell'attuazione del piano regionale
di gestione dei rifiuti
", però non ci sono delle indicazioni
concrete e non c'è una tempistica. Credo quindi che ci sia molto da
fare e molto si possa fare.
Anche la tempistica è un'altra delle caratteristiche che mancano
in questo documento di programmazione sul capitolo relativo ai
trasporti e alla ferrovia. Ci sono degli studi, ci sono dei piani,
dei programmi che sono in dirittura d'arrivo, però bisogna darsi
dei tempi e degli obiettivi. Non si può aspettare ancora per
approvare il piano strategico per la ferrovia, su cui si è già
accumulato un ritardo di un anno e mezzo rispetto alle disposizioni
di legge. Tre anni fa, come adesso, si raccoglievano le firme, sono
ormai due anni che la legge è approvata e siamo a pagina 11, come
si diceva nella "Settimana Enigmistica". Non si può lasciare
nemmeno a tempo indeterminato l'avvio della progettazione
dell'elettrificazione sull'Ivrea/Aosta. Positiva è invece la mia
valutazione sull'inserimento del punto relativo alla partecipazione
al tavolo tecnico istituito dalla Regione Piemonte sul progetto
della porta del Canavese. È un tema su cui credo che dovremo
impegnarci.
Ci sono poi tre grandi temi che non sono stati adeguatamente
affrontati nei documenti che abbiamo esaminato: il Casinò,
l'ospedale e la CVA. Sul Casinò non c'è scritto nulla. È vero che
siamo in una situazione molto delicata con la procedura di
concordato, però io penso che un suggerimento di percorso la
Regione lo deve dare, deve indicare almeno qualche linea. Sulla
questione dell'ospedale bisogna aprire un discorso: siamo arrivati
a un punto in cui la strategia che era stata scelta, quella del
grande ampliamento dell'ospedale nella sede attuale, a nostro
avviso, va ridiscussa completamente, ma la formulazione che emerge
nel nuovo testo del DEFR non mi sembra in questo senso molto
coraggiosa: si parla di revisione del progetto, però non c'è
un'espressione di ricerca di possibili alternative rispetto
all'attuale ampliamento di viale Ginevra. In questo senso quindi la
formulazione del testo precedente, a nostro avviso, era
migliore.
Anche sulla CVA occorre fare chiarezza. Nel decreto legge n. 14
l'articolo 21 affronta la questione, ma fra il testo della Giunta
precedente e quello attuale, a nostro avviso, c'è un pesante passo
indietro: si passa da un periodo di sei mesi, che erano stati
dedicati, pensati per un'analisi da parte di un gruppo di lavoro di
dirigenti e di esperti, a un lavoro molto più breve (tre mesi), una
commissione speciale che in questo tempo dovrebbe sviscerare la
questione, fare una scelta ed emettere in qualche modo una
sentenza, ma senza spendere un euro, senza oneri per
l'Amministrazione in consulenze che potrebbero esserci utili e che
dovrebbero essere qualificate. A me sembra anche carente lo sforzo
per mettere in luce gli obiettivi che abbiamo davanti. Bisogna
anzitutto mettere a fuoco le due opzioni che ci sono state
prospettate anche in commissione e poi, sulla base dell'opzione
scelta, si devono individuare degli strumenti operativi. Quello che
dobbiamo capire è se vogliamo una CVA che alimenti le casse
regionali, o se vogliamo una CVA che guidi e conduca la transizione
energetica in Valle d'Aosta dal fossile verso le energie
rinnovabili e non inquinanti. Questa è una scelta dirimente,
perché, se non facciamo questa scelta, non assolviamo a un compito
fondamentale che abbiamo. La nostra posizione è già stata espressa
in commissione, ne ho parlato, e nei prossimi mesi noi ci
impegneremo affinché si individui la missione per CVA e gli
strumenti legislativi e organizzativi per realizzarla, anche perché
- e qui entro un attimo nella questione delle entrate - non siamo,
secondo noi, così messi male rispetto ad altre situazioni. È vero
che tra il 2012 e il 2018 abbiamo avuto una sensibile riduzione
delle entrate utilizzabili, però questa era anche una riduzione che
veniva dopo una fase molto lunga in cui noi siamo stati, rispetto
ad altri - io l'ho già detto e lo ripeto -, in una situazione
privilegiata. Nei prossimi anni, a leggere le cifre che ci sono sui
documenti, ci sarà un lieve incremento delle entrate già nei
prossimi tre anni. I risvolti del recente accordo Stato-Regione -
l'ho già detto in quest'aula - sono da me valutati in maniera
positiva e non bisognerebbe cancellare questo aspetto dal DEFR. C'è
una maggiore certezza sulle entrate del 2019 e per gli anni
successivi, almeno per quello che riguarda i trasferimenti certi
quindi siamo in una situazione di maggiore sicurezza.
Poi c'è la manovrabilità fiscale, sulla quale però io credo che
non si possa fare della demagogia. Non è che possiamo togliere
delle tasse o delle imposte in maniera indiscriminata. A nostro
avviso, a questo proposito si può ridurre in alcuni campi il carico
fiscale, ma in altri lo si può aumentare: per esempio, sulla
questione delle addizionali IRPEF noi pensiamo che si debba operare
nelle due direzioni: sia in riduzione, sia in aumento, a seconda
delle fasce di reddito, come del resto fanno quasi tutte le Regioni
italiane. Si può andare incontro alle esigenze delle fasce di
popolazione più a basso reddito e incrementare quelle di chi ha
redditi elevati e questo senza ridurre il gettito regionale in modo
complessivo.
Per quanto riguarda il contenimento della spesa, poi, a nostro
avviso, occorrerebbe che facessimo anche qui un po' di
spending
review
, di risparmi su una macchina amministrativa che va
razionalizzata.
Io mi fermo e concludo dicendo due cose: una che dal
ragionamento che ho cercato di fare emerge che delle risorse le
abbiamo, abbiamo dei poteri, abbiamo la possibilità di fare bene,
ma quello che ci manca sono forse le idee di fondo e la passione
per cambiare e per migliorare. La seconda cosa è che noi abbiamo
presentato - li dobbiamo depositare adesso - una serie di
emendamenti sia sulla parte programmatica, sia sul disegno di legge
n. 14 e su questi aspettiamo quindi risposte e, di conseguenza, poi
faremo la dichiarazione di voto.
Presidente -
Per una questione di alternanza, chiedo
anche se ci sono dei colleghi che intendono prendere la parola. La
parola alla collega Morelli.
Morelli (ALPE) -
Chers collègues, j'essaierai de faire
une intervention ponctuelle, de ne pas faire trop de rhétorique, de
dire l'essentiel et également de faire un peu de politique.
Comincio il mio intervento constatando che il contesto in cui
sono stati concepiti e costruiti il documento economico-finanziario
e il progetto di bilancio è un contesto anomalo. Una maggioranza
che tale non era più predispone il DEFR e il bilancio in un clima
ormai di delegittimazione e una maggioranza neocostituita si assume
la responsabilità di portarne a termine l'iter, senza poter
intervenire più di tanto, perché c'è una variabile non
indifferente: la limitatezza dei tempi, che, se non rispettati,
come spesso ci ha ricordato lo stimato collega Gerandin, potrebbero
portare la nostra Regione in esercizio provvisorio. Situazione
credo da evitare per ovvie ragioni di gestione amministrativa, ma
anche forse e soprattutto per evitare di far perdere credibilità a
un'autonomia, la nostra, spesso messa in discussione nella sua
ragion d'essere, in particolare da fuori Valle, da coloro che
soffiano sul fuoco del centralismo statale: questa potrebbe
sembrare una premessa scontata, perché è evidente a tutti, ma non è
così. Non è inutile e dovrebbe anzi indurre tutti noi 35 a
calibrare interventi e toni sulla base di quella che oserei
definire l'onestà intellettuale e devo riconoscere che sia da parte
del Consigliere e relatore Marquis che da parte del relatore
Aggravi è stato fatto uso di onestà intellettuale.
Il Consiglio regionale sta affrontando un'emergenza, che è il
frutto di una situazione politica precedente intercorsa tra la data
delle elezioni e l'insediamento recente di una nuova maggioranza.
Credo che un minimo di riflessione approfondita da parte degli
attori principali sul fallimento della precedente maggioranza
andrebbe fatta, il fatto è che ora ci troviamo di fronte a
un'emergenza da affrontare. Lo riconosciamo, credo che possiamo
riconoscere tutti onestamente che questo bilancio non è
l'aspirazione massima, ideale di nessun gruppo di questa
maggioranza, perché, potendovi lavorare con i metodi e i tempi
giusti, si sarebbero potute fare scelte più innovative, ci si è
dovuti limitare a poche modifiche o integrazioni direi però
significative. Questo bilancio è l'espressione della situazione
esistente, di una transizione politica, pertanto affrontiamolo con
il senso della misura, lo dico a me stessa in primo luogo, e con
quella giusta distanza che credo dovrebbe essere la caratteristica
di ogni buon politico. Evitiamo le espressioni forti, evitiamo le
accuse su chi "affama" i valdostani, cerchiamo di essere pragmatici
e di affrontare le questioni nel merito, mi sembra l'atteggiamento
più corretto. Forse i giornalisti saranno un po' risentiti della
mancanza di colore degli interventi, potrebbero non avere più
motivo di fare i titoloni coloriti, forse la nostra vanità
personale potrebbe un pochino risentirne, ma forse il dibattito
politico potrebbe trarne giovamento e comunque questo bilancio
andrà in porto e con l'anno nuovo si potrà cominciare a fare un
minimo di programmazione e a confrontarsi con i tempi e i modi che
finora direi sono mancati, perché la nostra Regione ne ha un
assoluto bisogno. La crisi economico-finanziaria che ha colpito
tutto l'Occidente da noi è stata ulteriormente aggravata dalla
riduzione importante e concomitante del bilancio regionale. È già
stato fatto un passaggio e un'analisi importante da parte del
collega Marquis, non vi ritornerò, ma sicuramente la penalizzazione
per la nostra Regione è stata ancora più importante e bisogna dire
che non si è ancora riusciti ad adattarsi al cambiamento del
contesto economico, che necessita di un approccio diverso, un
approccio a cui dobbiamo tendere tutti forzatamente, ma che il
bilancio Aggravi, che costituisce in fondo la traccia, il
canovaccio su cui stiamo ragionando, non lasciava intravedere, pur
essendo improntato, come lo stesso relatore diceva, ai principi di
sana e prudente gestione della cosa pubblica, che è sicuramente un
concetto apprezzabile.
È mancato sicuramente un percorso di avvicinamento, di
costruzione del bilancio, ma ancor prima del documento economico e
finanziario, un percorso che potesse giovarsi dell'apporto di tutti
quei soggetti (parti sociali, associazioni di categoria, Enti
locali) che rappresentano i cittadini valdostani, rappresentano le
loro difficoltà, i loro problemi, le loro istanze e anche le loro
aspirazioni, non si è ritenuto di volerli coinvolgere. In II
Commissione in questi giorni passati abbiamo raccolto lo sfogo dei
sindacati, delle associazioni di categoria per essere stati
sostanzialmente ignorati nella fase di costruzione di un bilancio
che è stato redatto nel chiuso degli uffici. Capite bene che le
audizioni degli ultimi giorni, compresse nei tempi, non hanno
potuto sopperire a un lavoro di concertazione che dovrebbe essere
costante e continuo per essere veramente rappresentativo della
realtà e utile al fine di compiere le scelte più ponderate e più
corrette. In II Commissione abbiamo dovuto fare da cuscinetto e
assorbire le rimostranze di chi si è sentito quasi preso in giro
per essere stato chiamato a fare delle osservazioni su un documento
corposo che aveva ricevuto soltanto pochi giorni prima; d'altra
parte, far saltare anche la fase delle audizioni sarebbe stata una
mancanza di considerazione e di rispetto.
Uno degli impegni che questa maggioranza deve prendersi quindi è
sicuramente quello di stabilire un
modus operandi
efficace
che permetta uno scambio continuo di dati e di informazioni tra le
parti sociali e i decisori politici, non delle chiamate episodiche
e accidentali, ma un tavolo di confronto permanente. In questo
senso, in quanto Commissari della II Commissione di maggioranza,
presentiamo un emendamento per l'istituzione di un tavolo
permanente. Per costruire un percorso di condivisione costante, è
necessaria la stabilità politica - ce lo hanno ricordato in
commissione tutti gli attori -, una stabilità politica a tutti i
livelli (nazionale e regionale) e su questo punto le leggi
regionali possono dare una mano, ma non bastano. Credo che dobbiamo
anche un po' guardarci negli occhi e dirci che deve esserci
innanzitutto la volontà dei singoli di trovare soluzioni condivise,
la volontà di ogni singolo Consigliere o Assessore. Deve esserci
anche la capacità di chi siede al posto di Presidente della Regione
di comporre, di coordinare, di ascoltare e di essere l'interprete
di tutti e non solo della propria parte politica. Questo è
l'auspicio e l'augurio che faccio al neo Presidente Fosson. Per
dare stabilità, ci vogliono politici che guardino tutti nella
stessa direzione, che condividano gli stessi obiettivi, pur nel
rispetto delle legittime differenze, che non rispondano
marcatamente a interessi di parte o a sollecitazioni che magari
provengono anche dall'esterno della nostra regione.
À ce propos je voudrais mettre l'accent sur le travail de
rapprochement, de confrontation, de dépassement de certains
contrastes et de certaines méfiances qui a animé les rencontres que
les groupes autonomistes qui composent cette majorité ont eues dans
ces dernières semaines. Les mouvements autonomistes ont dû faire en
ces deux mois tous les passages qu'il aurait été impossible de
faire au début de la législature, même si on avait eu la volonté de
laisser simplement derrière soi le passé. On n'aurait pas pu les
faire, il était inévitable que des passages politiques soient
faits, que des choses soient dites, que des messages soient lancés,
que des engagements soient pris, que des explications soient
données, que des erreurs soient reconnues de la part de tous, parce
que nous sommes conscients de l'importance de l'enjeu
administratif. Quelques-uns ont affirmé que nous avons placidement
trouvé la solution pour une réunion digne des vieilles méthodes,
qu'une partie de nous a même critiqué. C'est vrai, mais cela n'a
pas été fait placidement, cela a été le fruit d'un raisonnement et
de la nécessité de trouver des solutions aux problèmes. Nous sommes
parfaitement conscients que cela est difficile à comprendre de la
part de ceux qui ne vivent pas à l'intérieur de l'arène
politique.
Non sempre in politica ci si può permettere di curarsi di cosa
viene detto, qualche volta bisogna anche agire sapendo che magari
nell'immediato non si sarà capiti, ma che poi il prosieguo darà
molte spiegazioni. Ciò che è importante è che da parte di questa
maggioranza autonomista vi sia ora la capacità e la volontà di
lavorare insieme con obiettivi condivisi e un primo passo
significativo credo sia stato fatto con il lavoro di modifica di
emendamento sulla legge di bilancio e sul DEFR. Abbiamo condiviso
dei punti significativi, visti i tempi limitati, identificandoli
prioritariamente nello sviluppo e nel sostegno del mondo
imprenditoriale attraverso degli sgravi. Permettetemi la battuta
che mi è venuta in mente questa mattina: passiamo dagli Aggravi
agli sgravi: sgravi IRAP per 4,8 milioni, quegli stessi euro che
venivano previsti precedentemente per compensare la riduzione
dell'addizionale IRPEF, non perché abbiamo perso il senso del
denaro, vorrei rassicurare alcuni colleghi - credo che abbiamo
tutti coscienza del valore del denaro e di quanto anche somme
minime possano in certe situazioni essere considerate
indispensabili -, o perché non riteniamo importante il sostegno
immediato ai cittadini e alle famiglie. Voglio ricordare
en
passant
- e credo che questo possa essere riconosciuto da tutti
- che la nostra Regione ha tradizionalmente un sistema di
welfare
attento e tendente all'equità. Sicuramente
migliorabile, come tutto è sempre migliorabile, ma credo che
storicamente ci sia sempre stata un'attenzione da parte della
Regione nei confronti della società, dei cittadini.
La nostra scelta è data dal fatto che reputiamo prioritario in
questo momento storico utilizzare le leve fiscali per creare
lavoro, perché è il lavoro che dà le risposte, è il lavoro che
rende le persone libere, è il lavoro che dà dignità e questo è
sicuramente un obiettivo prioritario. È vero, rispondo al collega
Aggravi, che le agevolazioni sull'IRAP in parte erano già previste,
ma in misura nettamente inferiore. Per quanto riguarda quanto ha
appena detto la collega Minelli sulla possibilità di modulare in
aumento o in diminuzione a seconda dell'obiettivo che si vuole
raggiungere, la collega faceva riferimento all'IRPEF, questo è
possibile anche con l'IRAP, basta qualche volta copiare cosa fanno
di buono altre realtà. Noi sovente guardiamo a est verso le
Province autonome, la Provincia autonoma di Trento già da anni ha
modulato le agevolazioni IRAP in funzione di obiettivi politici ben
definiti, cito ad esempio la riduzione a zero dell'aliquota
ordinaria per i soggetti che incrementano l'occupazione stabile
oltre il 5 percento e di almeno un'unità, così come invece hanno
aumentato non poco l'IRAP su soggetti con apparecchi da gioco,
sulle assicurazioni, sulle banche. È un esempio credo da cui
possiamo trarre ispirazione.
Sur d'autres aspects, par contre, nous sommes d'accord sur les
positions qui ont été exprimées par le collègue Aggravi: je me
réfère au passage sur les Collectivités locales, sur la nécessité
d'aborder, au vu de l'expérience de ces années, avec un esprit de
collaboration active, les lois qui se réfèrent aux communautés
locales, notamment la loi n° 48 et la loi n° 6; de même pour les
lois électorales qu'il est prévu d'aborder déjà dans le mois de
janvier. Dans ce sens je crois que nous aurons la possibilité de
nous confronter et de trouver des synthèses.
Vorrei poi fare alcune precisazioni in merito ad alcuni temi che
sono considerati sensibili: mi riferisco a CVA e all'ospedale. Su
CVA abbiamo scritto un emendamento, che mi pare molto chiaro, in
cui parliamo dell'istituzione di una commissione consiliare che può
avvalersi del supporto delle strutture regionali competenti, di
Finaosta S.p.A. e di esperti esterni e indipendenti da quest'ultima
incaricati. Ci diamo come termine il 31 marzo, un lasso di tempo
che per qualcuno può essere breve, ma che per qualcun altro è
invece un lasso di tempo già troppo lungo: mi riferisco a quanto ci
è stato detto nell'interessante audizione che abbiamo avuto in
commissione. Io credo che in tre mesi una commissione speciale che
si concentra su un argomento può fare un eccellente lavoro. Auspico
che sia un lavoro che veda coinvolte tutte le forze presenti in
questo Consiglio regionale, con un unico obiettivo: quello di fare
la scelta migliore per la CVA, un'impresa a partecipazione pubblica
che deve poter operare al meglio delle sue possibilità. Se dovremo
tornare indietro sulla legge n. 20, legge che noi di ALPE abbiamo
sostenuto per motivi di trasparenza che voglio assolutamente
ribadire, di cui continuiamo a condividere la necessità, si farà
anche questo passo, perché noi crediamo che ci voglia comunque un
atteggiamento che scenda nel merito delle questioni, che non si
limiti a una valutazione ideologica. Voglio ricordare che quella
legge è stata votata in un momento storico particolare in cui c'era
la necessità di fare un po' di chiarezza.
Altro tema su cui speriamo di poterci confrontare nel più breve
tempo possibile è quello dell'ospedale. Ricordo che nel 2006 noi
siamo stati impegnati a raccogliere le firme per un referendum che
si è tenuto nel 2007 e la nostra visione era quella di costruire un
ospedale nuovo fuori dalla città, perché ci sembrava potesse essere
la soluzione migliore. Quel referendum ha dato un responso molto
chiaro: i valdostani si sono pronunciati per mantenere l'ospedale
all'interno della città. Ne abbiamo preso atto con rammarico,
perché continuiamo a pensare che la soluzione migliore all'epoca
fosse quella di un ospedale al di fuori della città, c'erano le
risorse finanziarie per poterlo fare e avrebbe dato la risposta
migliore alla nostra comunità. Siamo però abituati a prendere atto
delle decisioni, soprattutto di quelle sancite da un referendum,
non lo facciamo solo quando questo ci conviene, lo facciamo sempre.
Riteniamo quindi che la risposta in quel senso sia stata data
all'epoca e oltretutto io credo che non possiamo trascurare che in
questi anni siano stati fatti grandi investimenti, intervenendo
sull'ospedale, intorno all'ospedale, investimenti che ammontano, se
non erro, a una sessantina di milioni (che non sono pochi), di cui
crediamo si debba tenere conto in un dibattito politico.
Mi riservo poi di tornare eventualmente su altre questioni
puntuali in un prossimo intervento e per il momento vi ringrazio
per l'attenzione.
Président -
La parole au collègue Ferrero.
Ferrero (MOUV') -
I miei colleghi del MOUV' e della Lega
hanno già ampiamente puntualizzato qual è la posizione dei relativi
movimenti riguardo alle modifiche che sono state fatte a quel
progetto di bilancio redatto dalla precedente maggioranza.
Non andrò nel tecnico, ma mi limiterò a fare due o tre
osservazioni molto spicciole. Il bilancio è, tutto sommato, una
questione che dalla popolazione viene vista in maniera un
pochettino distaccata, una specie di elenco di numeri che non si
capisce bene poi alla fine che esito abbia rispetto alla vita di
ogni giorno. Il bilancio purtroppo è il documento fondamentale, il
documento con il quale vengono distribuiti i soldi e dal bilancio
si vede se si vogliono distribuire i soldi a destra o a
sinistra.
Si parla di misure populistiche, di cose del genere riguardo al
ripristino del
bon de chauffage
, che era stato inserito
dalla Giunta Spelgatti nel bilancio; si parla di poche decine di
euro per quanto riguarda quelle che potevano essere le riduzioni
dell'IRPEF a favore dei cittadini. Io vorrei ricordare due cose:
innanzitutto che esiste una situazione al di fuori di questo
Palazzo che continua a essere ignorata, perché ciò che è poco o è
qualcosa per qualcuno rappresenta molto per qualcun altro. Guardate
che con il precedente
bon de chauffage
- io me lo ricordo
benissimo - c'era gente che aspettava i 500-600 euro, quelli che
erano, da unire con qualche risparmio che era stato messo da parte
per andare dal dentista a fare un lavoro che stava portando avanti
da anni. Certo, qualcuno potrà sorridere di voi, sicuramente voi
non avete di questi problemi, però io lascerei perdere l'ironia sui
pochi euro, perché non siamo tutti così fortunati da aprire un
cassetto e di trovarci magari delle migliaia di euro, c'è anche
qualcuno che deve lavorare e deve fare dei salti mortali per
arrivare a fine mese. Qualcuno che magari, per come sono impostati
gli ISEE o quei metodi di valutazione, viene considerato ricco,
magari perché c'è uno stipendio di 1.200 euro al mese e un altro
stipendio di 1.500, con dei figli a carico, con magari qualcuno in
una microcomunità, quello è ricco e quindi non ha diritto a essere
aiutato.
Perché le misure che erano state inserite non sono delle misure
populistiche? Andate a vedere dove toglievamo i soldi, a chi
prendevamo i soldi per finanziare il
bon de chauffage
:
questi soldi noi li andavamo a prendere da quello che pagano i
Signori che hanno le concessioni per le centraline idroelettriche e
che sostanzialmente non pagano niente rispetto a quello che
guadagnano. Noi facevamo un piccolo aumento, tra l'altro,
riguardava le centraline sopra una determinata potenza, quindi
escludeva tutte le piccole. Certo lì non si può andare a toccare,
lo capiamo, io avrei voluto che almeno per una volta fosse stata
fatta un'eccezione. È vero che ci sono dei vostri ex Sindaci
dell'Union Valdôtaine che sono titolari di concessioni milionarie;
è vero che ci sono amici delle vostre società, ma per una volta non
è che li affamavamo! Erano poche decine di migliaia di euro che
andavano a rimpinguare un qualcosa che veniva dato alla
popolazione, perché in questi anni dei beni della Valle d'Aosta, di
cui l'acqua è un bene primario, è stata fatta una pirateria, sono
stati depredati, le concessioni sono state date sempre ai soliti.
Ci riprendevamo semplicemente una parte infinitesimale di quello
che è stato dato via e che era patrimonio dei valdostani.
Incaponirsi sull'ospedale, sul fatto che l'ospedale debba
rimanere lì che senso ha? Non mi vengano a dire del referendum!
Andate a vedere quello che c'era scritto sul referendum e andate a
vedere qual è la situazione che c'è adesso! Io mi auguro veramente
che il nuovo Assessore alla sanità abbia delle doti da rabdomante e
che vada a cercare lui reperti archeologici con tanto di rametto,
perché fino adesso che cos'è stato fatto? Si costruisce un
parcheggio o un garage prima di fare la casa? Questo avviene solo
nella regione per quanto riguarda le opere pubbliche. Abbiamo fatto
i parcheggi e poi ci siamo accorti che c'era un'area archeologica,
che sostanzialmente ogni tre, quattro, cinque mesi dà alla luce un
nuovo reperto di importanza non indifferente, e ci incaponiamo a
stare lì con quest'ospedale! Ma a che pro? Perché non pensare a una
decentralizzazione, al famoso antico progetto per non vedere almeno
qual è il rapporto costi/benefici? Perché la situazione che c'è
oggi sappiamo qual è, ma domani, se mandate un bambino con la
paletta e il secchiello, vi scava due centimetri e vi trova un
altro sarcofago. Questi sarcofagi sapete che hanno un costo per la
comunità valdostana. Ci facciamo un'area archeologica o ci facciamo
un ospedale? Sennò guardate che ci potremmo fare un cimitero in
quel posto, il futuro cimitero di Aosta potrebbe essere insediato
in quell'area, perché tra 20 anni saremo ancora qui a parlare di
ospedale!
Effettivamente abbiamo notato che c'è una netta differenza, c'è
un immobilismo, che è l'immobilismo di quella parte che si dice
falsamente autonomista e che ha voluto riprendere in mano alla
bell'e meglio la situazione con i soliti metodi: privilegi agli
amici, privilegi alle imprese degli amici, sostenere fino allo
sfinimento delle scelte che sono sbagliate e, quando si parla di
dare qualcosina in più ai cittadini, "ma è poco o nulla, noi lo
diamo alle imprese perché la necessità è lo sviluppo economico".
Voi pensate veramente che nel giro di qualche mese quei soldi che
darete al sistema produttivo potranno creare decine, centinaia o
migliaia di posti di lavoro? Ma siamo matti! Raccontiamo le
bugie.
Nelle modifiche che avete fatto a questo documento c'è una
cultura che viene rispecchiata, c'è una cultura che continua ad
andare avanti, che non si accorge che le cose sono cambiate e
continua a difendere sempre e solo i soliti noti, che sappiamo che
sono quelli che poi vengono assunti nelle partecipate con strani
metodi - e se ne parlerà in questo Consiglio -, i soliti privilegi
dei settori produttivi che in ogni caso campano sempre, qualsiasi
sia la situazione economica. Ecco che allora dal vostro Olimpo, che
è sempre più in alto, è sempre più staccato dalla società reale,
non capite che anche i miseri per voi 500 euro o i 10, 30, 40 euro
di risparmio dell'IRPEF possono fare comodo perché è una situazione
di emergenza. Lo sappiamo che non è questo che risolve i problemi
della Valle d'Aosta, ma perché non dare un piccolo segnale? È un
piccolo segnale, è un minimo quello che volevamo dare, perché non
dare neanche questo segnale? Io spero che almeno su questa
questione ci possa essere un ripensamento. Non andiamo a prendere
le risorse o a rubare le risorse a nessuno, ci riprendiamo
parzialmente ciò che già era dei cittadini e che viene parzialmente
restituito senza interessi, almeno quindi su questo io auspicherei
un ripensamento da parte vostra.
Président -
La parole à la collègue Pulz.
Pulz (IC) -
Dopo aver ascoltato con attenzione e riletto
le corpose relazioni di questa mattina e quanta più documentazione
possibile, pervenuta purtroppo tutta insieme negli ultimi tempi, mi
è tornata alla mente una frase di Bruno Albertinelli della CGIL,
che ha detto - cito -: "
quando la coperta è corta, bisogna
pensare a coprire quelli che hanno più freddo
". La nostra
coperta di fatto non è poi così corta, parliamo per il 2019 di 1,47
miliardi di euro. Comunque, se è vero che non siamo più in epoca di
vacche grasse, persino troppo grasse forse come anni fa, risultano
oggi indispensabili uno sguardo lungimirante e una capacità di
progettazione che tenga comunque innanzitutto presenti quanti nella
nostra comunità, e sono tanti, fanno sempre più fatica. Senza
arrivare a misure populiste che aggiungono da una parte e tagliano
i servizi dall'altra, è evidente che una ridistribuzione del
reddito e un sostegno alle persone più fragili si rende
obiettivamente necessaria e urgente. In questo quadro scegliamo ora
di puntare l'attenzione solo su alcune specifiche problematiche,
quelle forse più calde, emerse dalle relazioni sulle leggi di
bilancio, considerando che abbiamo presentato sugli stessi temi
anche ordini del giorno ed emendamenti e che ci riserviamo di
prepararne di ulteriori, adesso che padroneggiamo meglio la
tecnica, quando il bilancio regionale sarà oggetto di variazione,
perché il clima politico difficile degli ultimi tempi non ha
favorito affatto un'analisi, che deve essere rigorosa e serrata, ma
anche serena, collaborativa e non affrettata.
Partiamo dal
bon de chauffage
, che è stato congelato - il
che di per sé è una contraddizione in termini che avrebbe fatto
inorridire Aristotele, e lo dico per il collega Distort che so che
apprezza - in attesa di una revisione generale delle politiche a
sostegno delle famiglie in difficoltà e di un reddito di
cittadinanza ancora però tutto da definire e sulle cui
caratteristiche occorrerà fare approfondite analisi. Tale
congelamento ora diventa un azzardo pericoloso sulla pelle dei più
bisognosi all'avvio della stagione più fredda.
Andiamo oltre e allarghiamo la nostra lettura agli sgravi alle
imprese più grandi: articolo 1 del disegno di legge n. 14 su cui
presentiamo uno specifico ordine del giorno; presento quindi
velocemente questo punto ora. Non mi pare affatto demagogia o,
peggio, propaganda, come ho letto, sottolineare che investire a
favore delle imprese più grandi è meno urgente che mettere in atto
misure efficaci di contrasto alla povertà, che è in deciso aumento
anche in Valle d'Aosta: questo è al contrario uno sguardo realista
e attento alla dura realtà dei fatti. La visione liberista del
nuovo Governo regionale, pronto a dichiarare che, rimettendo in
moto il mondo delle imprese valdostane più grandi, ne beneficerà
tutto sistema Valle d'Aosta, famiglie comprese, non ci convince per
niente. E la storia, per chi la conosce, sta lì a dimostrare che la
famosa manina invisibile di fatto occulta una visione miope,
volutamente di parte e decisamente anacronistica.
Quanto siamo poi sicuri che questa misura serva a far ripartire
il lavoro in assenza di un rinnovato piano delle politiche del
lavoro fermo dal 2012? Su cui presenteremo una mozione non appena
sarà possibile, ferma anche quella dagli inizi del mese di
novembre. Senza quella progettualità, quando è limitata a soli
sostegni economici, non è in grado di sortire veri risultati. Ci
chiediamo quante aziende - pensiamo all'ultima: quella del
cioccolato - hanno creato tante aspettative poi puntualmente
frustrate? Mi trovo persino d'accordo con l'ex Assessore Aggravi
che stamane diceva che forse si è perso il senso del denaro, perché
penso davvero sinceramente che chi rimane in quest'aula per troppo
tempo - questo credo sia innegabile - rischi in effetti di non
capire più chi sta fuori e chi non arriva a fine mese, e sono
tantissimi. La perdita del senso del denaro sinceramente è proprio
la sensazione costante che mi ha accompagnata nella disamina del
bilancio e non capisco come questa sensazione possa non fare a
botte con il discorso del Consigliere Marquis, quando stamattina
sottolineava che l'autonomia deve essere uno strumento di
solidarietà.
Altra problematica bollente: l'ospedale. Crediamo che solo
precisi studi ci potranno rivelare i rapporti precisi tra costi e
benefici, sia per il consolidamento della vecchia struttura che
eventualmente per la costruzione di una nuova, in modo da poter
decidere con cognizione di causa quale alternativa sia la migliore
da scegliere ora, perché il 2007, data del referendum, è già
lontano. In ogni caso va analizzato con attenzione e coraggio il
nostro contesto: abbiamo un ospedale "nuovo" (il Beauregard), che è
stato un adattamento di una struttura inadatta, per cui non ha mai
potuto lavorare a pieno regime; poi abbiamo l'ospedale regionale
che andrebbe riorganizzato quasi completamente e dove sono stati
spesi - lo diceva qualcuno prima - già molti soldi pubblici per
creare parti nuove: per esempio, il laboratorio di analisi.
Assistiamo a un calo di operatori impressionante, pericoloso dovuto
a tagli vari e a politiche dettate da burocrati che mirano
soprattutto, forse soltanto, a far quadrare i conti. Abbiamo un
livello di preparazione e di motivazione degli operatori
innegabilmente e mediamente scarso, a fronte di punte di
eccellenza, per fortuna, che però non sono la regola, a iniziare
dai ruoli apicali. Ci dicono che non esistono controlli statistici
di qualità, ma solo una pericolosa autoreferenzialità in un
contesto che è già minuscolo.
Un nuovo ospedale poi costituirebbe molto probabilmente
un'ennesima voragine di soldi pubblici in appalti. Siamo certi che
una struttura nuova migliorerebbe le prestazioni insieme alla più
recente super tecnologia robotica? Le prestazioni buone da che cosa
dipendono? Innanzitutto dalla preparazione degli operatori, dalla
loro esperienza (questo vale in tanti campi), dal numero di
procedure per anno, quindi anche dalla casistica, dal numero di
complicanze che devono affrontare in percentuale, poi dalla cultura
del
team
e dai controlli di qualità. Un nuovo ospedale
andrebbe forse più proficuamente cercato, ma questa è una
prospettiva da indagare in maniera più approfondita, in una
riorganizzazione di quelli esistenti.
Ci sembra poi, dopo aver sentito anche altri interventi, che non
perdiamo l'autonomia se da Aosta non si fanno tutti gli interventi
particolari, magari risparmieremmo alcune morti - mi scuso per la
crudezza -, forse risparmieremmo in decorsi lunghissimi e
complicati, oltre che anche in costosissime risorse e materiali,
che spesso, ci dicono gli esperti, non si sa bene come utilizzare
in un contesto così piccolo dove manca l'esperienza.
Essendo poi la nostra regione a vocazione turistica,
occorrerebbe senz'altro potenziare il pronto soccorso, come la
traumatologia, anche il sistema di trasferimento dei pazienti e poi
qualcosa che potrebbe sembrare banale, ma non lo è tanto per chi
magari ha avuto qualche esperienza in pronto soccorso: le
comunicazioni con i pazienti stranieri, non soltanto in francese ma
anche in inglese, anche per avere contatti con le loro
assicurazioni. Questo argomento è molto vasto, bisognerebbe fare
degli approfondimenti.
Passiamo all'altra questione bollente: la CVA. Anche su CVA
presentiamo un emendamento a fronte dell'ennesimo tentativo di
proseguire con questa idea della quotazione in Borsa un po'
camuffata da commissioni, su cui ci permettiamo di dire che si
possono anche sollevare dei dubbi sull'obiettività. Secondo noi, è
da evidenziare che, in una situazione di crisi idrica sempre più
probabile, ci dicono gli esperti, nel breve e medio termine, e
anche di potenziale conflitto di impiego della risorsa acqua tra
uso agricolo e uso idroelettrico, il potere pubblico si priverebbe
così della facoltà di scegliere l'interesse della comunità
valdostana essendo invece costretto dal diritto societario a
privilegiare azionisti anonimi e slegati dal nostro territorio. So
che molti non condividono questo discorso, però onestamente credo
che l'arresto del processo di quotazione dovrebbe essere il primo
passo verso una completa ripubblicizzazione della CVA che superi la
forma giuridica della società per azioni e uno stimolo per
perseguire l'obiettivo del raggiungimento di una norma di
attuazione, frutto di accordo fra la Repubblica italiana e la
Regione, che sottragga al mercato le concessioni valdostane. La
quotazione in Borsa porterebbe sicuramente un momentaneo vantaggio
al bilancio regionale contro una duratura perdita di potestà su un
bene essenziale anche a livello identitario delle acque valdostane.
A molti piace questo livello, molti hanno approfondito questo
discorso. La storia della Valle d'Aosta insegna infatti che il
conflitto sulle acque, sia rispetto alla proprietà sia rispetto
alla loro disciplina, è uno degli elementi costituenti della
Regione autonoma Valle d'Aosta. Ieri erano i Signori medievali, i
Savoia poi, il regime fascista ancora dopo, lo Stato italiano, oggi
il nuovo attore che sfida la nostra Regione è il capitalismo
finanziario globale. Scusate, so che è una terminologia che non si
usa più tanto, ma io ci sono affezionata. La proprietà delle acque
valdostane e la disciplina del loro uso devono restare saldamente
nelle mani dei rappresentanti dei cittadini valdostani e dei
cittadini stessi e non di un anonimo fondo pensioni
internazionale.
Dalle ore 16:35 assume la presidenza il Vicepresidente
Rollandin
.
Rollandin (Presidente) -
La parola al Consigliere
Nogara.
Nogara (UVP) -
Mi ero preparato cinquanta foglietti con
tanti appunti ma, considerati gli ultimi interventi, vorrei
puntualizzare diverse cose, perché qui sono state dette delle cose
non esatte, cerco di essere il più
soft
possibile.
Innanzitutto bisogna dire che il
bon de chauffage
non era
stato inserito in bilancio dalla vecchia maggioranza, e non è una
cosa da poco. Vi dico che cos'è successo a un certo punto, perché
il bilancio è stato scaricato dalla Giunta il 28 novembre; il 5
dicembre abbiamo fatto il Consiglio dove si è appurato che la
maggioranza era definitivamente crollata, perché mi sembra che
fossero rimasti in dieci; il 6 dicembre è stato depositato un
emendamento sul
bon de chauffage
. Qua mi viene un po' da
sorridere guardando il Consigliere Cognetta perché me lo vedo
indaffarato a preparare un emendamento per forse mettere in
difficoltà. Questo emendamento, tra l'altro, non dico che non fosse
corretto, però da parte degli uffici veniva messo per iscritto che
- cito -: "
in considerazione del fatto che la discussione in
Consiglio regionale dei disegni di legge n. 14 e n. 15 avverrà tra
il 18 e il 20 dicembre, rileva il fatto che non vi sono i tempi
tecnici necessari per l'adeguamento dell'allegato e il
coordinamento formale degli atti per assicurare la pubblicazione
entro il 31 dicembre 2018
". Neanche questo emendamento può
essere immediatamente messo in voga, dichiamo così: è dal prossimo
anno al limite che se ne può parlare. Questa è la prima cosa.
Non capisco se il Consigliere Ferrero è in malafede o non è
informato, perché innanzitutto ha detto che il
bon de
chauffage
era inserito nel bilancio, e non lo era; secondo, che
i soldi per il
bon de chauffage
venivano presi a quegli
imprenditori vicini a non so a chi. Io vorrei solo farvi una
comunicazione... innanzitutto io ho guardato la relazione e devo
complimentarmi anch'io con l'ex Assessore Aggravi, perché ha fatto
una relazione pulita e onesta. In questa relazione c'è scritto che
c'è stato un lieve aumento, il lieve aumento dei canoni è un secco
20 percento, che non è molto lieve, e, facendo questo aumento, alla
CVA vengono presi circa 2,88 milioni di euro su 3 milioni. A chi
come il Consigliere Manfrin dice: "noi non tocchiamo i soldi delle
partecipate", dico: uscite dalla porta ed entrate dalla finestra...
mi scusi se non era lei... i soldi delle partecipate si prendono
comunque, perché su 3 milioni - per questo Consigliere Ferrero le
dico che non è informato - 2,88 milioni vengono presi a CVA, quindi
o prenderli così, o prenderli da un'altra parte più o meno è la
stessa cosa, non vedo una grande differenza con il passato.
Adesso vorrei parlare di tutte le cose che sono state dette.
Oggi si è parlato di IRPEF e IRAP, ma, per quanto riguarda gli
interventi sulla fiscalità, io penso che siano delle scelte
politiche che vengono fatte perché si pensa di fare il meglio
possibile. Sull'IRPEF parlate sempre dell'intera somma, abbiamo
messo le mani - questo l'ha detto il collega Manfrin - nelle tasche
dei valdostani per circa 5 milioni di euro: i 5 milioni di euro -
ho fatto il conto prima, perché c'erano state delle contestazioni
da parte del Consigliere Cognetta - sono 5,33 euro al mese che
vengono restituiti. Noi si pensa invece che, scorporando l'IRAP, si
dà un aiuto maggiore perché si incentivano... nessuno ha detto,
Consigliera Pulz, le grandi imprese, è ancora un po' tutto da
valutare, tutto da vedere. È vero, siamo in ritardo, ma siamo in
ritardo perché siamo da una settimana qui a parlare di
bilancio.
Ritornando a quanto è stato affermato, il Consigliere Manfrin ha
detto che noi dovremmo avere dei toni sommessi e chiedere scusa,
non capisco per cosa! Se non se ne è reso conto, il tonfo lo ha
fatto la sua maggioranza, chi ci ha messo difficoltà è la sua
maggioranza! Noi, per non andare in esercizio provvisorio, abbiamo
fatto dei salti mortali per poter portare a casa questo bilancio e
siete voi che ci avete messo in questa difficoltà! Se siete rimasti
in dieci e non vi scollavate di lì, non so più che cosa dirvi
altro! Per quanto riguarda l'IRPEF, i 5 euro al mese, anche la
Consigliera Pulz... dire che sono pochi soldi... qui tutti
conosciamo il valore dei soldi, ve lo assicuro! Si è pensato
politicamente di investire nell'IRAP per dare la possibilità a
delle aziende, forse piccole, forse medie... ha perfettamente
ragione lei: probabilmente le grandi non ne hanno assolutamente
bisogno. Per quanto riguarda l'intervento della Consigliera
Morelli, che ha spiegato in Trentino cosa succede per l'IRAP, è
proprio forse quello: capire quali sono le aziende, quali sono le
fasce su cui si deve intervenire per aiutare affinché possano dare
sviluppo, posti di lavoro.
Personalmente non siamo d'accordo, per esempio, con il reddito
di cittadinanza, perché, secondo noi, sono soldi che vengono dati
ma non creano sviluppo e questo in piccolo per noi è la stessa
identica cosa. Mi ricordo il Consigliere Gerandin l'anno scorso che
ci incalzava e ci diceva: "voi andate avanti con mancette", io
farei un piccolo paragone con questa cosa, noi politicamente
abbiamo pensato che un investimento del genere fosse più importante
per la collettività. È vero poi che noi stiamo aspettando a livello
nazionale cosa succede. Tutti gli organi di stampa a livello
nazionale ci hanno detto che in Valle d'Aosta dovrebbero arrivare
60 milioni di euro, se arriveranno 60 milioni di euro, se
arriveranno altri soldi, bisognerà un po' tutto modulare per dare
un aiuto unico alle famiglie in difficoltà, e questa è la prima
cosa che vogliamo fare anche noi.
Poi dire che mettiamo in ginocchio la Valle d'Aosta perché ad
una famiglia non diamo 5 euro al mese mi sembra un po' esagerato!
Arrivo anche a dire che probabilmente magari su qualcosa potremmo
sbagliare anche noi, ma questa è un'idea politica per dare sviluppo
alla nostra Regione. La vostra idea invece è quella di abbassare
l'IRPEF, confrontiamoci su questo, però non "scadiamo" in altre
situazioni!
Consigliere Cognetta, lei, appena passa in minoranza, va
all'attacco. Anche lei è stato in maggioranza, non l'abbiamo mai
sentita proporre delle cose...
(interruzione del Consigliere Cognetta, fuori
microfono)
... non propone mai qualcosa di attuabile. Consigliere Mossa,
lei ci ha fatto tutto l'elenco della spesa, ma qual è la sua
ricetta? Lei è venuto a tutte le commissioni e non ha mai aperto
bocca, qual è la sua ricetta? Lei ha mai fatto un bilancio? Guardi
che ci sono delle spese correnti e delle spese di investimento,
quando ci si mette a fare un bilancio, la coperta è quella: tira da
una parte, tira dall'altra e non è il fatto che bisogna
accontentare tutti, ci sono delle esigenze cogenti in tutti gli
Assessorati che ha detto lei: ci sono delle esigenze in
agricoltura, nei lavori pubblici, nella sanità. Se si prende da una
parte, però si toglie dall'altra, perché, se avessimo 10 miliardi
per giocare qua, non saremmo neanche qui a discutere su queste
cose, perché ci metteremmo qui a discutere su come investire al
meglio i soldi che abbiamo e mi fa specie che qualcuno dica anche
che abbiamo abbastanza soldi. Abbiamo dei grossi problemi, perché
io non penso che ci sia nessuno che qui voglia buttare via dei
soldi e, se a voi sembra che si buttino via dei soldi in qualche
modo, alzatevi, prenotatevi e dite: "state buttando via i soldi in
questo modo, perché non va bene così, così e così", non fare la
lista della spesa e cominciare a dire: "questo non va bene,
quest'altro non va bene".
La legge n. 20 su CVA, e non lo dico io... praticamente abbiamo
fatto questa legge per la trasparenza; come ha detto la Consigliera
Morelli, eravamo in un momento particolare, si è fatta questa
legge, però abbiamo visto che per delle società come la CVA, come
Aosta Factor, che è stata immediatamente tolta dalla legge n. 20,
crea dei grossi problemi. Ma non è che togliendo la CVA dalla legge
n. 20, facciamo un piacere enorme, la togliamo esclusivamente per
una cosa soprattutto, perché non c'è solo la legge n. 20 che dà
delle direttive: c'è la n. 22/2010 (
Operation transparence
),
la n. 95/2012 (
Spending review
), la n. 190/2012 (decreto
legislativo anticorruzione), c'è il decreto legislativo n. 33/2013
sulla trasparenza, c'è la legge regionale n. 20 sulle partecipate,
poi la DGR n. 622/2017 (le linee guida della legge n. 20) e c'è la
Madia. Tutte queste leggi assieme concorrono per la trasparenza, ma
non di CVA, di tutte le società come la CVA.
Dire poi anche che se si fa una commissione speciale per cercare
di trovare delle soluzioni affinché CVA possa agire sul mercato
alla pari delle altre aziende nel suo settore... ecco, bisogna poi
piantarla di continuare a parlare di quotazione in Borsa di CVA, si
è parlato anche di quotazione in Borsa. Questa commissione, noi
Consiglieri regionali dobbiamo tutti insieme cercare una soluzione
per mettere nelle condizioni CVA di poter partecipare, di poter
vivere, di poter operare come tutte le altre società che
partecipano nel settore idroelettrico. Vi voglio ricordare per
l'ennesima volta che, tra le 15 società italiane che ci sono in
questo settore, CVA è l'unica che non è quotata in Borsa, un motivo
ci sarà. Non so se noi siamo i più furbi, i più bravi o i più
stupidi, però questa commissione è fatta proprio per quello e non è
che non ci sono dei soldi stanziati per i tecnici, l'emendamento
prevede che sia al Consiglio regionale che la Finaosta concorrono
per trovare queste persone. Nessuno di noi si permette di dire:
"Tizio, Caio e Sempronio vengono qui a parlare di CVA perché sono
amici miei". Sembra quasi che noi siamo una società a delinquere,
che si voglia a tutti i costi fare una cosa non so perché e
arrivano delle persone qui che ci spiegano come dobbiamo fare
perché noi abbiamo queste idee in testa. Noi cerchiamo di far sì
che la nostra azienda (CVA) possa avere la maggiore competitività
possibile con le altre aziende del settore, poi dobbiamo farlo il
prima possibile. Mi sembra che l'audizione che abbiamo fatto in
commissione, che era organizzata dalla Lega... il Presidente della
commissione si è dato da fare per trovare quest'ottimo avvocato
devo dire, perché mi ha fatto un'ottima impressione, e già in
commissione ho avuto occasione di ringraziare per quello che si era
fatto. L'avvocato Fiorenzano ci ha spiegato per filo e per segno
quali sono le necessità di una società del genere, anzi, quando c'è
stato a un certo punto il fatto che non si sapeva se andare o no in
streaming
, tutti si sono alzati dicendo: "no, tutti i
valdostani devono sapere" e alla fine i valdostani hanno saputo che
la CVA sta perdendo giorno per giorno dei soldi per com'è
strutturata, ma non l'ho detto io, non l'ha detto nessuna delle
persone che erano lì, perché noi non siamo dei tecnici. Questa
persona, che, tra l'altro, è il legale di un'importante società
idroelettrica, ci ha spiegato perché la CVA avrà dei problemi se
non ci muoviamo in fretta. Qualcuno - adesso non mi ricordo chi -
gli aveva fatto una domanda e gli aveva anche detto: "
la CVA che
incassa questi soldi ma che fretta abbiamo?
", lui ci ha detto:
"
ormai siamo fuori tempo massimo, dovevate farlo un anno fa
quello che dovete fare al più presto
". Queste non sono delle
persone prese dalla strada e portate via o dei tifosi: sono dei
tecnici che vengono lì e che ci spiegano quali sono le motivazioni,
ed è quello che noi vogliamo portare avanti con la commissione
consiliare, dove si auspica che sia presente almeno un Consigliere
per gruppo per poter discutere su queste problematiche, ma
togliamoci dalla testa che a tutti i costi si vuole andare verso la
quotazione in Borsa, verso una società
in house
, o verso
qualcos'altro.
Vi voglio ricordare in più che, proprio l'avvocato che è venuto
a parlarci in commissione, non so se tutti si ricordano, ci aveva
detto che sta passando al Governo un decreto legislativo dove si
prevede per le concessioni delle grandi opportunità per le imprese
idroelettriche come CVA. Vi voglio informare, l'ho appreso ieri,
che l'articolo 6 di questo decreto legislativo è sparito, perciò
noi ci ritroviamo a tornare indietro, senza più tantissime
possibilità. Qualcuno ha parlato di diverse possibilità che ci
potrebbero essere, questa commissione deve valutarlo con dei
tecnici.
Altra cosa da chiarire è la proprietà delle acque. La proprietà
delle acque è in capo alla Regione Valle d'Aosta, punto! Non è che
noi vendiamo le nostre acque. Una nostra idea è proprio quella di
avvantaggiare gli utilizzi agricoli delle nostre acque prima di
tutto il resto, però oramai sono già destinati... noi abbiamo degli
utilizzi agricoli, degli utilizzi idroelettrici; questo è un
problema serio, c'è, è così! Una cosa che ho già avuto modo di dire
in commissione è che, se noi non mettiamo nelle condizioni CVA - e
non è detto che, se anche messa nelle condizioni, ce la possa fare
-, se perdiamo la concessione delle acque, e io vi dico
Dolomiten... Iren arriva qui in Valle d'Aosta... ecco, una parte
delle nostre prerogative sulle acque allora sì che le perdiamo, e
forse poi sarà troppo tardi.
Scusate, ma mi devo raccapezzare un attimo, era un po' su quanto
è stato detto dagli altri colleghi. Mi riservo comunque più tardi
di fare un altro intervento.
Presidente -
La parola al Consigliere Ferrero per secondo
intervento.
Ferrero (MOUV') -
Grazie Presidente, ma è per fatto
personale sulle dichiarazioni del collega Nogara. Io accolgo i
precedenti inviti del collega a non esprimermi su fatti personali
in maniera troppo graffiante, io purtroppo non partecipo alle
sedute dell'UVP a suonare l'arpa e a recitare poesie, quindi sono
un pochino più rude, ma rispetterò questo invito.
Riguardo alla mia buona fede o malafede, collega Nogara,
giudichi lei, per me sostanzialmente è ininfluente, io mi baso
sempre sui fatti. Sintetizzando, al di là di tutto quello che è
stato detto, per carità, è legittimo, la questione ritorna a bomba,
è questa: vogliamo dare i soldi per il
bon de chauffage
, sì
o no?
Presidente -
Il fatto personale?
Ferrero (MOUV') -
È questo il fatto personale: non mi si
possono imputare delle cose o andare a dire che non è vero che i
soldi si prendono dalla CVA. Semplicemente quindi la questione va
riportata in questi termini: soldi sì, soldi no, questo io ho detto
e i soldi si vanno a prendere dalla CVA.
Presidente -
La parola al Consigliere Cognetta per fatto
personale.
Cognetta (MOUV') -
Il motivo è il giudizio espresso sul
mio lavoro dal collega Nogara. Io resterò molto sul tecnico,
collega, lei potrà notare nell'ordine del giorno di oggi che è
stato traslato, che ci sono delle mie interpellanze che sono state
fatte molto prima del momento in cui c'è stato il ribaltamento di
governo, ma non sono state discusse per una serie di questioni
tecniche che ci sono state tra annullamenti di questo Consiglio e
successivi spostamenti delle interpellanze. Mentre, per quanto
riguarda il fatto che sia stato o meno zitto in maggioranza, se lei
avesse seguito un po' la stampa, avrebbe notato che spesso e
volentieri sono uscito dando anch'io delle indicazioni molto forti
e precise sul lavoro della maggioranza nel momento in cui
effettuava alcune azioni, dove ho espresso dei giudizi a volte
anche in dissenso. Credo quindi di non essere stato zitto, lei
sicuramente non ha seguito le riunioni di maggioranza e non glielo
hanno riportato, ma di sicuro anche in quelle non sono mai stato
zitto, c'è il collega Marquis che glielo può confermare, come anche
la collega Morelli.
Presidente -
La parola alla Consigliera Russo.
Russo (M5S) -
Vorrei fare qualche osservazione in
particolare su due ambiti descritti nel DEFR 2019/2021: il
welfare
e l'istruzione.
Welfare
significa benessere,
esso comprende tutte quelle azioni concrete che un'amministrazione
mette in campo per garantire il principio di uguaglianza di tutti i
cittadini e per ridurre le disuguaglianze sociali. Tendenze come
l'invecchiamento della popolazione, la riorganizzazione della
struttura familiare e nuove tipologie di lavoro, l'avanzamento
delle tecnologie della comunicazione impongono una revisione del
sistema di
welfare
, revisione che nel DEFR è accennata, ma
non mi pare coglierne una reale consistenza. La necessità che
abbiamo è quella di creare un modello di protezione sociale
rinnovato, un neo
welfare
in cui vi siano un miglioramento
dell'efficienza ed efficacia della spesa pubblica, in particolare
per le azioni di natura preventiva, e la definizione precisa di
risorse da destinare alle nuove problematiche sociali, che sono
l'inserimento lavorativo, la cura degli anziani, la dispersione
scolastica, la povertà e i nuovi poveri, la disabilità e le
minoranze. È necessario, nonché urgente, un piano di innovazione
dell'imprenditoria sociale che preveda interventi originali,
diversi dal passato, oltre a un aumento degli
standard
qualitativi nell'erogazione dei servizi. È necessario l'utilizzo di
una varietà di strumenti finanziari, non solo pubblici, tra cui la
valorizzazione di investimenti e di capitali privati in grado di
contribuire a creare impatti sociali positivi e misurabili. Deve
esserci un progetto di innovazione sociale che punti sulle imprese
sociali (ancora meglio se di nuova leva) nuove, in grado di
proporre e realizzare soluzioni innovative e sostenibili per la
soddisfazione di nuovi bisogni che si sono creati in questi ultimi
anni. La qualità della dimensione comunitaria, e quindi la capacità
di aggregare più attori, siano esse organizzazioni, associazioni,
istituzioni pubbliche o private, gruppi organizzati di cittadini e
di assegnare un ruolo attivo a ciascuno di essi deve essere alla
base delle iniziative e dei progetti che rientrano nella sfera
dell'innovazione sociale.
I punti che avremmo voluto vedere inseriti nel DEFR in questo
ambito sono sicuramente: la tutela dell'infanzia, dell'adolescenza
e delle responsabilità familiari. In particolare sulle azioni
preventive, ma anche ad azioni di cura e riabilitazioni dei disagi
familiari, in collaborazione con le
équipes
socio-sanitarie
dei consultori e gli insegnanti di ogni ordine.
Avremmo voluto vedere un aiuto domestico familiare finalizzato a
favorire l'autonomia e la permanenza nel proprio domicilio di
persone disabili e non autosufficienti, in primo luogo
riconoscendo, valorizzando e sostenendo in tutti i modi la figura
del familiare che li assiste. Per quello che riguarda la protezione
di persone con limitazione dell'autonomia e non assistibili a
domicilio, la rete dei servizi residenziali è sicuramente una tra
le più importanti risorse del sistema di protezione sociale della
nostra regione. Le potenzialità di aiuto, latenti in questo
sistema, sono enormi e si devono liberare queste potenzialità,
impantanate nell'immobilità delle istituzioni.
Rispetto ai giovani, è fondamentale ampliare l'offerta dei
servizi ricreativi, educativi e formativi destinati ai giovani, i
quali vanno maggiormente coinvolti e resi parte attiva del processo
progettuale e decisionale che li riguarda tramite forme di
associazionismo musicale, culturale e sportivo per esempio, dando
come sede spazi scolastici e spazi comunali e migliorando
l'interfaccia fra i Comuni e i giovani.
Avrei voluto vedere ancora più attenzione alla tutela delle
fasce deboli della popolazione, in particolare per quello che
riguarda l'accesso ai servizi sociali, che deve essere garantito,
deve essere rapido e senza dover aspettare i tempi della
burocrazia. La persona e la sua rete di prossimità dovrebbero
sempre essere al centro dei nostri interventi.
Per quello che riguarda l'istruzione, riteniamo che essa sia una
priorità per il futuro della nostra Regione e debba tornare ad
avere un ruolo importante in termini di investimento, una scuola di
alto livello qualitativo che presenti un'offerta ricca e completa
sul modello nord-europeo, che si avvalga dell'integrazione con il
territorio e le sue realtà. La scuola è un modello unico non
replicabile, a cui è affidato il delicato compito di formare i
cittadini del domani e al quale occorre assicurare tutte le risorse
necessarie al miglior funzionamento possibile. I punti presenti nel
DEFR 2019/2021 relativi all'istruzione ci sembrano scontati e
generici, non rispettosi della reale importanza di questo settore.
Ho trovato il termine "formazione", declinato però in modo formale,
quando invece è ricchissimo di possibilità. Il tema della
partecipazione dei giovani è prezioso, ma non si capisce con quali
strumenti e come sarà attuato.
I punti che avremmo voluto vedere sono almeno sei:
- assolutamente come priorità in questo settore
un'ottimizzazione della
governance
, quindi i dirigenti
scolastici devono essere nelle condizioni di avere strumenti e
risorse adeguate al quotidiano funzionamento dell'istituzione
scolastica e alla realizzazione del piano dell'offerta
formativa;
- un aumento delle ore di lingua inglese nella scuola secondaria
di primo e secondo grado: attualmente ci sono tre moduli, ci
piacerebbe ce ne fossero quattro o cinque. È evidente che questo
comporta una revisione delle cattedre, ma, se la scuola pubblica
valdostana vuole intraprendere un cambiamento significativo, è un
passo obbligato;
- un serio impegno nella diminuzione della dispersione
scolastica in Valle d'Aosta, di cui poi parleremo anche più avanti,
attraverso il coordinamento dei vari ordini di scuola e attraverso
esperienze didattiche all'esterno;
- ancora più attenzione all'inclusione e integrazione di ogni
minore disabile attraverso la formazione continua del personale su
strategie didattiche inclusive e soprattutto, e non c'è sempre
attualmente, un'adeguata e continua presenza di educatori sui
minori disabili per la corretta gestione dei bisogni educativi di
ognuno;
- crediamo assolutamente che sia importante nella scuola, e
anche di questo non ne abbiamo visto traccia, la promozione di
progetti scuola e salute su temi importanti quali: l'educazione ai
corretti stili di vita e di alimentazione, educazione motoria con
esperti in scienze motorie nelle scuole dell'infanzia e in quelle
primarie (non di insegnanti generici), educazione all'affettività e
alla sessualità, contrasto del bullismo e del cyberbullismo, nonché
il sostegno agli aspetti psicologici di ogni minore che attualmente
vengono fatte a
spot
;
- anche una diffusione di buone pratiche digitali, quindi il
graduale passaggio dei libri cartacei all'utilizzo di libri di
testo digitali per una scuola senza zaino.
Dalle ore 17:14 assume la presidenza la Presidente
Rini
.
Rini (Presidente) -
La parola al Consigliere Vesan.
Vesan (M5S) -
Ci rendiamo conto che questa discussione
sul bilancio è un po' particolare, perché si tratta di un bilancio
che è stato predisposto di corsa da una maggioranza vacillante e
ancor più di corsa è stato integrato da una maggioranza
subentrante, peraltro in un modo non particolarmente significativo.
Abbiamo sentito i due relatori di maggioranza, quella vecchia e
quella nuova, anche se il Consigliere Marquis in fondo è moderatore
double face
, buono per entrambe le occasioni, che si è
concentrato sulle scarne modificazioni apportate evidenziando le
poche bandierine spostate o mantenute sul grande
Risiko
della programmazione economica regionale per il prossimo triennio.
Abbiamo sentito discussioni e battibecchi tra i due legati sempre
allo stesso bilancio e a queste poche voci spostate, significative
peraltro e degne di essere evidenziate, ma, secondo noi, il
problema grosso è veramente la visione complessiva di questo
bilancio, che, come ha evidenziato il mio collega Mossa, è un po'
ripetitivo e un po' raccogliticcio rispetto agli elaborati
predisposti da altri.
Solo ieri sera invece la Presidente del Consiglio ci ha offerto
dati e visioni importanti sul nostro futuro: una Conferenza sul
cambiamento climatico in montagna. Abbiamo appreso che l'aumento di
temperatura sulle nostre montagne oscilla fra il doppio e il triplo
di quello medio mondiale e che le nostre vere risorse (i nostri
ghiacciai) stanno esaurendo molto rapidamente le loro scorte.
Questo non lo ha detto un meteorologo di fama nazionale o un
esperto internazionale della FAO, che erano peraltro comunque
presenti, ma i relatori dell'ARPA e della Fondazione Montagna
sicura, i nostri esperti. Ci hanno anche detto quale previsione,
fondata comunque su dati scientifici, che la stagione invernale,
cioè il periodo di copertura nevosa ogni 20 anni si ridurrà di 20
giorni a 1.500 metri e di 10 giorni a 2.500 metri. Una volta
acquisite queste importantissime e preoccupanti informazioni, ci
troviamo a leggere un bilancio privo di una qualunque visione o
programmazione del futuro riferita a questi impegni importantissimi
e fondamentali per il nostro territorio. Nella relazione delle due
maggioranze non c'è neppure un accenno alla questione, ed è
naturale perché nel bilancio non c'è alcun intervento in tal senso,
anzi un piccolo accenno all'ambiente e al cambiamento climatico
l'ha fatto l'Assessore alle finanze, evidenziando che il contributo
della Valle d'Aosta nei prossimi tre anni alla riduzione del
riscaldamento globale consisterà nel ripristino dei cantieri
forestali. Senz'altro utili, ma sicuramente non in grado di
compensare i gravi danni che questo stesso bilancio apporterà ai
problemi della nostra regione dovuti al riscaldamento globale.
Sappiamo che si tratta di un bilancio conservativo con molte spese
correnti e pochi investimenti, figlio delle poche risorse di cui
disponiamo, ce lo aspettavamo tutti in fondo.
Vediamo nello specifico quali sono le linee di investimento su
cui questo nostro bilancio intende operare: un esempio è
l'ampliamento dei
domaines skiables
. Vale per entrambe le
versioni il mio commento, perché è compreso nel DEFR di entrambe le
proposte. Che visione del futuro: non riusciamo più nemmeno a
spalare neve a causa del caldo e vediamo nello sci di discesa la
nostra possibilità di sviluppo, spendendo tanti soldi, sacrificando
territori integri e destinando risorse idriche a un'attività che
non potrà che essere destinata a un lento declino nell'arco di
pochi decenni.
Altro esempio di investimento previsto all'interno di questo
bilancio è il completamento dell'aeroporto commerciale:
investimento inutile, giustificato nel DEFR da motivazioni risibili
e infondate. Il futuro del trasporto dei turisti in Valle d'Aosta è
un trasporto pubblico a trazione elettrica, non certo il faticoso e
costosissimo atterraggio di pochi e piccoli aeroplani destinati a
inquinare aria e orecchie a valdostani e turisti, a fronte di
arrivi che si possono contare, nella migliore delle ipotesi,
nell'ordine delle centinaia di persone.
Sempre nell'ambito degli investimenti, scritte in piccolo
nell'allegato C, volevo evidenziare tre cifre che possono
solleticare un po' di più e farci capire meglio che il dibattito
sui 5 milioni di detassazione delle famiglie e delle imprese siano
in fondo poca cosa rispetto al totale delle risorse del nostro
bilancio. In questa tabella delle spese future - sto parlando
dell'elenco delle acquisizioni di forniture e servizi per un
importo superiore a 1 milione di euro - abbiamo previsto per gli
anni a venire, per la concessione di servizi per la gestione della
discarica di Pontey, una discarica destinata a rifiuti speciali e
che quindi dovrebbe essere economicamente sostenuta dalle stesse
imprese che i rifiuti portano... ebbene, questo inciderà sulle
spese future della Valle d'Aosta per 37 milioni di euro. Ricordo a
tutti che già nel mese di luglio avevo sollecitato quest'aula a
intervenire nei confronti di questo affidamento, ma ho riscontrato
poca attenzione e vedo tristemente adesso che ormai questi soldi
sono destinati a svanire dalle tasche dei valdostani. Un'altra
spesa interessante è quella della gestione dell'aeroporto Corrado
Gex, visto che completeremo, grazie alle risorse previste da questo
bilancio, il nostro aeroporto commerciale, all'interno del quale
inseriremo una spesa che ammonta a 48,9 milioni di euro.
Infine abbiamo un'altra spesa, sempre piuttosto lontana da una
gestione virtuosa del nostro territorio nell'ottica
dell'interruzione del riscaldamento globale: la fornitura di
ulteriori tre treni bimodali. Lo ha evidenziato il mio collega: noi
produciamo corrente elettrica e ci spostiamo con il gasolio. Che
visione! Per ulteriori tre treni bimodali spenderemo 28,465 milioni
di euro.
Un ultimo punto è quello che hanno affrontato quasi tutti,
facendo puntualizzazioni e precisazioni, ma io vorrei parlare
veramente della visione in questo ambito: lo sfruttamento delle
nostre risorse idriche a fini idroelettrici. I ghiacciai, che sono
la nostra vera cassaforte, stanno evaporando, abbiamo la
possibilità di conservare risorse idriche in quota grazie ai nostri
- ancora - bacini in modo da poter sopperire a un'inevitabile
scarsità idrica destinata a colpire a breve, nel tempo di poche
decine di anni, tutte le montagne del mondo e noi prevediamo di
vendere una parte di questo nostro futuro, la nostra possibilità di
definire scelte strategiche sull'uso dell'acqua. Qualche esempio di
queste scelte strategiche, che non potremo più fare nel momento in
cui CVA sarà quotata in Borsa: la possibilità di utilizzare le
nostre risorse idriche e idroelettriche ai fini di sviluppo
industriale, la fornitura di energia a costi agevolati per lo
sviluppo manifatturiero della Valle d'Aosta non sarà più possibile
quando avremo quotato in Borsa una società che avrà come unico
obiettivo quello di fare soldi; non sarà più possibile individuare
scelte strategiche a fini irrigui sempre dei nostri bacini; non
potremo più dare da bere ai nostri campi e alle nostre bestie,
quindi avremo dei problemi sul cibo in Valle d'Aosta e avremo dei
problemi anche a fini idropotabili, avremo dei problemi sull'acqua
da bere grazie a questa scelta se vogliamo chiamarla strategica. In
questa proposta di bilancio discutiamo della possibilità di vendere
al miglior offerente questa nostra risorsa per avere in cambio
naturalmente più soldi, perché con questi soldi potremo fare un
sacco di bellissime cose. Un vecchio capo nativo nordamericano è
famoso per il discorso in cui dichiara che, una volta inquinato
l'ultimo fiume e tagliato l'ultimo albero, ci accorgeremo che i
soldi non si possono mangiare. Quanta visione di futuro in un
cosiddetto "selvaggio" e quanta miopia, invece, c'è nei nostri
attuali amministratori. Nello stesso discorso Piede di Corvo
dichiarava di non poter vendere la terra perché non era sua, era
dei suoi figli, e questo è la nostra acqua per noi: è il futuro dei
valdostani, e con questo bilancio da stolti la stiamo svendendo,
privandola ai nostri concittadini e ai nostri figli.
È questo un bilancio con uno sguardo tristemente al passato; lo
avete definito un bilancio conservativo, ma purtroppo è solo un
bilancio conservatore senza nessuna visione di futuro e senza la
capacità di vederlo questo futuro. Non riusciremo assolutamente ad
affrontarlo con le armi spuntate che ci lascerete in mano. Con
questo bilancio condannate i valdostani a proseguire la loro strada
verso la povertà e il declino, sulla quale voi - in questo momento
parlo solo della nuova maggioranza
remake
di numerose
vecchie maggioranze - li avete portati fino ad ora e sulla quale
intendete continuare a condurli per i prossimi tre anni.
Faccio ancora un piccolo accenno sulla situazione degli Enti
locali, che mi sta particolarmente a cuore. Gli Enti locali hanno
pesantemente criticato questo bilancio e noi invece abbiamo sentito
vantare come un grande risultato il fatto di avere recuperato 4
milioni di euro da destinare ai trasferimenti agli Enti locali.
Vorrei ricordare che nel 2015, subito dopo le ultime elezioni
comunali, la vostra vecchia maggioranza ha approvato una legge con
cui il bilancio regionale si appropria di 6 milioni di euro
all'anno di sovracanoni idroelettrici destinati ai Comuni dalla
legge dello Stato. È questo probabilmente che il relatore Marquis
intende come "battaglia con lo Stato": la possibilità di impoverire
in modo discrezionale i nostri Enti locali. Questa non è autonomia,
o almeno non è quella che i nostri padri hanno sognato per noi.
Nella frase che leggiamo qui alla mia destra Chanoux individua la
speranza di un popolo nella sua capacità di vedere il futuro, tale
capacità in questo bilancio non riusciamo assolutamente a
percepirla.
Avete cambiato maggioranza per salvare il Casinò e approvare il
bilancio: il Casinò, se si salverà, lo farà nello stesso, identico
modo sia con la vecchia che con la nuova maggioranza, come avete
dovuto alla fine confessare sia ai lavoratori che ai sindacati.
Quanto al bilancio, era poca cosa il bilancio Spelgatti, così com'è
poca cosa il bilancio Fosson.
In conclusione approfittiamo di questa discussione sul bilancio,
dei commenti che abbiamo espresso sulla vostra produzione,
invitandovi a rinunciare alle vostre comode poltrone e a mandarci
tutti a votare, perché l'esercizio provvisorio con il quale fino
adesso avete cercato di spaventarci non può essere altrettanto
brutto.
Presidente -
La parola al Consigliere Lucianaz.
Lucianaz (LEGA VDA) -
Parlo in italiano visto che ho
qualche puntualizzazione da fare, un giorno ci metteremo a parlare
anche la lingua dei valdostani. Mi è piaciuto l'intervento del
collega Nogara, perché molto succoso, ha dato un sacco di spunti.
La coperta è corta e giustamente qualcuno deve tirarla da qualche
parte e ho notato che le variazioni portate dalla maggioranza sono
state più che altro su pochi punti determinanti e i due aspetti che
voglio citare sono CVA e l'ospedale. Nella relazione di Marquis
trovo interessante lo spunto, molto democratico, secondo cui "
le
categorie e i cittadini non accettano più le decisioni dall'alto,
ma chiedono una costante condivisione delle decisioni che li
riguardano
". Marquis termina dicendo: "
dovremo davvero
lavorare per la Valle d'Aosta insieme a tutti i valdostani
".
Noi solo la settimana scorsa abbiamo avuto il ben poco edificante e
quasi oscurantista intervento dell'attuale Assessore Baccega che ci
ha scioccati, quando giustamente diceva che non voleva lo
streaming
per l'intervento del professor Florenzano. Diamo
informazioni ai valdostani. Io non so quanto siamo più informati
noi dei cittadini valdostani, quindi, a mio avviso, creiamolo pure
il dibattito valdostano. Le acque sono di proprietà valdostana,
però c'è anche il diritto del godimento, quindi dobbiamo anche
vedere se è sufficiente la proprietà, quindi andiamo a fondo su
questo dibattito. Proprio nel rispetto di tutti i secoli di lotta
che hanno fatto le comunità valdostane per l'acqua, è inutile
nascondere le cose.
Sull'ospedale la collega Morelli ha fatto un intervento
interessante, però ho trovato delle dichiarazioni: ancora nel 2012
contestava il fatto che questo progetto avrebbe creato un sacco di
problemi per la viabilità, per le utenze ed è proprio lì il mio
problema: quanto stiamo pensando ai cittadini valdostani? Io
conosco gente che tutte le settimane va all'ospedale a trovare i
malati e fa una fatica incredibile per entrare in quest'ospedale.
Vanno bene i progetti, vanno bene i miliardi, ma pensiamo un po'
più ai cittadini che hanno un accesso dalla parte ovest chiuso,
quello della parte est stretto e anche ogni tanto gelato o coperto
di neve. Sono cose elementari quindi, ma ci va un minimo di
sensibilità per chi vuole entrare all'ospedale e non ha il fisico
di voi giovani e che di problemi ne trova tanti. Il progetto è lì
dal 2007 e si è votato, però voglio ricordare che la maggioranza si
è espressa per il "sì", è vero che non si è raggiunto il
quorum
, ma non è che i valdostani hanno deciso "no", il
quorum
era molto limitato. Ricordiamoci che il partito, che
aveva il 47 percento dei consensi (l'Union Valdôtaine), ha
invitato, come spesso fa, i valdostani ad andare a fare una
passeggiata...
(interruzione di un Consigliere, fuori microfono)
... questo per dire che siamo molto sensibili alle richieste dei
cittadini e apriamolo tranquillamente il colloquio e il confronto a
tutti.
Président -
A demandé la parole le collègue Bertin.
Bertin (IC) -
Sarò breve, anche perché questa sessione
dedicata al bilancio è oggettivamente
sui generis
.
Abitudinariamente questa sessione è il risultato di un lavoro di
approfondimento che durava circa un mese, i lavori del Consiglio
regionale erano completamente rivisti e si dedicavano
essenzialmente al bilancio; i lavori che procedevano secondo una
routine
anche po' "stanca" e che portava alla solita lunga
sessione consiliare di bilancio, anche notturna, a volte fino alle
prime ore dell'alba, in quello che era un rito che negli anni si
riproduceva in modo piuttosto simile. In questo caso la situazione
è radicalmente cambiata: un bilancio approvato appena una
quindicina di giorni fa e un iter legislativo estremamente
accelerato, e questo non rappresenta una maggiore efficienza ed
efficacia, ma piuttosto una maggiore superficialità. Questo
bilancio riflette purtroppo la situazione politica surreale nella
quale ci troviamo. In effetti la maggioranza è cambiata tra il
deposito e l'inizio dell'iter di approvazione di questo
provvedimento, una situazione assolutamente unica che certamente,
alla luce di un osservatore estraneo, è assolutamente anormale.
Nel merito questo bilancio riflette un po' la situazione
politica e, come dicevo anche la settimana scorsa in riferimento al
cambio di maggioranza, gli aspetti di continuità sono molti sia sul
piano politico che su quello finanziario. Gli elementi di
continuità sono molto superiori a quelli di discontinuità, non
soltanto perché otto diciottesimi, come dicevo l'altra settimana,
sono gli stessi, ma perché vi è una continuità politica di fondo
che emerge anche in questo documento contabile. Nonostante la
ripetizione come un mantra della parola "cambiamento" - lo abbiamo
sentito anche questa mattina ripetere in modo un po' ossessivo
addirittura dal relatore Marquis -, la continuità è l'aspetto
prevalente sia con il Governo Spelgatti, appena passato a miglior
vita, che con il passato meno recente, come giustamente rivendicava
da questo punto di vista anche l'Assessore Testolin, perché vi è
una continuità anche con il passato più remoto.
I cambiamenti sono francamente pochi. I cambiamenti introdotti
dalla nuova maggioranza rispetto a quella uscente sono estremamente
limitati. In pratica l'aspetto politico più rilevante riguarda
l'applicazione della norma di attuazione che concerne la
manovrabilità fiscale: un valore complessivo di circa 5 milioni,
4,8 milioni per la precisione. Stiamo parlando di una cifra
estremamente ridotta. Teniamo presente che, ad esempio, soltanto
per portare a termine l'aerostazione, il
terminal
,
l'immobile fatiscente che accoglie i turisti alle porte di Aosta,
che già sappiamo non potrà essere utilizzato con le finalità
previste come terminal dell'aerostazione, perché non ci sono
passeggeri che giustificano un'aerostazione di quelle dimensioni,
verranno spesi 6 milioni, più di quanto non è previsto per questa
manovrina, IRPEF o IRAP che sia. Tanto per avere un dato preciso:
su 1.470 milioni circa 5 milioni rappresentano meno dello 0,3
percento. Questa è la differenza principale tra la maggioranza
Spelgatti e la maggioranza Fosson: lo 0,3 percento si potrebbe
dire. In pratica la differenza tra le due Giunte in termini
finanziari e nelle scelte economiche è questa, sono praticamente
identiche: poco meno dell'1 percento.
In questo si giustifica anche il comportamento, anche questo
sui generis
, avuto dal Consigliere Restano, che ha votato il
bilancio della Giunta Spelgatti e si appresta a votare il bilancio
della Giunta Fosson, che, a sentire, sembrerebbe che questi due
bilanci siano in qualche modo diversi, in realtà, dal punto di
vista numerico e politico di fondo, sono molto vicini. Tra l'altro,
ricordo che lo stesso Restano in questo suo comportamento piuttosto
schizofrenico è stato anche molto apprezzato da parte dell'attuale
minoranza, tant'è che al momento del voto come Segretario del
Consiglio ha ottenuto addirittura una parte del consenso
dell'opposizione. Mi pare un segnale politico piuttosto evidente
anche questo sulla continuità e sulla poca differenza in fondo che
al momento si percepisce tra le due Giunte. È tutto piuttosto
anomalo, è tutto piuttosto strano. Direi che questo comportamento
di Restano è un'acrobazia degna di un maestro, come lo è stato La
Torre in questi anni, è tutta una situazione piuttosto surreale,
ma, al di là di quello che c'è scritto in questo bilancio, la cosa
che lo caratterizza di più è che sia nel primo bilancio che nel
secondo manca una visione complessiva, al di là dell'aspetto
prettamente finanziario.
Ricordiamoci che in questi anni la situazione finanziaria della
nostra Regione è profondamente cambiata, dal cosiddetto "accordo di
Palazzo Grazioli" nel 2010 ad oggi il bilancio della Regione è
drasticamente cambiato: se per anni abbiamo beneficiato di
un'abbondanza finanziaria che ci ha permesso di spendere
moltissimo, di creare anche un'economia "drogata" e di fare scelte
sbagliate che oggi stiamo pagando, la situazione da allora è
cambiata in modo radicale, se per lungo tempo la nostra Regione ha
beneficiato di un residuo fiscale positivo, vale a dire che
riceveva più di quanto versava, oggi la situazione è ben diversa:
la nostra Regione ha un residuo fiscale negativo - secondo i dati
che ho avuto dal Ministero del Tesoro, anche se poi questi dati
sono piuttosto difficili da interpretare - di 1.200 euro a testa,
vale a dire che ogni valdostano versa di più di quanto riceve per
circa 1.200 euro. Una situazione estremamente diversa rispetto a
quella di una quindicina o una ventina di anni fa, quando, facendo
più o meno una comparazione, si parlava di un residuo fiscale
positivo dalla Regione, al contrario, di circa 5-6 mila euro,
aggiornandoli ad oggi. Una situazione che ci avrebbe dovuto imporre
un cambio di mentalità, poiché continuare, come si è fatto in
precedenza, con un bilancio estremamente generoso ovviamente non è
più possibile. Stiamo proprio pagando questa mancanza di cambio di
mentalità, che negli anni, purtroppo, ha fatto sì che andassimo
avanti come se le cose fossero rimaste sempre le stesse. Anche in
questo bilancio non si intravede un cambio radicale da questo punto
di vista, che è anche proprio di approccio alla questione.
Per quanto riguarda l'applicazione del decreto relativo alla
manovrabilità fiscale: un importante strumento che da due anni
abbiamo a disposizione, uno strumento che ci dovrebbe permettere di
esprimere una politica economica, indirizzare l'economia valdostana
nei settori nei quali crediamo sia importante e crediamo di vedere
il futuro, in una versione o nell'altra di questo bilancio, molto
simile, questa piccola parte in realtà non dà nessuna visione sul
futuro. Al di là di IRPEF o IRAP, non si vede qual è l'idea che
abbiamo della Valle d'Aosta e della politica economica che crediamo
necessario realizzare in questi anni in questa nostra regione.
Questo strumento va utilizzato in un modo migliore e più efficace
per esprimere una politica economica, come fanno anche delle realtà
molto più grandi della nostra che hanno questi strumenti a
disposizione, in questo caso ancora una volta anche in questo
aspetto manca una visione.
Non voglio adesso fare un discorso generale, ritorno su aspetti
più concreti: da CVA all'ospedale, all'aeroporto. L'aeroporto ve lo
risparmio perché sapete come la penso, sono diversi anni che
rappresento in tutti i modi quello che, a mio avviso, c'è da fare e
che bisogna fare in fretta. Per quanto riguarda l'ospedale, invece
una decisione a breve va presa e trovo anche qui un errore quello
di limitare le possibilità in vista di un possibile intervento per
un presidio ospedaliero unico. Certo, c'è stato un referendum nel
lontano 2007: il famoso referendum delle "matite spezzate". Quella
giornata ce la ricordiamo tutti, quella fredda domenica del
novembre 2007: un triste momento per la democrazia della nostra
Regione. Al di là del merito del risultato, ricordiamoci che quel
referendum era stato impostato su un'alternativa: la
ristrutturazione dell'attuale ospedale, oppure la realizzazione di
un nuovo ospedale fuori città. In realtà il risultato è stato
tradito poiché non si va a ristrutturare l'ospedale esistente, ma
si va a realizzare un nuovo ospedale in città, che non era nelle
domande presentate ai cittadini nel lontano 2007, situazione ben
diversa. Molto ha giocato in quell'occasione il fatto di dire ai
cittadini: "se facciamo un ospedale fuori città, poi cosa ne
facciamo del Mauriziano appena acquistato?". In realtà, il
referendum è stato tradito poiché il progetto che si vuole portare
a termine è di un nuovo ospedale sopra il guerriero celtico, l'H24
come veniva chiamato, un progetto ben diverso, pertanto anche quel
risultato referendario va interpretato in modo ben diverso rispetto
a una semplice presa d'atto, come ho sentito fare anche dalle
persone con le quali ci siamo dedicati a quella battaglia, persa
sicuramente, che non può essere archiviata come una presa d'atto
poiché quel referendum chiedeva altro rispetto a quello che si
vuole fare.
Lasciare la possibilità di valutare ogni possibilità rispetto
alla realizzazione di un nuovo presidio unico quindi non soltanto
non va contro il risultato referendario, ma è, a mio avviso,
perfettamente in linea con quel risultato, perché quel risultato è
stato già abbandonato e tradito da quello che si è fatto in questi
anni. Ricordo che soltanto in progetti e in lavori preparatori,
scavi e sondaggi archeologici sono stati spesi 15 milioni di euro e
realizzato zero. Siamo ancora alla situazione di partenza, con
tutte le problematiche di un ospedale diviso su tre presidi. Non si
è risolto niente, si sono spesi tanti soldi e la previsione un po'
nefasta che molti facevano e facevano anche in quegli anni
post
referendum che in quel sito non si sarebbe mai portato
a termine l'ospedale purtroppo si sta avverando. Credo che valutare
ogni possibilità rispetto all'ospedale sia una cosa doverosa. Da
questo punto di vista, credo sia un errore che la nuova maggioranza
voglia limitare a queste possibilità, vale a dire all'ampliamento
dell'attuale ospedale. La realizzazione di un nuovo ospedale in
centro città credo che non sia un fatto positivo, ma che vada
valutata ogni possibilità rispetto alla realizzazione di un
presidio ospedaliero unico, che è sempre più necessario, ce ne
rendiamo conto.
Riguardo alla CVA, anche qui un po' di chiarezza andrebbe fatta
e soprattutto, a mio avviso, alla fine, magari in modo regolato
dopo un lungo dibattito, ma la scelta non potrà che essere affidata
ai cittadini, con tutte le difficoltà che questo comporta. Alla
fine credo che sarà inevitabile realizzare una sorta di referendum
sulla quotazione o meno di CVA, anzi, più che sulla quotazione, su
cosa vogliamo fare di questa importante azienda della nostra
regione, a prescindere dalla quotazione o meno.
Come dicevo, purtroppo in questo bilancio manca una visione,
magari non condivisibile, ma necessaria anche per magari opporsi o
per in qualche modo contrastarla. Il fatto che manchi una visione è
l'elemento più debole di questo bilancio, di questo e di quello
della precedente Giunta Spelgatti, in prospettiva non potrà che
rappresentare l'ennesimo problema per questa Regione, che, come
dicevo, in una situazione finanziaria come quella attuale, ha
bisogno di avere una prospettiva con una programmazione nel tempo,
l'improvvisazione non è più sostenibile. Lo dicevo a conclusione
del mio intervento sulla nuova maggioranza, sulla nuova/vecchia
maggioranza: la Valle d'Aosta si meritava e si merita qualcosa di
meglio.
Président -
La parole au collègue Restano.
Restano (GM) -
Abbiamo ascoltato con attenzione le
relazioni dei colleghi che hanno presentato il bilancio e devo dire
che sono ricche di spunti e inducono a una profonda riflessione,
una riflessione innanzitutto politica. Su questo vorrei introdurre
il mio intervento. Vi sarà capitato, magari in diverse occasioni,
di sentir parlare di società liquida, forse apparentemente senza
capire, se non per sommi capi, di cosa si stesse parlando.
Quest'estate ho avuto l'opportunità finalmente di leggere uno
scritto, un saggio scritto da Bauman, un luminare della sociologia
polacco, morto di recente, che ha espresso dei concetti molto
chiari che ritengo siano perfettamente calzanti con la situazione
sociale e politica che stiamo vivendo e che voglio oggi qui
riassumere, in quanto credo e spero possano darci dei buoni spunti
di riflessione: "
con la crisi del concetto di comunità emerge un
individualismo sempre più sfrenato, dove nessuno è più compagno di
strada, ma è antagonista di ciascuno da cui guardarsi
". È
inutile far finta che ciò non sia accaduto o che non stia accadendo
anche nel nostro sistema politico regionale. A nulla servono alcune
affermazioni odierne, ricche di buone intenzioni e propositi
positivi, che sono quanto meno poco coerenti con quanto posto in
essere nel recente passato. Questo soggettivismo nella storia
passata e in quella presente ha minato le basi della modernità
anche su questa nostra regione, l'ha resa fragile.
È pertanto una situazione in cui, venendo gradualmente meno ogni
punto di riferimento, tutto si risolve in una sorta di liquidità. A
questo punto si perde anche la certezza del diritto: per esempio,
da una parte la Magistratura è sentita come nemica, mentre,
dall'altra, è vissuta come uno strumento di rivalsa anche politica.
Si perde la certezza del ruolo della politica, confusionaria, senza
punti di riferimento, dove l'unica soluzione per l'individuo è
l'apparire a tutti i costi. Cari colleghi, come si fa a non
soffermarsi su quest'ultimo punto? Come si fa a non pensare che
alcune
impasses
politico-amministrative culminate con la
lunga crisi, già esasperate qualche settimana dopo la nascita della
precedente legislatura, non siano dipese da nobili valori o da
visioni più illuminate sul presente e verso il futuro della nostra
comunità, bensì sono dipese da desideri e da personalismi
appartenenti proprio alle logiche della società liquida o di altro
tipo? Questa bulimia senza scopo ben rappresenta i partiti e i
movimenti politici e, ahimè, con questa politica liquida da diversi
anni a questa parte ci troviamo a convivere. Anche qui nella nostra
piccola Regione abbiamo assistito, anche passivamente, a questo
modo di operare fatto di comunicati,
post
,
tweet
,
dichiarazioni rese da addetti ai lavori, poi puntualmente smentite,
proprio perché il confronto interno è venuto meno e quanto espresso
pubblicamente non rappresenta il pensiero comune del gruppo di
appartenenza.
Oggi, come ieri, siamo qui a raccontare ai valdostani sempre la
stessa storia. Oggi parliamo di emergenza, di cui siamo
direttamente o indirettamente responsabili, e di futuro. Se le
parole hanno ancora un significato, è importante, a mio avviso, in
questo momento usare parole chiare e precise. La crisi che abbiamo
vissuto è stata concepita sin dal luglio scorso, impregnata di
quella liquidità di cui ho accennato, che si è esplicitata nel
momento meno propizio considerato che proprio in questo mese
dell'anno le energie dovevano essere spese per capitalizzare un
bilancio previsionale strutturato e forte di contenuti, che, seppur
numerici, tracciavano gli indirizzi politici da tradursi poi in
azioni amministrative, invece no, si è aperta una crisi direi al
buio, di difficile soluzione e, come ben sappiamo, si tenta in
corsa una virata a sinistra con il fine di arrivare al numero 18,
con il risultato di aver creato ulteriori fratture all'interno di
quest'aula, schizofreniche mi permetterei di dire al collega che ha
appena parlato. Così, fallito il piano A, si è passati di corsa,
rivalutando la soluzione di emergenza, data la disponibilità
dell'amico Fosson e del gruppo PNV, al quale si è aggiunta la
collega Rini per uscire dal guado, con gran senso di
responsabilità. Lasciatemi dire che non è stata una decisione
facile, perché siamo tutti consapevoli della gravità del momento,
della disomogeneità di pensieri, di vedute e comportamenti
all'interno della forza di maggioranza. Detto ciò, sono certo che
la persona di Tonino Fosson è quanto di meglio possa oggi
rappresentare la figura istituzionale di garanzia di cui noi
abbiamo bisogno: persona di grande esperienza, di alto profilo e
grande capacità di mediare e di favorire l'apertura con la logica
di includere chi ha voglia di dare il suo apporto e non di
escludere a priori.
Il nuovo progetto politico dei 15, iniziato dapprima in 13, ai
quali in seguito si sono aggiunti altri 2 colleghi, è rappresentato
dai movimenti oggi in maggioranza: Union Valdôtaine, Union
Valdôtaine Progressiste, ALPE Vallée d'Aoste, Stella Alpina, che,
da come dichiarato con svariati comunicati, superando le divisioni
e i personalismi, hanno sancito la creazione di un progetto
politico autonomista, federalista e progressista, in armonia con i
principi statutari di autonomia al fine di affrontare l'attuale
contingenza e i futuri appuntamenti politico-amministrativi della
nostra Regione su basi, ideali, metodi e valori comuni, garantendo
il rispetto delle singole identità politiche. Ebbene, tengo a
precisare che PNV non ha aderito a questo ennesimo nuovo progetto
semplicemente perché al momento della sua costituzione non ci
apparteneva e non ci appartiene ancora oggi. Non crediamo che un
progetto possa nascere con una logica
ad excludendum
e
mettendo insieme tante diversità politiche, perché si potrebbe
correre il rischio che così come velocemente nasce altrettanto
velocemente potrebbe anche morire. Servirebbe invece un percorso
più articolato di confronto politico, da noi di PNV fortemente
auspicato, che abbiamo definito "laboratorio", però mi auguro e mi
adopererò affinché i fatti futuri potranno smentire quanto da me
appena detto.
Vengo ora al programma che è stato presentato lo scorso
Consiglio e che oggi viene esplicitato anche nel bilancio
regionale, che si enuncia in due punti: il primo che trova la
totale nostra condivisione - ribadendo peraltro il comunicato di
PNV il 22 novembre scorso, con cui manifestavamo pubblicamente
l'apertura al dialogo per formare un governo di scopo - raccoglie
le azioni su cui siamo chiamati oggi a lavorare - e lavoriamo fin
da subito con celerità - definite urgenti: il bilancio lo stiamo
discutendo oggi, la modifica della legge regionale per l'elezione
del Consiglio Valle, il ripristino dell'elezione diretta dei
Sindaci per i Comuni sotto i mille abitanti, la modifica della
legge regionale che disciplina gli interventi in materia di finanza
locale relativamente ai criteri di riparto dei trasferimenti
finanziari senza vincoli di destinazione, la creazione di un ente
unico di promozione, di cui, insieme a tanti altri colleghi, sono
fervente sostenitore.
Infine, in merito al secondo punto del programma intitolato:
"Progettare il futuro", mi pongo e vi pongo una domanda: con
"Progettare il futuro" saremo in grado di trovare una convergenza
reale, di dare delle risposte concrete, ma soprattutto di tenervi
fede? Per quanto mi riguarda, all'interno di quest'aula, in qualità
di Consigliere di PNV, con grande onore svolgerò questo ruolo
attivamente, cercando di parlare con tutti e di parlare soprattutto
con le forze politiche disponibili al confronto che condividono i
principi di PNV, naturalmente confrontandomi con le forze della
maggioranza odierna, ma anche con la
Jeune Vallée d'Aoste
,
con la Lega e il MOUV'. In buona sostanza, il dialogo, il confronto
sono aperti, così come lanciato dal Presidente Fosson, a chi vorrà
in qualche modo contribuire a costruire una politica più solida, in
grado di dare risposte ai cittadini e non risposte agli appetiti
personali.
Passo ora al bilancio e a quanto contenuto in esso. Io devo
ringraziare, così do una risposta al collega Bertin, i colleghi
della nuova maggioranza che si sono impegnati anche a non
stravolgere il bilancio attraverso un confronto serio e aperto e,
rispondendo alla sollecitazione fatta poc'anzi, non si tratta di
schizofrenia: chi è schizofrenico è chi partecipa magari a degli
incontri nascosti, segreti, poi cambia idea, non lo dice ai propri
colleghi. All'interno di PNV il rapporto è stato chiaro, com'è
stato chiaro nei confronti della maggioranza di cui facevo parte
prima, non è mai stato nascosto nulla, è sempre stato detto tutto,
nulla di segreto anche quando mi confrontavo con la minoranza. Alla
stessa maniera noi di PNV ci comportiamo oggi con i nuovi
partner
di maggioranza. Il nostro è un impegno importante:
quello di non far andare in esercizio provvisorio l'Amministrazione
regionale. Qualcun altro che ha parlato poc'anzi non ce l'ha fatta,
forse perché non vuole mettersi in discussione, forse perché non
vuole prendersi delle responsabilità? Ne abbiamo vissute parecchie
di queste situazioni, ma non hanno mai dato risposte. Solo
critiche, solo fantasie, solo filosofia, metterci la faccia non è
facile né per gli uni, né per gli altri, tantomeno per me. È vero,
sono stato in una maggioranza e sono stato in quell'altra; ho
approvato un bilancio e ora discuto lo stesso bilancio lievemente
modificato, però mi sono preso delle belle responsabilità, gli
altri tre - e guardo la collega di là - non hanno saputo
prendersele. Questo è il danno che si rischiava di fare alla
comunità valdostana: blaterare ma nulla di concreto.
Veniamo invece al concreto. Ringrazio l'attuale Assessore al
turismo con il quale mi sono consultato e abbiamo concordato di
mantenere l'impostazione data dagli uffici e dalla precedente
maggioranza sul tema di cui trattiamo, ma prima vorrei parlare
anche della parte sanitaria perché gli interventi mi hanno
stimolato. Il bilancio prevede un impegno per la sanità di 255
milioni, nel tempo abbiamo potuto accertare che con meno di 250
milioni il nostro sistema sanitario non riesce a mantenere i
servizi offerti fino ad oggi, che, permettetemi, sono servizi di
assoluta eccellenza. Io provengo dalle professioni sanitarie e non
concordo sul fatto, come a volte si dice, che hanno necessità di
aggiornamento, che c'è mancanza di professionalità, poc'anzi è
stato fatto un accenno di questo tipo. Abbiamo dei grandi
professionisti, abbiamo veramente delle eccellenze che tanti ci
invidiano e ogni anno attraverso la formazione continua in
medicina, è una legge dello Stato, sono posti e sottoposti, con il
sistema degli ECM, a continui aggiornamenti, a volte vanno anche a
proprie spese ad aggiornarsi, quindi non mi trovo d'accordo con le
critiche sul personale. Se vogliamo discutere sull'opportunità o
meno di ristrutturare l'ospedale, di fare un ospedale nuovo sono
d'accordo, ma non mi si deve toccare la professionalità né dei
medici, né di tutto l'altro personale che opera in sanità. In
questi giorni ho avuto modo di frequentare l'ospedale, si accede
abbastanza facilmente, non è così complesso, com'è stato detto
poc'anzi, ho trovato grandi professionisti e tanta disponibilità,
non hanno smentito quanto poc'anzi ho detto.
La spesa sanitaria nel nostro bilancio prevede uno stanziamento
aggiuntivo per l'assistenza sanitaria superiore ai LEA, quindi la
nostra Regione si distingue anche in questo bilancio per dare
qualcosa in più rispetto alle altre Regioni: una spesa che mi
sembra superi il milione di euro, e ancora si mettono dei soldi per
il
payback
derivante dal recupero delle somme a carico delle
aziende farmaceutiche stimate in 900 mila euro. La cosa più
importante è data dal punto 7 dell'articolo 13, vale a dire che la
Giunta regionale, come già fatto nelle precedenti leggi di
bilancio, è autorizzata ad apportare, con proprie deliberazioni,
delle modifiche qualora in una situazione di eventuale emergenza se
ne ravvedesse la necessità: questo è molto importante, è uno
strumento direi fondamentale per il mantenimento dei livelli di
assistenza sanitaria per il mantenimento del nostro ospedale.
Veniamo ora alla parte che riguarda gli aspetti più
turistico-sportivi. Si è colta in commissione l'occasione per
sistemare alcune norme e per dare una sorta di rinnovamento,
rinnovamento che è stato recepito dall'attuale maggioranza, anche
nella formazione degli Assessorati. Abbiamo parlato dell'Ente unico
di promozione del prodotto Valle d'Aosta e, nella rimodulazione
degli Assessorati, l'enogastronomia, la cultura e il turismo sono
stati accorpati. Direi che manca ancora un piccolo spicchio, ma
forse il nuovo
Office
, chiamiamolo così, potrà contribuire
ulteriormente a portare avanti questo discorso. Soprattutto la
norma parla agli articoli 24, 25 e 26 di alcune novità per quanto
riguarda soprattutto le professioni del turismo. Si dà
l'opportunità alle associazioni accreditate di organizzare dei
corsi specifici per quanto riguarda i gestori dei rifugi alpini,
per quanto concerne anche altre professioni turistiche: è un grande
passo avanti che permette alla Regione di aggiornare o formare
nuove professioni del turismo anche in assenza di risorse, ci
adeguiamo ai tempi che cambiano.
Visto quanto discusso sui
media
nei mesi passati, siamo
andati anche a prevedere un intervento regionale a favore del
Centro sportivo esercito, come avviene peraltro nella Provincia
autonoma di Trento, dove la collaborazione è aperta alla Guardia di
Finanza e con le Fiamme Oro. Questo ci permetterà di specializzare
delle professionalità specifiche nel mondo dello sport presenti
presso l'Esercito italiano e di avviare delle collaborazioni
importanti, sperando anche di mantenere queste professionalità in
Valle d'Aosta, perché, come avete letto tutti sui giornali, viene
ventilato un possibile trasferimento di queste professionalità, di
queste strutture a Bolzano. Sono delle strutture che ovviamente
tutti ci invidiano, ma che sviluppano delle capacità nei nostri
giovani che poi nella vita quotidiana di tutti i giorni, una volta
che non faranno più gli atleti, potranno essere sviluppate nel
soccorso alpino, nell'insegnamento dello sci, nell'accompagnamento
in montagna dei turisti ed è questo proprio quello che noi
cerchiamo di creare per poi vendere a chi viene a visitare la
nostra Valle d'Aosta.
Siamo intervenuti - lo voglio precisare al collega Vesan - in
materia di produzione di neve, perché altre Regioni, ahimè, su
questo argomento, soprattutto nello sci nordico, hanno fatto un
passo avanti: vale a dire la capacità di produrre dei cumuli di
neve da stoccare nel periodo estivo e poi utilizzare a fine ottobre
e novembre per predisporre delle piste anzitempo, e quindi portano
un'utenza particolare a sciare sulle nostre piste. La perdita della
neve è di circa il 30 percento, quindi la necessità di produrla nel
mese di dicembre, o nei mesi più freddi, compensa la perdita del
prodotto neve durante il suo stoccaggio estivo. Per quanto concerne
quanto è stato detto ieri all'interno della conferenza, quanto noi
abbiamo colto in questa finanziaria e quanto dovremmo cogliere in
futuro, è vero, avremo sempre meno neve, ma noi abbiamo le montagne
più alte d'Italia ed è questo il prodotto che noi dobbiamo vendere:
alle nostre quote si continuerà a sciare, mentre altrove non si
potrà farlo. Noi quindi dovremo prevedere dei servizi a determinate
quote, e questa è la sfida del futuro ed è per questo motivo che
nel bilancio bisognerà trovare le risorse per mantenere le nostre
strutture, i nostri impianti sciistici, possibilmente per
potenziarli laddove sarà utile farlo. Bisognerà fare delle scelte
coraggiose, alcune stazioni a bassa quota, ahimè, dovranno fare
delle scelte diverse, si dovrà decidere controvoglia forse per la
loro chiusura, oppure per una trasformazione, perché negli impianti
di risalita sta prendendo sempre più piede una forma di turismo
estivo, con il trasporto di biciclette, la gente vuole salire in
quota con gli impianti per poi vivere delle emozioni particolari
che altrimenti a bassa quota non vivrebbe, per farsi le foto in
alta quota e poi raccontare altrove la propria bellissima
avventura, per raccontare i nostri suoni, i nostri sapori e i
nostri saperi di alta montagna, ma se non li portiamo in alto, come
fanno ad arrivare? La manutenzione di questi impianti, sia nel
periodo invernale che nel periodo estivo, quindi per noi è
importantissima.
Nel bilancio sono state condivise con il collega Bertschy
determinate scelte strategiche, vale a dire dotare i nostri pullman
di strumenti per il trasporto di veicoli a due ruote, un
emendamento mi sembra che reciti così, perché il futuro va verso la
bicicletta, va verso la pedalata assistita e noi ci vogliamo
adeguare a questo servizio, sono stati messi dei soldi per questo.
Mi dispiace contraddirla, ma il biglietto elettronico era già
previsto da tempo: non c'erano i soldi, adesso sono stati messi.
Sono importanti iniziative, bisognerà poi collegare il biglietto
previsto dal trasporto su ferro con quello che è previsto su
trasporto su gomma, non è una cosa semplice. È anche per questo che
fino ad oggi chi mi ha preceduto è stato obbligato a fermarsi e ad
attendere un pochino di tempo.
Come dicevo prima, sul turismo si è parlato dell'ente unico, che
è stato avviato e dovrà trovare compimento nel corso del prossimo
anno, ma soprattutto si sono fatte delle scelte coraggiose: si sono
investiti più soldi, si è passati dalle parole ai fatti. Mi fa
piacere che sia un progetto che ha in comune la vecchia e la nuova
maggioranza, quindi, da questo punto di vista, non è stata una
grossa schizofrenia la mia. Sono aumentati i soldi sulle
manifestazioni turistico-sportive, sulla promozione, sulla
pubblicità della Valle d'Aosta, sono pressoché raddoppiati... sono
stati mantenuti i contributi per quanto riguarda le attività
sportive che l'anno scorso erano stati lievemente alzati e questo è
uno sforzo importante, perché le attività sportive lavorano per la
formazione dei nostri giovani, perché li fanno crescere.
Soprattutto si è trovata la forza di trovare dei fondi per i rifugi
alpini e per i bivacchi: la legge del 2004, che non veniva più
finanziata e che finalmente trova di nuovo 650 mila euro a
disposizione. Si pensava in un primo tempo di togliere i fondi
destinati ai fondi di rotazione per il turismo equestre, invece poi
si è deciso di mantenerli, perché è un turismo in crescita. Non
sono molti questi fondi, forse in una futura variazione bisognerà
valutare se potenziarli, però si nota che è un turismo che sta
crescendo e che vede tanta gente interessata. Queste sono in buona
sostanza le novità di questo bilancio. Io credo che sia stato fatto
un buon lavoro.
In merito invece all'argomento più dibattuto oggi, che riguarda
IRPEF, l'IRAP e il
bon de chauffage
, devo dire che ho una
spiccata sensibilità su questo argomento venendo anche da una
famiglia dove si svolgono attività artigianali e commerciali,
quindi vedo di buonissimo grado la riduzione dell'IRAP, ma devo
dire in tutta sincerità che vedo altrettanto di buon grado anche la
riduzione dell'IRPEF. Sono iniziative che avevamo già presentato
come emendamenti nello scorso bilancio, molto sinceramente non vedo
così altrettanto bene il
bon de chauffage
. Ritengo che
debbano essere premiate le persone fisiche e i valdostani che
lavorano e che pagano le tasse. È in elaborazione la misura unica
per la famiglia, ma anche se piccola, la diminuzione dell'IRPEF
sarebbe stato e sarà un buonissimo segnale, altrettanto buona la
riduzione dell'IRAP. Questa è la sfida che lancio alla nuova
maggioranza e - perché no? - anche all'ex maggioranza: trovare
insieme i fondi necessari per dare soddisfazione, nel corso di
questo bilancio, nel corso delle variazioni, all'abbattimento
dell'IRAP e dell'IRPEF per essere significativi per tutti i
valdostani che ne hanno il giusto diritto.
Président -
La parole à la Conseillère Minelli.
Minelli (IC) -
Intervengo per fatto personale. Io non
credevo che la discussione di bilancio prevedesse delle valutazioni
sulle vicende del recente passato che hanno portato alla formazione
della nuova maggioranza, io rispondo delle mie azioni e ricordo
semplicemente, così faccio anche un po' di chiarezza, che, per
quanto mi riguarda, ho ritenuto necessario partecipare
all'elaborazione di una proposta alternativa a quanto le forze
politiche stavano progettando e che poi ha prodotto questa nuova
maggioranza. La mia non è stata l'idea di aderire a un progetto di
maggioranza a lungo termine, ma quello a cui ho collaborato è stata
la proposta di un accordo a termine, circoscritto su punti
specifici, con un Esecutivo dalle caratteristiche che erano nelle
intenzioni molto diverse da quelle che invece ha l'Esecutivo
attuale.
Sull'assunzione di responsabilità, sulla serietà e la volontà di
lavorare alacremente dalla mia posizione non prendo lezioni dal
collega Restano, che, per quanto è la mia esperienza in questo
Consiglio, ma anche quando al di fuori di qui seguivo le vicende
del Consiglio, è stata piuttosto una persona attendista e più
vicina all'immobilismo che all'impegno concreto.
Quanto poi alle accuse di blaterare e a quelle di personalismo,
le respingo cordialmente al mittente.
Presidente -
La parola al collega Sorbara.
Sorbara (UV) -
Riprendo, anche a seguito di una serie di
confronti che abbiamo fatto in II Commissione, il tema dell'IRAP.
Bisogna rimarcare il fatto che l'IRAP è un'imposta istituita nel
1997, che non è altro che una tassa. Ricordiamo circa il 90
percento del gettito ottenuto e attribuito alle Regioni, non nel
caso della Valle d'Aosta ma per quanto riguarda le Regioni a
Statuto ordinario, ha l'obiettivo di finanziare il fondo sociale e
sanitario, questo già con una determinata finalità. È importante
anche definire chi è il soggetto dell'imposta. Si tratta di
un'imposta strettamente legata al fatturato dell'azienda, sono
quindi soggetti al suo pagamento in buona sostanza tutti coloro che
esercitano un'attività anche non commerciale, compresi i produttori
agricoli, i quali però in alcuni casi possono essere esonerati.
Mentre ricordiamo che l'imposizione fiscale sul reddito delle
persone fisiche è un'imposta diretta e progressiva, proporzionale
ed effettiva all'entità di tutti i redditi percepiti dal
contribuente, per cui parliamo di tutti i redditi, a prescindere
dall'entità del reddito. Sicuramente voi potete ribadire il fatto
che avevate previsto solo alcuni scaglioni, ricordiamo che il
range
è comunque tra il 23 percento e il 43 percento, ma in
ogni caso non abbiamo l'entità e la certezza del reddito
percepito.
Il Governo Conte targato Lega e Cinque Stelle non permette oggi
di fare delle previsioni certe, ma in ogni caso tutte le formule
previste mirano al lungo periodo e a fungere da corollario alla
flat tax
. Oggi l'alleanza Lega-Cinque Stelle ha consolidato
l'ipotesi di introdurre le tre aliquote fisse, che, qui lo
ricordiamo, erano già state portate avanti anche dal Governo Renzi,
di andare ad individuare e ad accorpare il secondo e il terzo
scaglione e il quarto e il quinto scaglione, riformando il
meccanismo così di imposizione IRPEF sui redditi delle persone
fisiche. L'applicazione non riguarderà sicuramente il 2019 e,
sempre risorse permettendo, se ne riparlerà forse nel 2020, anche
per quanto riguarda le nuove deduzioni di cui si era parlato a
livello nazionale. Presumo che proprio per questo motivo la stessa
Regione Liguria ha approvato modalità di richieste di esenzione del
pagamento dell'IRAP per le nuove attività avviate nel 2018. In
Italia nel terzo trimestre 2018 gli occupati stanno aumentando di
circa uno 0,6 percento rispetto al trimestre 2017, in Liguria la
crescita stimata sarà pari all'1,8 percento grazie in particolar
modo anche a questo intervento, anzi vogliono ampliare la platea
delle aziende oggetto di esenzione. Tra le novità, oltre
all'accesso semplificato, anche l'esenzione dello sgravio agli
esercenti del commercio al dettaglio, alle imprese artigianali
collegate al marchio artigiani, dove, in particolar modo nella
regione Liguria, le varie associazioni in ambito artigiano sono
interlocutori privilegiati.
Quale effetto potrà avere in Valle d'Aosta? Ricordiamo i dieci
decimi del gettito fiscale che ci permette di finanziare tutta una
serie di attività e agevolazioni che fuori Valle non esistono e che
vengono ridistribuiti su tutti i cittadini, in particolar modo nei
confronti delle persone bisognose. Può essere anche un effetto
attrattivo per quanto riguarda le imprese che arrivano dal
Piemonte, perché comunque avere la possibilità di avere ragione
fiscale o ragione comunque sul territorio valdostano permetterà
tutta una serie di agevolazioni. Qua mi associo alle parole della
collega Morelli sul fatto di evidenziare che in sede di audizione
della II Commissione il messaggio delle varie associazioni
principalmente è stato: "siamo state poche volte interpellate,
poche volte consultate e ancor meno sentite", motivo per cui dovrà
essere questo un Governo aperto al dialogo, e in quello che sto
comunque verificando in questi giorni è comunque aperto a
tutti.
Non per ultimo volevo ricordare il settore della viticoltura,
mai interpellato dal Governo precedente. Ricordo solo che nel
settore dell'agricoltura fattura circa 12 milioni all'anno, per cui
è un settore sicuramente attrattivo, un settore che dovrà essere un
interlocutore nel dialogo e nella stesura dei prossimi
provvedimenti.
Che dire poi dei Comuni? Quello che è emerso in sede di
audizione, sia da parte dei sindacati che anche da parte del
CPEL... dove ha evidenziato come nel precedente bilancio sono state
messe risorse nei confronti dei dipendenti e di nuove assunzioni a
livello regionale, però chi come il sottoscritto e tanti di noi
seduti all'interno di questo Consiglio arriva dai Comuni è
consapevole che in questo momento la grossa difficoltà dei nostri
Comuni è il personale. È sicuramente corretto fare investimenti per
cercare di acquisire finanziamenti anche a livello nazionale e a
livello europeo, ma alla fine se poi all'interno dei Comuni non ci
sono le persone che possono utilizzare e fare in modo che questi
soldi vengano spesi, ecco che il risultato è veramente negativo.
Tant'è ricordo che anche in tutti gli ultimi finanziamenti, in
tutte le norme per quanto riguarda l'acquisizione e l'utilizzo di
nuove risorse viene sempre e comunque riservata una quota parte per
la ricerca del personale. In una settimana questo è un punto su cui
non abbiamo dato delle risposte certe, ma l'unica cosa che possiamo
garantire è che, grazie alla nostra esperienza, daremo risposte
certe ai Comuni.
Per quanto riguarda il lavoro, ha fatto una citazione questa
mattina il Consigliere Aggravi, ricordo che lo stesso economista ha
ricordato che bisogna ragionare sul lungo termine e non nel termine
immediato o con misure atte a produrre della ricchezza immediata.
Il lavoro crea dei cittadini, il lavoro ai cittadini permette di
spendere, permette agli stessi di pagare le tasse. Qualcuno ha
detto che vogliamo dare dei piccoli segnali, assolutamente no, noi
vogliamo dare un forte segnale. Noi ci assumiamo la responsabilità
di fare delle scelte, scelte forti che, secondo me, cambiano anche
l'approccio dei cittadini nei confronti dell'amministrazione:
cittadini consapevoli e rispettosi del bene pubblico. I cittadini
sono consapevoli che, se si incentivano le imprese, è un vantaggio
per tutti. Le aspettative positive fanno girare l'economia, perché,
se le imprese, gli imprenditori e le associazioni sono consapevoli
di avere un Governo attento alle loro difficoltà, le imprese
riprendono a investire. I nostri cittadini sanno che è più
importante un posto di lavoro, che restituisce alle persone dignità
e senso di vivere. Ne abbiamo parlato in più occasioni in questi
ultimi mesi e anche dalle cronache dei giornali si rileva come il
livello di depressione e il numero dei suicidi nei vari territori è
aumentato e il filo conduttore è sempre ed esclusivamente il
lavoro. Penso pertanto che la scelta che ha fatto questo Governo
sia sicuramente una scelta forte e sia nell'indirizzo giusto di
creare lavoro.
Dalle ore 18:30 assume la presidenza il Vicepresidente
Rollandin
.
Rollandin (Presidente) -
La parola al Consigliere
Gerandin.
Gerandin (MOUV') -
Ringrazio i colleghi intervenuti
prima. Parto da quello che ha ricordato la collega Morelli: quando
ero sui banchi della Giunta dissi che l'ultima mela avvelenata che
avremmo potuto regalare ai valdostani era la non approvazione del
DEFR e del bilancio, per cui rimango di quell'idea e sono
assolutamente felice che da quest'aula venga dato uno strumento
efficace alla nuova maggioranza per andare avanti nella gestione
del bilancio regionale, soprattutto per dare certezza per quanto
riguarda il futuro finanziario della nostra Regione.
Qualcuno ha ricordato nei vari interventi che il DEFR e il
bilancio sono stati scritti a più mani. È vero, anche perché, al di
là di tutto, in questo momento di grande confusione politica c'era
la necessità comunque di prevedere uno strumento da presentare in
aula. Ci abbiamo provato, la nuova maggioranza che è subentrata ci
ha lavorato, qualcosa è stato cambiato nei limiti legati a quello
che in questo momento è un legaccio che, di fatto, limita la
possibilità di intervenire sulla totalità della disponibilità
finanziaria. Noi siamo ancora in attesa che la finanziaria dello
Stato recepisca l'accordo e ci permetta di utilizzare...
(
interruzione di un Consigliere, fuori microfono
)
... l'ha già recepito, è un'ottima notizia. Ne prendo atto e
sono contento che sia io a darne notizia in quest'aula, perché
significa che verrà comunque rispettato quell'importante accordo
sottoscritto.
Dicevo prima che è un bilancio scritto a più mani e a me
piacerebbe partire un po' dalle condivisioni che abbiamo avuto in
questo percorso. Sono state citate ancora, ma lo citava prima il
collega che mi ha anticipato dicendo che comunque una delle
difficoltà che ci sono è quella legata al reperimento del personale
degli enti pubblici; in questa finanziaria ci sarà il superamento
del blocco delle assunzioni, il famoso rapporto 1:10 per quel che
riguarda i dipendenti pubblici. È un segnale importante, perché
significa che abbiamo esaurito quello che da più parti era visto
come un eccesso di dipendenti pubblici e soprattutto ci darà la
possibilità di potenziare quei settori in difficoltà, vedi quello
dei fondi europei, dove noi, con il fatto di non avere la
possibilità di implementare le risorse, siamo entrati in
difficoltà. C'è la proroga delle graduatorie, altro aspetto che è
stato condiviso sia dal Governo precedente che dal Governo attuale;
c'è la proroga degli anticipi per quello che riguarda gli
agricoltori, il PSR 2015, un altro aspetto importante perché, in
questo momento di difficoltà del mondo agricolo, almeno per quelli
che non hanno ancora percepito i dovuti trasferimenti ai sensi del
PSR, possono avere la possibilità di non restituire queste
risorse.
Detto questo, io penso doveroso rivendicare un'assoluta
differenza di approccio che ha caratterizzato l'azione politica
della Giunta Spelgatti nella predisposizione di questo bilancio. Lo
rivendico perché, rispetto al bilancio precedente, la nuova
maggioranza, il nuovo Governo avrà a disposizione un bilancio
reale, totalmente spendibile da subito, da gennaio 2019. Oltre a
questo, avrete la possibilità di rimodulare con quella variazione
che avete già annunciato di bilancio e, tenuto conto della lieta
novella che è stata recepita per quello che riguarda la copertura
in finanziaria del testo dell'accordo, avrete anche a disposizione
20 milioni in più, disponibili sin dalla prima variazione di
bilancio. Ci saranno gli utili delle partecipate da utilizzare. Noi
non abbiamo in questo momento attinto né a utili, né a riserve
delle partecipate: questo è, penso, un approccio corretto, per cui
rivendico l'azione politica di questa Giunta.
Avete 120 milioni in conto investimenti, sempre frutto di
quell'accordo sottoscritto, noi ci siamo permessi di dare alcune
indicazioni e gradiremmo fossero utilizzati per arrivare a una
conclusione di quell'iter infinito che è l'ospedale. Avrete la
possibilità di utilizzare l'avanzo d'amministrazione, cosa che non
ci è stata possibile, perché qualcuno, non so se l'Assessore o il
relatore Marquis, ci ha ricordato che anni fa, quando è stata fatta
la verifica per quanto riguarda i residui passivi, si è chiuso con
oltre 270 milioni di disavanzo, e questo per il Governo Spelgatti è
stato un grosso handicap, perché noi non abbiamo avuto la
possibilità di utilizzare l'avanzo quando abbiamo dovuto avviarci a
quello che viene chiamato assestamento di bilancio, ma che è stata
una variazione di bilancio. Abbiamo avuto disponibilità per 4,2
milioni.
Abbiamo avuto difficoltà legate anche al fatto che comunque
c'erano tutta una serie di fondi non utilizzabili, vedi il discorso
dei fondi di rotazione. Guardo l'Assessore Baccega, adesso è in
Giunta, avrà la possibilità di rimpinguarli quei fondi di rotazione
da cui, con la variazione di bilancio, avete attinto a piene mani.
Lei ce lo ricordava, quando era sui banchi di minoranza, dicendo:
"finanziate questi fondi di rotazione", avrete la possibilità di
finanziarli. Noi abbiamo dato qualche indicazione, speriamo che
venga fatto, perché non è sufficiente annunciare le buone
intenzioni, dire che abbiamo intenzione di implementare i mutui
prima casa, i mutui per la ristrutturazione e poi, alla prima
difficoltà di rispetto degli equilibri di bilancio, si attinge a
piene mani.
Certamente un quadro più chiaro della situazione ce l'avremo a
seguito della variazione di bilancio annunciata a gennaio, allora
capiremo tante cose di più: capiremo il vero orientamento di questo
nuovo Governo e capiremo se sarà - ci auguriamo di no -
tout
changer pour rien changer
. Quando rivendico un'assoluta
differenza di approccio... è quella legata al fatto che questo
nuovo Governo, rispetto alle difficoltà che abbiamo dovuto
affrontare noi, avrà di fronte una prospettiva di programma per
rilanciare il futuro della Valle d'Aosta, che io mi auguro saprete
cogliere.
Abbiamo dato anche indicazioni su un possibile utilizzo dei 20
milioni in disponibilità. Io non ho motivo per non ringraziare
dell'attenzione del nuovo Governo, perché mi pare che le
indicazioni siano state colte, ma volevamo anche su questo dare
alcune indicazioni su quelle che pensavamo che fossero delle
risorse necessarie da implementare. Ricordo solo che quei 4 milioni
che noi avevamo indicato nel settore agricoltura e ambiente saranno
necessari per garantire sicuramente almeno 120 giornate per quel
che riguarda il discorso degli operai forestali, per i contributi
per le rassegne, sicuramente da implementare, e per i contributi ai
consorzi. Per quello che riguarda l'ambiente, fate attenzione - lo
dico all'Assessore Chatrian - che ci sarà comunque da mettere
risorse per quello che riguarda il recupero della falda acquifera
nei pressi della CAS.
Relativamente agli aspetti un po' meno condivisibili, sui 4
milioni dell'IRPEF qualcuno ha banalizzato dicendo che sono cifre
piccolissime; noi abbiamo provato a modularle per quello che
riguarda gli aiuti principalmente ai redditi bassi. Non erano
distribuiti a pioggia, ma andavano a privilegiare un po' i redditi
più bassi. Noi pensiamo che 4 milioni e mezzo sull'imposta sul
reddito delle persone fisiche, in un sistema come quello
valdostano, non sia così poco e soprattutto pensiamo che sia un
segnale, perché per la prima volta si metteva qualcosa nelle tasche
dei cittadini piuttosto che togliere. È un segnale che, al di là
delle cifre, pensavamo fosse importante.
Per quello che riguarda il
bon de chauffage
, è
intervenuto lei, Presidente, e mi viene in mente anche il collega
Marquis. È stato detto: "
in attesa di una revisione organica
delle misure di contrasto alla povertà
", io ricordo che con il
collega Marquis, quando era ancora Consigliere di maggioranza,
abbiamo passato intere giornate a discutere su quella che è
conosciuta da tutti come la legge Fontana, dato che era lei la
promotrice. In quell'occasione mi ricordo che abbiamo passato delle
giornate a dire: "no, adesso teniamo ferma la legge, perché prima
dobbiamo avere un'idea completa degli aiuti per il contrasto alla
povertà". Sono passati anni, sono passate Giunte, il collega
Marquis è diventato Presidente, adesso è nella seconda maggioranza
e di quel raccordo per capire quali sono le misure di aiuto alla
povertà siamo ancora in attesa. Ricordo, tra l'altro, che in
quell'occasione il collega Marquis ci fece vedere un modello molto
virtuoso: il modello Trento. Probabilmente Trento ha già rimodulato
il suo modello, noi non abbiamo visto ancora nascere il primo. Mi
pare ci sia stata anche una dichiarazione del Presidente su questo,
che poi alla fine sarà una decisione lungimirante per fornire ai
valdostani indicazioni ben definite. Questa mi pare davvero un po'
una dichiarazione alla Robin Hood al contrario, perché sinceramente
penso che i valdostani si aspettino di più di avere delle
indicazioni precise, che non di avere una visione lungimirante in
cui non si danno risposte immediate.
Ci sono aspetti che noi riteniamo importanti, che sono quelli
che avrete a disposizione sei mesi per decidere sull'ospedale.
Chissà quale sarà la decisione. Mi pare che ci siano delle visioni
leggermente diverse all'interno di questa nuova maggioranza, ma ci
sta, non è un problema. Penso che per l'ospedale si debba decidere.
Chissà che si smetta di sognare una volta e si lavori per il
concreto con le disponibilità economiche reali che potremmo mettere
a disposizione, perché forse ci si è dimenticati di dire che in
questo momento per il nuovo ospedale vi è disponibilità in bilancio
zero, zero assoluto! Dovremo pertanto attingere a risorse della
finanziaria.
Vorrei ringraziare il collega Luboz per aver organizzato
quell'incontro con il professor Florenzano sul discorso del futuro
di CVA: lo ringrazio perché forse questo incontro andava fatto
tanto tempo fa. Io non ero in audizione, però mi sono letto con
attenzione questi atti ed è stato un intervento che davvero mi ha
dato delle prospettive che mi erano del tutto sconosciute, lo dico
in tutta sincerità. Io non so quanti di voi sapevano le possibilità
legate al futuro di CVA. Io rispetto le idee del professor
Florenzano, ma volevo dire: al professor Florenzano qualcuno ha
raccontato com'è impostato il sistema delle partecipate valdostane
e soprattutto il sistema CVA? Perché io ho l'impressione, leggendo,
che il professor Florenzano, da quel grande penso economista o
comunque avvocato esperto in materia, abbia detto come, in una
situazione di normalità, si può procedere alla valorizzazione di
un'importante società come la CVA, ma probabilmente qualcuno si è
dimenticato di ricordare i tristi destini delle partecipate
valdostane. Qualcuno ha detto come funzionava il Forte di Bard, il
discorso del Casinò o magari il pregresso di CVA legato alle
turbine cinesi? Perché se la legge n. 20 - e io concordo con quanto
diceva prima la collega Morelli - era in un momento storico
importante, adesso questo momento storico non solo è importante, ma
probabilmente è peggiorato da quando noi abbiamo scritto tale
legge. E, se da un punto di vista economico non fa una grinza che
il professor Florenzano dica: "se volete una società che sia
concorrenziale sul mercato, faccia l'interesse della Valle d'Aosta,
crei utili, non dovete mettere zavorre", probabilmente qualcuno non
ha spiegato al professor Florenzano che le storie delle turbine
cinesi sono uscite fuori solo perché qualcuno ha avuto la
possibilità di avere accesso agli atti e ha potuto creare una
Commissione speciale, che ha messo in discussione le scelte
passate. Probabilmente al professor Florenzano non è stato neanche
detto che i soggetti illuminati che hanno seguito il percorso della
scelta legata alle turbine cinesi sono gli stessi che hanno
predisposto il piano di quotazione in Borsa di CVA.
Detto questo, io sono preoccupato, ma non perché ci sia una
scelta a priori: quotazione, non quotazione o quant'altro, ma per
il semplice motivo che il primo atto di questo Governo è quello,
dopo aver tentato l'Assessore Baccega in commissione di dire:
"secretiamo, non rendiamo pubblica la riunione, non mandiamola in
streaming
", di abrogare l'approvazione della legge n. 20 su
CVA. Io allora dico che nella legge n. 20 c'è l'accesso agli atti
dei Consiglieri, nella legge n. 20 ci sono i famosi 5 mila euro e
la guardo, Assessore Chatrian, che si è battuto: lei voleva i 5
mila euro come limite alla trasparenza degli atti e il discorso
della rotazione dei lavori, le pari opportunità per i giovani
valdostani che fanno domanda per essere assunti: questo era uno dei
passaggi previsti nella legge n. 20. Quello che mi preoccupa è che
in un passaggio del professor Florenzano - e lo leggo - si dice:
"
quindi chiaramente la legge n. 20, se la quotate
- parla di
CVA -,
deve essere modificata, quanto meno per esentare CVA da
quella disciplina, perché sennò, secondo me, non ve la quotano la
società
". Non vorrei che ci fosse già una decisione presa. È
questo che mi preoccupa, perché sul fatto di dire: "non la rendiamo
pubblica", sul fatto di dire che probabilmente si è raccontato una
Valle d'Aosta che non esiste, che non è una realtà come il
Trentino, che non è la realtà di Trento e Bolzano dove le
partecipate non sono
à la une
e non sono agli onori della
cronaca... probabilmente il sistema Valle d'Aosta ha necessità di
avere ancora per il momento il paracadute della legge n. 20, anche
se non è quella legge eccezionale che ha cambiato e che ha deciso
il destino di tante cose.
Concludo citando alcuni settori che, a mio parere, permangono in
grave difficoltà. Comincio dagli Enti locali. Ci sarà assolutamente
la necessità di rivedere la legge n. 6 e la legge n. 48. Attenzione
però che queste modifiche sarebbe interessante che nascessero dal
basso. Io penso che dovrebbero nascere da proposte direttamente
degli Enti locali, sia sulla legge n. 6 che sulla legge n. 48.
Queste riforme, specialmente quella della legge n. 48, si fanno
quando ci sono disponibilità finanziarie in più, perché sennò sarà
davvero difficile che si possa fare una modifica della legge n. 48.
Quando lei, Assessore, dice che in assemblea avete promesso risorse
in più, io sono ben felice che ci siano risorse in più, vengo dal
mondo degli Enti locali per cui, quando ci sono risorse in
disponibilità, penso che sia ottimo; mi auguro che siano usate in
conto investimenti per mettere in sicurezza il territorio, perché
in questo momento arrivano centinaia di domande per intervenire,
mettere in sicurezza il territorio dagli eventi atmosferici; io mi
auguro che vengano utilizzati per questo. Soprattutto io ricordo
ancora - e lo ricorderò finché sarò presente in quest'aula - che
voi che promettete risorse in più siete gli stessi che avete tolto
anni fa, con quella che io definisco una rapina, 50 milioni di
avanzo di amministrazione dei Comuni, che in questo momento
sarebbero manna per loro. Forse ve ne siete dimenticati, ma, finché
io sarò in quest'aula, ve lo ricorderò sempre.
Ci sono altri settori in grave difficoltà, sicuramente la
sanità. Si parla di evitare l'esodo di medici e anche degli
infermieri. Abbiate la bontà di non dare la colpa di questo esodo
di medici e di infermieri al Governo Spelgatti. Erano scelte fatte
prima, e difficilmente in cinque mesi di governo, con di mezzo
luglio e agosto, si riusciva a invertire la tendenza.
Per quanto riguarda i fondi europei - lo dico in quest'aula
perché poi farò qualche iniziativa in merito, perché non voglio
prendermi delle responsabilità che non ho -, che erano difficoltà
lo sapevate dal 2014, tutti i Governi che si sono succeduti; il
fatto che c'erano difficoltà circa i programmi informatici, che
c'era carenza di personale erano cose risapute, per cui non fate
delle facce stupite e non cercate di vendere ad altri la colpa sul
fatto che, con ogni probabilità, ci saranno disimpegni circa i
fondi europei.
Ci sono settori difficoltà, sicuramente l'agricoltura. Dicevo
prima la salvaguardia del territorio e su questo io sono certo che
chi è subentrato avrà una particolare attenzione, per cui
sicuramente troverà le soluzioni, però ricordatevi che questi
settori non hanno risolto le loro difficoltà.
Concludo con un altro settore certamente in difficoltà: quello
del mondo dell'occupazione, i lavoratori delle imprese. Non vedo il
collega Borrello, ma ho sollecitato per più mesi, quando era con me
in Giunta, la presentazione della legge sugli appalti. È stata
annunciata questa legge sugli appalti sui lavori pubblici, mi
diceva che era lì pronta a essere sfornata... aumentate la
gradazione del forno, ma sfornatela quanto prima, perché la Valle
d'Aosta ne ha bisogno...
(interruzione di un Consigliere, fuori microfono)
... no, non rischia di bruciare, perché il vero problema delle
imprese valdostane è che da altre parti hanno avuto più coraggio,
queste cose le hanno fatte anni fa; l'obbligo di suddividere gli
appalti in lotti è stato fatto da altre parti e questo è uno dei
salvagenti possibili per le imprese valdostane.
Detto questo, mi auguro che si riesca a risolvere i problemi dei
valdostani nell'interesse degli stessi, lasciando la politica il
più possibile fuori da quest'aula, però dando indicazioni molto
precise dove il bene a cuore sia quello dei valdostani.
Presidente -
La parola al collega Bianchi.
Bianchi (UV) -
Intervenire oggi sul bilancio è difficile
per tutti, ma intervenire dopo l'intervento del collega Gerandin è
ancora più difficile, perché non capisco se sono in Consiglio
regionale o non lo sono più.
Partiamo dall'inizio. Qui abbiamo una Giunta a trazione leghista
che a fine novembre, e qualcuno che mi ha preceduto lo ha già
evidenziato, scarica un bilancio in Giunta, pur sapendo che i
numeri per approvare questo bilancio in Consiglio regionale non ci
sono più. Oggi siamo qui che discutiamo su IRPEF, IRAP,
bon de
chauffage
o meno e molto probabilmente, non avendo i numeri,
sarebbe bastato magari, prima di scaricare in Giunta il bilancio,
fare una riunione con i Capigruppo di tutte le forze - e non sto
parlando di maggioranza regionale - e molto probabilmente
riuscivamo a dare delle risposte ai valdostani magari anche più
importanti, perché, come ha già sottolineato qualcuno - il collega
Cognetta o qualcun altro -, i numeri non sono cambiati, ma perché
non si potevano cambiare! Il bilancio è stato scaricato se non erro
il 28 novembre, oggi siamo al 18 dicembre e siamo qua ad approvare
quei numeri che sono stati scaricati.
Aggiungo che è subentrato un nuovo Governo, un Governo
autonomista, ma non ne faccio una colpa all'allora Presidente
Spelgatti... e qui mi ricollego un po' a chi mi ha preceduto
nell'intervento: al collega Gerandin, che oggi fa delle aperture e
dà indicazioni, ma, quando sedeva in Giunta, indicazioni nei
confronti dell'opposizione di allora niente: "si è scaricato, così
è", quindi molto probabilmente l'errore è già a monte. Sarebbe
stato opportuno, non avendo i numeri, forse fare una riunione con
le minoranze per poter dare una risposta ai valdostani più
concreta. Oggi quindi siamo qua, parliamo: da una parte noi
difendiamo l'operato, voi difendete il vostro operato, ma alla fine
ai valdostani qualcosa stringe... Oltre a questo, dicevo, mi
aspettavo dal collega Gerandin che, proprio per la sua lunga
esperienza politica, perché voi dovete pensare che Gerandin faceva
già il Sindaco a Brusson quando io facevo il militare e ho 52
anni... quindi che in politica sia sempre colpa degli altri...
prendiamoci le nostre responsabilità!
Permettetemi un'altra curiosità. Viene scaricato in Giunta il
bilancio, dopodiché, qualche giorno dopo - e qualcuno lo ha già
sottolineato - viene presentato un emendamento, ma quando questo
emendamento viene presentato? Dopo che è stata presentata la
mozione di sfiducia. "Ridiamo il
bon de chauffage
ai
valdostani!", ma nel bilancio scaricato il 28 novembre non c'era,
"noi l'abbiamo tolto, poi l'abbiamo rimesso e adesso lo facciamo
togliere agli altri", non è bello! È una mossa politica, però
questa è la verità! Nel bilancio, collega Manfrin, il
bon de
chauffage
non c'è e l'onestà intellettuale dell'ex Assessore
Aggravi c'è stata e nella relazione lo ha scritto. Ai valdostani
quindi bisognava dire: "il
bon de chauffage
non l'abbiamo
messo in bilancio, ci abbiamo pensato dopo quando hanno presentato
la mozione di sfiducia". Molto probabilmente se avessimo presentato
la mozione di sfiducia dopo il bilancio, i valdostani il
bon de
chauffage
non lo vedevano: questa è la realtà!
Ora, vado avanti e riprendo alcuni interventi che mi sono
segnato. Il Consigliere Cognetta ha detto: "
depredate le
partecipate
", adesso non è presente, lo dico lo stesso, non
penso che poi ci sia qualcosa di personale. Il principio del
bon
de chauffage
noi andiamo a prelevare, con tramite CVA e di
tutte le altre società che producono energia idroelettrica, con dei
canoni, ma ben venga, non è quella la discussione, ma il principio
è che lo andiamo a prelevare prima, quindi prima degli utili. Prima
li prendevamo dagli utili, adesso li prendiamo prima, quindi non
vedo quale sia la differenza. Dall'altra, poi, sempre al collega
Manfrin che mi dice: "
accordo con lo Stato
", che poi in
diretta abbiamo saputo che è stato recepito: ci mancava ancora che
non venisse recepito! Se io e un altro abbiamo un debito di 280
milioni, facciamo 140 voi, 140 noi, 140 li prendete voi, noi 140 li
prendiamo in sette anni, vuoi che non lo accettino quell'accordo?
Dico però che l'accordo doveva essere fatto, questo lo
condivido.
Adesso permettetemi di fare alcune considerazioni, soprattutto
nei confronti di alcuni interventi, perché, per esempio,
l'intervento della collega Russo - e parlo del Movimento Cinque
Stelle -, sotto alcuni aspetti, lo condivido; per quanto riguarda
gli interventi dei colleghi Vesan e Mossa, sinceramente ho dei
problemi a capire. Parto dal collega Mossa: "non c'è niente sulla
mobilità sostenibile, interventi sul turismo 1 percento", me li
sono scritti, "voi investirete per le macchine a vapore, abbiamo
ancora i treni a gasolio". Le ricordo, collega Mossa, che da parte
del Senatore valdostano Lanièce è stato presentato un emendamento
in questa finanziaria - quindi è in discussione ancora adesso - per
chiedere 100 milioni allo Stato per rifare la ferrovia. Visto che
lei è del Movimento Cinque Stelle che oggi governa lo Stato
italiano, insieme alla Lega, le chiedo se lo stesso emendamento può
essere presentato anche dalla Deputata valdostana alla Camera in
maniera che ci togliamo questi treni a gasolio ed elettrifichiamo
questa rete. Questo emendamento è stato presentato dal Senatore e
io auspico che anche il gruppo Cinque Stelle si muova, porti
qualcosa visto che hanno un rappresentante di quella forza politica
a Roma, all'interno della maggioranza a Roma, in modo da portare
anche qualcosa ai valdostani, fino ad oggi non abbiamo visto
niente. Dall'altra parte poi il collega Vesan - che conosco bene,
persona che stimo - fa tutto un discorso sull'ambiente e mi fa
piacere, abbiamo già avuto modo in passato di parlarne e poi parla
degli impianti intervallivi, ma si metta d'accordo con il suo
collega! Ci dice che investiamo solo l'1 percento del bilancio sul
turismo e poi lei ci dice che gli impianti intervallivi non vanno
bene, cozza un pochino la cosa... mettetevi d'accordo!
Concludo su un principio e vado alla relazione del collega
Aggravi: "
non siamo noi ad aver scatenato la tempesta, sono
stati altri
". Parto dal presupposto che, quando lo diceva e lo
scriveva, non guardava alle forze di opposizione, immagino, però
posso dirle una cosa: come in qualsiasi famiglia, durante una
divisione, le colpe non sono sempre tutte da una parte, sono sempre
al 50 percento.
Dalle ore 18:59 assume la presidenza la Presidente
Rini
.
Rini (Presidente) -
La parola al Consigliere
Rollandin.
Rollandin (UV) -
Je crois que cet après-midi on a entendu
des avis différents sur le projet de budget qui a été présenté. On
avait souligné à maintes reprises qu'au début il fallait préparer
le document préparatoire du budget, le DEFR, mais on l'a présenté
ensemble et donc on le discute ensemble. En effet, le DEFR c'était
donner les lignes sur lesquelles travailler pour aboutir à un
résultat, qui allait justement allouer les dispositions qu'on avait
du point de vue financier.
Credo che oggi noi abbiamo qui con questo bilancio un parto
difficile, non solo podalico ma quasi distocico e questo progetto
in più è "bicefalo". Qui tutti hanno ragione e tutti hanno torto. I
numeri sono quelli, quelli che hanno presentato, gli spostamenti
sono successivi, perché la nuova maggioranza ha creduto di
presentare alcuni emendamenti che spostano alcune poste di
bilancio, però le entrate, i numeri sono quelli. Mi viene da dire
che è un po' come nell'altra situazione di bilancio, perché noi di
bilanci siamo un po' specializzati, del Casinò che era pronto, non
era a posto, poi, dopo quattro-tre mesi, era pronto.
Oggi abbiamo un bilancio regionale che abbiamo naturalmente
preso in esame e abbiamo cercato di modificare alcuni aspetti e di
togliere alcune esagerazioni che, a nostro avviso, erano state
fatte. Io non voglio riprendere puntualmente i colleghi, che molto
bene hanno sottolineato il più e il meno di alcuni aspetti, però
quello che mi fa un po' specie è che in particolare il collega
Gerandin abbia ripreso alcuni aspetti di questo bilancio dicendo
chiaramente che questo bilancio è stato presentato da loro, però,
così come l'abbiamo messo, non va bene... non va bene per quanto
riguarda i fondi per l'agricoltura. A questo proposito, voglio
ricordare che, quando si era dall'altra parte, i cosiddetti "fondi
di rotazione" che erano stati dati e utilizzati per anticipare le
somme agli agricoltori erano una vergogna, erano cose che non si
potevano fare, che bisognava subito togliere, perché la macchina
non funzionava, non c'erano i fondi, bisognava andare a Roma a
battere i pugni, tornare su e dire che c'erano i soldi. Qualcuno se
lo ricorda. Oggi, come primo emendamento di questa legge:
"spostiamolo alla fine del 2019"! Io comincio a capire che le
posizioni cambiano a seconda del gioco che uno fa, il che non è
molto corretto perché, se quella regola valeva prima, deve valere
anche dopo, invece non è stato così. Quello che ci chiediamo: era
così facile o era un po' più difficile far avere i soldi agli
agricoltori? Cosa che hanno provato molti Assessori che sono qui.
Sicuramente tutti hanno fatto il possibile, però non era così
facile spostare tutta una serie di situazioni a livello nazionale,
a livello di AGEA, che non rispondeva a queste domande, e così via.
Ora, credo che lamentarsi adesso di alcuni aspetti lo trovo
azzardato. Per quanto riguarda i soldi messi a disposizione, vorrei
ricordare a quest'aula che noi abbiamo oggi la fortuna di non
parlare più di due aspetti con i quali tutti gli anni avevamo a che
fare con i bilanci, perché nel bilancio c'era la mannaia che non si
poteva andare oltre un certo limite: anche se avevamo i soldi, non
potevamo spenderli, perché c'era il Patto di stabilità. Ricordo al
collega Gerandin il Patto di stabilità che è stato oggetto del
cambiamento radicale andando ad avere i bilanci in pareggio e solo
con il bilancio in pareggio si è potuto avere la situazione di cui
godiamo oggi, che siamo la Regione che ha anticipato le altre
Province di Trento e Bolzano. Bisognerebbe anche dirci che oggi
questa condizione ci permette di lavorare in un altro modo e quindi
di utilizzare tutti i fondi. Ha poi voluto ricordare i 50 milioni
che forse o ha la memoria corta, o non ha capito in quel momento
cosa succedeva: quei 50 milioni noi dovevamo restituirli allo Stato
e non li abbiamo sottratti ai Comuni, e penso che per primi i
Comuni abbiano dato atto di questo, ma abbiamo utilizzato questi
fondi nel modo che si ricorda con la legge per evitare che fossero
dati a livello nazionale.
Voglio soffermarmi in particolare su due aspetti. L'ospedale:
con grande sorpresa ho visto quell'emendamento in cui si diceva:
"adesso riprendiamo tutto, andiamo a vedere, cominciamo di nuovo a
fare il giro della Valle d'Aosta per vedere dove possiamo
posizionarlo: a Quart, a Sarre, andiamo un po' giù, un po' su, ci
mettiamo una commissioncina che vada in giro, che faccia delle
foto, diamo uno studio", ma di che cosa stiamo parlando? Abbiamo
speso una barca di soldi per cercare di mettere a posto quello che
c'era! Mi dispiace poi che qualcuno abbia fatto riferimento ai
soldi per gli scavi archeologici come soldi buttati, mi sembra
molto singolare. Abbiamo scoperto con gli scavi che in quella zona
c'erano dei resti molto interessanti. Credo che questo non sia un
dato negativo, anzi dobbiamo fare di tutto per metterli in
evidenza, ed è lo studio che si farà, rendendo compatibili le due
cose, come già è stato altamente visto e verificato. Avremo quindi
lì una zona di particolare interesse che fa da
pendant
con
Saint-Martin-de-Corléans e questo è un punto nodale di quello che è
lo sviluppo. Sull'ospedale sicuramente noi faremo di tutto per
accelerare la possibilità di operare. Si dice che non abbiamo messo
soldi per l'ospedale: è vero, ma non abbiamo messo soldi perché
andrebbero in avanzo in quanto, fino a quando non c'è il nuovo
progetto approvato che può essere appaltato, che può essere redatto
in modo tale da prevedere che inizino i lavori, non si può
naturalmente mettere delle somme che andrebbero a residuo. Mi
sembra quindi del tutto naturale che ci sia una
consecutio
che va in una certa direzione di valorizzare le scoperte fatte e
nel contempo fare il progetto adesso, quando stanno per finire gli
scavi, e si potrà finalmente giocare a carte scoperte e quindi
andare a una progettazione come si deve. Credo quindi che
sull'ospedale non si tratti di ricominciare daccapo, com'è stato
detto dopo che c'è stata una pubblica pronuncia che si voleva
l'ospedale lì, quindi c'è stato un
referendum
, noi abbiamo
sempre rispettato l'esito dei
referendum
e mi fermo, perché
non c'è bisogno di ulteriori illustrazioni.
Su questo tema credo che ci sia da sottolineare un altro aspetto
non solo per la sanità, ma per le politiche sociali in riferimento
a un raccordo con i Comuni molto interessante. Io credo che, se non
si fa
pendant
tra Comune e Regione per quanto riguarda la
parte sociale sul territorio, avremo delle difficoltà a gestire
l'approccio del primo intervento, la parte sanitaria e la parte
sociale sul nostro territorio. Qui ci vorrà una grande
determinazione per riuscire a ridurre quelli che sono oggi i
problemi legati all'assistenza alle persone anziane nei comuni e,
in particolare, nella città di Aosta. Credo che su questo ci sia la
massima attenzione e la disponibilità di fondi per riuscire a
trovare una soluzione più che giusta e doverosa.
Sugli altri punti gli altri colleghi hanno detto molto, non
credo ci sia granché da aggiungere, perché in questo bilancio è
vero che ci sono state poche integrazioni, ma ci sembrava giusto,
non è che potevamo ribaltare il bilancio in questo momento, nel
tempo poi ci saranno gli aggiustamenti che sono necessari. Ora, io
credo che questo bilancio, con le modifiche apportate in senso
migliorativo, possa essere un punto di partenza per dare delle
risposte serie e concrete alle problematiche dei singoli settori.
Non voglio riproporle, perché chi mi ha preceduto ha già detto
molto di quello che è nelle attese della gente per quanto riguarda
i servizi, nella possibilità di migliorare i servizi sul
territorio, cosa che chi è tra quei banchi conosce bene, dove si è
lavorato molto per cercare di riuscire a intervenire con solerzia
su queste tematiche.
Per il resto io non credo che ci siano altri "problemi" che
possano dare un'indicazione diversa. È chiaro che oggi per noi, non
avendo più il Patto di stabilità e il pareggio di bilancio, il
problema è molto diverso da quello che era solo due anni fa, e su
questo noi contiamo di intervenire in modo adeguato. Credo sia
giusto dare l'importanza dovuta, molti lo hanno evocato, al
discorso delle acque, sotto tutti i profili. Se c'è un elemento che
dobbiamo salvaguardare e utilizzare al meglio, sono proprio le
acque. Credo che i colleghi che sono intervenuti abbiano già detto
molto sia sull'utilizzo a livello idroelettrico che sull'utilizzo
ottimale per quanto riguarda l'agricoltura. Non posso quindi che
condividere quanto è già stato detto, vorrei solo raccomandare su
questo una grande attenzione al problema collegato a queste
tematiche e allo sfruttamento che deve essere fatto, che
sicuramente va fatto con grande cautela, perché questa ricchezza
deve essere una ricchezza che dà dei benefici a tutti.
Président -
La parole au collègue Vesan pour son deuxième
intervention.
Vesan (M5S) -
Faccio questo intervento circa la posizione
del nostro movimento sugli interventi fatti fino adesso, perché, se
tutti i Consiglieri presenti hanno recepito dai nostri interventi
quello che ha recepito il collega Bianchi, è assolutamente
indispensabile che ci chiariamo meglio sulle nostre posizioni e sui
nostri intendimenti.
Veniamo alla questione del conflitto da lui evidenziato tra il
mio intervento e quello del collega Mossa in merito allo sviluppo
del turismo in Valle d'Aosta. Il collega Mossa ha evidenziato il
fatto che in una regione turistica gli investimenti nel settore del
turismo sono limitati, mentre nel mio discorso ho evidenziato il
fatto che queste poche risorse per gli investimenti sono dirottate
su investimenti poco funzionali e particolarmente impattanti come
l'ampliamento dei
domaines skiables
. Se veramente quello che
noi riusciamo a inventarci come sostegno, sviluppo del turismo in
Valle d'Aosta è solo l'ampliamento dei
domaines skiables
,
purtroppo, collega Bianchi, lei dà ragione a tutti i nostri
interventi: dimostra ampiamente che la visione che guida questo
bilancio è piuttosto miope. Se l'ampliamento dei
domaines
skiables
, quello su cui abbiamo investito pesantemente per un
sacco di anni, è l'unico modo in cui riusciamo a pensare di
promuovere il nostro turismo, non c'è futuro per questa nostra
regione.
Sempre sul suo intervento vorrei precisare un ulteriore punto.
Il nostro movimento viene frequentemente tacciato in quest'aula di
essere comodamente seduto nei banchi dell'opposizione e di non
assumersi alcuna responsabilità di governo: è cosa piuttosto falsa,
perché, in realtà, noi abbiamo dato la nostra disponibilità a fare
trattative per entrare al Governo sia nella prima edizione che
nella seconda, con scarse risposte da tutti: è una premessa per poi
rispondere a lei, Consigliere Bianchi. Più o meno nella stessa
situazione di comodità si trova il Senatore dei valdostani, che in
questo momento è a Roma con una piccolissima minoranza e una
capacità di incidere sull'azione di governo molto limitata, quindi
siamo contenti che lei valorizzi il suo operato, ancorché è
relativamente comodo chiedere risorse nel momento in cui non si è
responsabili della gestione, mentre la nostra collega, per quello
che riguarda il finanziamento della rete ferroviaria, si è già
occupata di reperire 66 milioni di euro e sta lavorando da mesi per
reperire altre risorse necessarie all'elettrificazione. Non dovrei
essere io a difenderla qui, perché non è questo il nostro lavoro,
il nostro lavoro è in Regione, però approfitto della sponda che mi
ha offerto per ricordare a quest'aula e ai valdostani che ci
ascoltano che la Valle d'Aosta già aveva in tasca le risorse per
poter elettrificare la linea ferroviaria e i suoi colleghi di
partito, caro collega Bianchi, hanno pensato bene di buttare queste
risorse nel pozzo senza fondo dei treni bimodali, altrimenti
sarebbe già tutto elettrificato probabilmente da qualche
legislatura.
Dalle ore 19:21 assume la presidenza il Vicepresidente
Distort
.
Distort (Presidente) -
La parola al Consigliere
Bianchi.
Bianchi (UV) -
Non vorrei fare un ping-pong, però,
collega Vesan, si documenti, perché, quando si è pensato ai
bimodali, le proprietà non erano della Regione, solamente dopo sono
diventate tali.
Presidente -
Non ci sono altre richieste di intervento in
discussione generale, pertanto la ritengo chiusa. Diamo spazio alle
repliche dei relatori, dell'Assessore alle finanze Testolin e del
Presidente della Regione Fosson. La parola al Consigliere
Marquis.
Marquis (SA) -
È stata una giornata interessante di
dibattito e soprattutto sono da apprezzare i toni pacati con cui si
è riusciti a discutere dentro l'aula in una situazione sicuramente
singolare di approccio, com'è stato sottolineato da tutti, a questo
bilancio.
L'obiettivo dei relatori è quello di introdurre il bilancio e
stimolare la discussione, credo che ci siamo riusciti. Sono stati
dati degli stimoli, sono stati fatti degli approfondimenti su tanti
argomenti che sono stati rappresentati. Io avevo caratterizzato
l'intervento dicendo che si trattava di un bilancio ordinario,
questo voleva significare che era un bilancio di gestione com'è
stato affrontato negli scorsi anni, ma che occorreva fare un passo
avanti: bisognava cercare di avere una visione e una progettualità.
Credo sia emerso un po' da tanti colleghi in sala oggi che occorre
avere una visione di Valle d'Aosta, diversamente è difficile fare
dei passi avanti, perché viviamo da una situazione di difficoltà,
non bisogna nasconderlo. Sotto il profilo economico, è vero che noi
stiamo ancora bene per PIL
pro capite
e reddito, perché
siamo partiti da una situazione di privilegio rispetto a quella di
altri territori, però dal 2007 a oggi abbiano perso il 28 percento
del nostro benessere, abbiamo da recuperare delle quote di
benessere di cui prima disponevamo a differenza degli altri.
Sul lavoro abbiamo evidenziato il tasso di disoccupazione triplo
di quello degli ultimi tre decenni, quindi credo che anche qui
bisogna interrogarsi. È difficile risolvere il problema facendo
dell'assistenzialismo, credo che la soluzione del problema passi
attraverso una progettualità nuova, una visione, attraverso la
rappresentazione di un nuovo modello di Valle d'Aosta, che deve
puntare tutto alla crescita, perché la crescita risolve il problema
della disoccupazione, della sofferenza dell'economia e della
debolezza del nostro tessuto economico, ma soprattutto anche
dell'esclusione sociale e della povertà, perché questo è un tema
che è stato rappresentato da tanti oggi in Consiglio come una
priorità da affrontare. Credo sia qui la grande sfida, bisogna
riuscire a sognare, a guardare avanti con lungimiranza, bisogna
avere un progetto che guardi all'accessibilità della Valle d'Aosta,
perché dobbiamo avvicinarci agli altri territori. Oggi
l'accessibilità non si misura in chilometri, ma si misura in tempo
e quindi dobbiamo ragionare sulla ferrovia, ma non solo sotto il
profilo ambientale, bisogna velocizzare i tempi per raggiungere
Torino e l'aeroporto di Caselle. Non possiamo permetterci di
pensare oggi a degli interventi che, una volta eseguiti, ci
permetteranno di arrivare a Torino in due ore e un quarto quando
oggi da Torino a Milano si va in un'ora. Oggi quindi le connessioni
del territorio rappresentano delle occasioni di sviluppo e di
crescita, così come l'accessibilità digitale credo sia importante,
perché, se vogliamo lavorare in montagna, bisogna avere la banda
ultra larga. A Torino c'è una velocità di accesso in rete che è
venti volte più alta di quella che abbiamo nelle nostre valli e
questo oggi comincia a diventare un
handicap
per la nostra
economia, per la gente che vive nelle vallate e che vive in
montagna, quindi potrebbe diventare questo anche un fattore che
favorisce lo spopolamento, se non viene affrontato. Credo quindi
che dobbiamo mettere gli imprenditori nella condizione di fare
impresa, dobbiamo essere degli agevolatori, dobbiamo creare della
semplificazione, perché ci chiede anche questo la gente: la
sburocratizzazione, non solo a parole ma anche con degli esempi
concreti. È questo a cui mi riferisco quando parlo di visione, mi
rendo conto che è difficile avere una visione e una progettualità
quando ci si trova in un'aula 18 a 17. Credo sia questo lo sforzo
che dobbiamo fare oggi e ho apprezzato anche le parole del
correlatore di minoranza, che ha detto che su tanti argomenti qui
bisogna parlarsi, bisogna lavorare insieme, bisogna condividere
seppur da posizioni differenziate. Credo che oggi siamo chiamati a
un nuovo approccio tutti insieme dentro l'aula, bisogna collaborare
su dei grandi temi che possono risolvere i problemi della Valle
d'Aosta, per il nostro futuro, per i giovani, per le famiglie.
Vengo ora ad alcuni punti che sono stati toccati e che mi hanno
anche sollecitato e richiamato da parte di alcuni Consiglieri. Io
non volevo sminuire la portata dell'iniziativa degli sgravi, perché
chi c'era l'anno scorso si ricorda quanti emendamenti ho prodotto
in finanziaria una volta che abbiamo avuto la notizia
dell'approvazione del decreto legislativo n. 184: era un insieme di
interventi che toccavano l'IRPEF, l'IRAP, ma anche l'IMU. È chiaro
che occorrevano delle risorse molto più alte di quelle a nostra
disposizione in questo contesto. Noi pertanto non abbiamo
sottovalutato il tema della difficoltà della gente sul territorio,
ci siamo trovati di fronte a una situazione di ragionare cosa fare
e qual era la cosa migliore con questi 4,8 milioni di euro, le
scelte erano due: o procedere con gli sgravi fiscali sull'IRPEF,
però abbiamo anche fatto delle valutazioni, avremmo anche potuto
impostare diversamente lo sgravio fiscale, perché poteva essere
potenziato attraverso, ad esempio, la riduzione sulle famiglie (252
euro per ogni figlio), c'erano anche dei sistemi diversi per
rendere più forte questa iniziativa. Occorrevano anche più risorse,
perché mi ricordo che l'anno scorso, per simulare un azzeramento
dell'addizionale IRPEF, ci volevano 11 o 12 milioni di euro a
disposizione. Era un'azione forte, ora mi rendo conto che da una
parte si dice: "cerchiamo di provare a risolvere il problema a
pioggia". Più che a pioggia, qui è acqua nebulizzata, è vapore,
perché non è che io volessi sminuire i 5 euro al mese, però se mi
trovo con 4,8 milioni di euro, valuto la possibilità che mi offre
più capacità di risultato dalla mia azione. È qui che abbiamo
cominciato a pensare all'IRAP, perché riteniamo che sull'IRAP sia
uno sgravio in grado di consentire di creare occupazione,
mantenimento del lavoro e questo automaticamente aiuta la gente, il
cittadino, perché un disoccupato è anche un cittadino, pertanto, se
io creo lavoro, risolvo il problema a una famiglia. La
dimostrazione di quanto poco poteva essere la misura sta nella
rappresentazione che ha fatto il collega Aggravi, che ha detto:
"simuliamo per una famiglia con tre redditi e che si portino dei
benefici", ma quante sono in Valle d'Aosta le famiglie con tre
redditi? Con tre dichiarazioni IRPEF? Sono poche. Non sono quelle
le famiglie che hanno bisogno di questo sostegno, quelle più in
difficoltà non hanno tre dichiarazioni IRPEF a disposizione! Il
discorso IRAP quindi per noi diventava una priorità, si trattava
con questi soldi di cercare di trovare una soluzione. Lei ha detto:
"sull'IRAP avevamo già fatto qualcosa", ma io voglio sottolineare
che sull'IRAP le iniziative che sono state proposte nella legge di
bilancio sono riferite al settore delle cooperative: 192, le
imprese sono 6.500 in Valle d'Aosta. Quelle iniziative toccano il 3
percento delle imprese valdostane, quindi, intervenendo con degli
sgravi sul 3 percento delle imprese, non si riesce a creare quel
volano per dare dei risultati. È questa la sfida che abbiamo
raccolto, sulla quale ci sarà da confrontarsi nei prossimi tempi
per definirla meglio, per declinarla, per cercare di dare il
risultato migliore, anche magari andando a dare una premialità
sulle piccole imprese, perché in Valle d'Aosta il 96 percento delle
imprese sono delle microimprese, non solo delle grandi imprese,
sono delle imprese con pochi dipendenti, a volte anche tanti
artigiani che esercitano da soli, il 30-35 percento delle imprese
valdostane è costituito da artigiani. Abbiamo quindi cercato di
fare una proposta per gestire al meglio le risorse disponibili.
Per quanto riguarda il
bon de chauffage
, è già stato
detto, purtroppo la situazione era quella che non è stata ritenuta
una priorità per tutta una serie di ragioni, per cercare di
armonizzare le azioni nazionali con quelle locali e poi è stato
reintrodotto dalla finestra.
È stato evidenziato che non ci sono debiti, che non facciamo
debiti e non facciamo prelievi dalle società partecipate. Io credo
che un'impresa, se non si indebita un poco, non riesce a crescere,
ma, se si indebita troppo, smette di crescere. Esiste un
range
in cui le aziende hanno beneficio dal debito: al di
sotto il debito fa male, al di sopra fa anche male. È questo
pertanto il primo dato per cui ci vuole una visione e una
progettualità, perché, se una Regione non ha debito, significa che
non ha degli obiettivi da realizzare e io credo che il debito,
quello sano, quello per gli investimenti, sia positivo per una
Regione, invece quello per creare dell'assistenzialismo sia un
debito che mette nei guai.
Oggi si è parlato di CVA, sul bilancio della Regione proprio
oggi leggiamo che nel 2021 ci sono 517 milioni di un BOR che scade,
BOR che è stato utilizzato per il finanziamento. Mi chiedo
pertanto: nel 2000 è stata fatta un'operazione lungimirante,
qualcuno ha avuto coraggio, ma il coraggio che deve avere chi fa
politica guardando lontano, è stata un'operazione che ha portato a
investire allora 1.600 miliardi di lire, l'equivalente di 800
milioni di euro di oggi, io credo che questi siano numeri che fanno
tremare i polsi, eppure è stata fatta un'operazione che ha dato una
prospettiva alla Valle d'Aosta. Io adesso chiedo a me per primo e
anche a voi: se non ci fosse stata quell'operazione, cosa sarebbe
successo in questi anni al bilancio della Regione? Probabilmente
saremmo scivolati nella povertà. Quest'azienda ha dato dei grossi
risultati, è stato un grosso investimento e credo che nel contesto
che stiamo vivendo possa rappresentare un ulteriore volano per far
crescere l'economia della Valle d'Aosta e per poter dare alla
Regione degli utili, dei dividendi per poter mantenere i servizi
sul territorio. Io credo che qui bisogna avere la capacità anche di
decidere, la capacità di valutare, ritengo che bisogna guardare
oltre l'ostacolo, oltre le nostre montagne, diversamente
continueremo a trovarci qui a confrontarci, ad approvare dei
bilanci di ordinaria amministrazione. Io credo che i valdostani ci
chiedono di dar loro un futuro e noi, prima di essere politici,
siamo valdostani, abbiamo delle famiglie, sentiamo queste cose nel
nostro cuore, abbiamo la necessità di far crescere la nostra Valle,
quindi credo che qui tutti insieme dobbiamo assumerci questa
responsabilità di intraprendere un percorso di dialogo, di
confronto e guardare come possiamo rendere la vita migliore a
tutti, riducendo le disuguaglianze che inevitabilmente ci sono tra
la gente, però dobbiamo avere anche la capacità di individuare
delle priorità. Ci sta quindi tutto nei rispettivi ruoli, ma credo
che dobbiamo volare alti, dobbiamo guardare a una ferrovia che ci
connetta con Caselle; abbiamo la necessità di sviluppare il
turismo: non basta risolvere il problema sotto il profilo
ambientale, se non si dimezzano i tempi per andare a Torino,
saranno soldi che si sono spesi per evitare di immettere CO2 in
atmosfera che magari potrei ottenere nella stessa maniera,
efficientando gli edifici di Aosta e magari spendendo meno soldi.
Credo quindi che i problemi vadano affrontati a trecentosessanta
gradi in tutte le loro dimensioni. Noi abbiamo la necessità, per
quanto mi riguarda, di creare delle ambizioni, dobbiamo guardare a
degli obiettivi che possano far crescere la Valle d'Aosta,
diversamente voliamo basso, piuttosto è meglio che niente lo
sappiamo anche noi, però con il "piuttosto è meglio che niente" non
si vincono le sfide e si va a finire nella mediocrità. Credo quindi
che quello che è emerso oggi, questo dialogo è stato importante,
penso che bisogna continuare in questa direzione e mi auguro che
tutti sappiano rapportarsi e mettersi a disposizione con un
approccio positivo che vada in questa direzione.
Presidente -
La parola al collega Aggravi.
Aggravi (LEGA VDA) -
Collega Marquis, io come primo punto
alla sua relazione mi ero segnato che non avevo sentito parlare di
dialogo e di apertura, la ringrazio perché nella replica invece
quest'apertura e questo dialogo c'è stato. Ero un po' preoccupato,
perché mi sono detto io che sono finito all'opposizione sarei
dovuto essere quello più arrabbiato e non proporre un dialogo,
invece ho visto che anche dall'altra parte della barricata il
dialogo è arrivato.
Ho creduto importante fare delle aperture proprio perché credo
che queste sfide siano importanti e perché ci sono dei temi, ho
parlato delle leggi n. 48, n. 20 e della legge elettorale, ma io
direi in generale anche del tema della defiscalizzazione, come
giustamente ha detto lei... e sono contento della citazione che ha
fatto del modello di assistenzialismo che va rivisto, di una
rivisitazione di quelle che oggi sono state politiche di sostegno
alle imprese che devono essere riviste. Ho anche apprezzato il
collega Sorbara che ha parlato dell'IRAP e dell'IRPEF, lo ringrazio
perché io ho speso delle notti a fare una tesi sull'IRAP e la odio
ancora oggi. Sono d'accordo con voi che l'IRAP non è un'imposta, è
una rapina spesso, ma ritengo importante puntualizzare un aspetto
sul quale forse la visione di futuro, come hanno chiesto i colleghi
di Impegno Civico, si lega un po' con la battuta del collega
Sorbara che parlava del lungo termine. Cito un altro economista che
non amo: Keynes, che diceva che nel lungo periodo saremo tutti
morti. È vero che certe soluzioni sembrano a breve, a brevissimo; è
vero che sono anche forse degli sbuffi di vapore, ma ricordo che la
rivoluzione industriale è nata da uno sbuffo di vapore e, se oggi
stiamo parlando di defiscalizzazione, ci stiamo interrogando
sull'IRPEF, qualcuno penserà, perché oggi, al di là di quanto
riportato in relazione dell'introduzione di sgravi fiscali
sull'IRAP, ed è vero, ne abbiamo introdotti alcuni, tra cui cito
anche quello delle nuove aziende che opereranno in Valle, non
soltanto quella degli enti cooperativi... è un inizio perché, se si
è parlato di questo, una piccola rivoluzione forse è nata.
Sicuramente sono poche cifre, ho parlato di una famiglia di tre
persone, forse ho pensato a degli esempi sbagliati, ma anche di due
persone comunque fa peso e fa brodo. Ribadiamo però il fatto che
abrogare l'articolo 1 è lasciare il certo per l'incerto e comunque
questi 4,8 milioni non sappiamo dove verranno utilizzati. C'è
un'indicazione precisa che verranno utilizzati per sgravi IRAP e
sappiate che, siccome sono fissato dai tempi dell'università sulla
tassazione, io sarò ancora qui sempre a ricordarvi che questo avete
promesso e questo dovrete fare nella prossima variazione.
Aggiungo un aspetto ancora importante riguardo alla tassazione.
Ho visto che c'è anche un ordine del giorno, e lo anticipo perché
la collega Pulz parlava di benefici alle grandi imprese, in Valle
d'Aosta bisogna capire cosa si intende per "grandi imprese" e
soprattutto bisognerà capire e bisogna capire quale sarà l'utilità
marginale di questo sgravio per le imprese che ci sono e se questo
effettivamente determinerà un aumento dell'occupazione, perché
sicuramente questo piccolo sbuffo di vapore che avevamo previsto
aveva un'utilità marginale molto alta per il singolo e per le
famiglie, forse per le grandi o, meglio, per le medie imprese
valdostane, per quelle un po' più grandi di quelle piccole questo
sbuffo forse non basterà a generare ulteriore occupazione, ma
questa è un'opinione personale di chi ama e ha studiato
economia.
Vado un po' in ordine sparso, ma c'è un filo logico. Sono
contento di aver avuto la possibilità, sempre da parte del collega
Marquis, di poter riparlare del debito. È vero, a volte il debito
significa coraggio, perché ho un progetto e faccio debito, però
spesso... e cito la sua relazione in cui parla di ristrutturazione
della spesa, che giustamente non abbiamo avuto il tempo di iniziare
e le assicuro che, da ex Assessore alle finanze, avrei gradito
moltissimo ristrutturare la spesa - lei non sa quanto - ma io
parlavo di un debito non positivo. Sicuramente l'investimento dei
BOR è positivo, perché all'epoca si aveva un progetto: se ho un
progetto e mi indebito e so di poterlo pagare, che non è una cosa
banale, è utile ai fini degli investimenti. Fare debiti - e io lì
parlavo di un debito non produttivo, ma che fosse più legato alla
spesa corrente - non è una cosa buona e in un bilancio di un ente
pubblico sinceramente vedere debiti improduttivi non è un buon
segnale di bontà del bilancio. Mi rimane sinceramente un dubbio che
forse gli esponenti del Governo potranno poi esporre in maniera più
compiuta quando si parla a pagina 9 della sua relazione di un piano
di investimenti pluriennali per 120 milioni. Io ho visto che dal
DEFR è stata mantenuta l'idea di utilizzare le finanze aggiuntive
dell'accordo con lo Stato per la realizzazione dell'ospedale, non
capisco i due progetti di che cosa parlino: forse sono la stessa
cosa, o due progetti diversi, oppure avanzano 230 milioni che mi
sono perso. Ovviamente si poteva fare di più, ovviamente poteva
essere messo molto di più a favore della defiscalizzazione e ho
apprezzato molto a tal proposito l'intervento della collega
Morelli. Quello che vorrei fare anch'io è aggiungere una battuta
sul mio cognome e dire che questo piccolo sbuffo, o comunque queste
idee di defiscalizzazione erano finalizzati a non aggiungere
aggravi ai valdostani.
Per quanto riguarda il tanto famigerato
bon de chauffage
,
ho seguito gli interventi dei colleghi della maggioranza, a tal
riguardo mi sento di dire provocatoriamente, permettetemelo,
excusatio non petita accusatio manifesta
, ma soprattutto
vorrei precisare un aspetto che ritengo abbastanza importante,
sempre legato a quelle che citavo nella relazione... CVA è comunque
un'importante società che opera nel mercato e deve essere trattata
come un'azienda. Dal punto di vista gestionale di un'azienda, a
volte bisogna scegliere che cosa fare per utilizzare risorse;
sicuramente per il socio è molto più facile drenare risorse dai
dividendi o dalle riserve, però è anche vero che, dal punto di
vista economico, un'azienda buona e in salute sa gestire meglio gli
aumenti di spese di tariffe facendo efficienze sui costi, piuttosto
che vedersi persa del patrimonio o comunque privata di risorse
ulteriori che possono patrimonializzarla. Ovviamente i fini
economici sono diversi e anche le grandezze: 3 milioni contro 51,4.
Questi però sono discorsi riguardanti il passato di cui io non
faccio parte, perché sono arrivato a giugno, però lo specifico,
perché potrebbe esserci uno scenario per qualcuno che dice: "io
sono l'ente impositore, io sono il socio, io controllo la società
che la controlla" e quindi sembra che il banco vinca sempre, ma non
è così, perché si rischia che gli enti intermedi, vedi proprio
l'azienda CVA, potrebbe non beneficiare appieno di una perdita di
patrimonio, perché nessuna società che perde patrimonio beneficia
di questo tipo di manovra.
Ci sono due aspetti che riprendo - non me ne voglia, ma siamo
stati correlatori e quindi ne approfitto - che mi hanno stimolato,
relativi a citare la tecnocrazia e soprattutto un presunto
inquinamento da parte del dibattito nazionale sommario e
semplificativo. Io penso - e faccio
in primis
un esame di
coscienza - che anche noi a livello locale abbiamo dato del nostro
e anche altri l'abbiano dato - io ripeto che sono arrivato a giugno
-, quindi spesso è bene che tutti noi ci facciamo un esame di
coscienza e pensiamo che, prima di dire che rappresentiamo il
cambiamento, dobbiamo giustamente proporre soluzioni di
cambiamento. Io difendo la scelta all'interno del DEFR soprattutto
che avevamo presentato e di alcune misure e, se siamo oggi qui a
parlare di defiscalizzazione, penso che comunque sia un primo
tentativo che potrebbe anche essere un luogo non dico di incontro,
ma comunque di sintesi da parte di maggioranza e opposizione,
perché è bene che anche questo Consiglio riprenda il suo lavoro
rispetto a questi sei mesi di Vietnam - e non lo dico a livello
personale -, però credo sia importante.
Vi è un ordine del giorno che ci permetterà di discutere
riguardo a questo, ma ritengo importante sottolinearlo: non è
proprio vero che non c'è stata condivisione con i cosiddetti
"
stakeholder
" nella realizzazione del bilancio. È ovvio che
un bilancio si sarebbe dovuto redigere con un clima un pochettino
più convenevole non a una maggioranza ma a una struttura, e qui
ringrazio anch'io la struttura, come ha fatto l'Assessore Testolin,
anche per essere spesso venuti dietro a quello che stava succedendo
a livello di clima. Vi è stata una condivisione e soprattutto,
penso agli Enti locali, una condivisione molto franca e molto
seria, è stato rappresentato loro l'intendimento a livello di
governo e credo che, in una situazione complessa come quella che
abbiamo vissuto, garantire lo stesso finanziamento e prevedere un
ulteriore maggiore finanziamento agli Enti locali fosse comunque
importante. Mi impegnerò nella mia nuova veste di Consigliere, ma
credo che le commissioni consiliari già ci siano e possano operare
e - perché no? - durante il corso dell'anno possano organizzare
degli incontri per avere una condivisione costante e continua, come
auspicava la Consigliera Morelli, ma penso che tutti noi lo
auspichiamo. Sono altre le situazioni in cui si sono redatti dei
bilanci chiusi negli uffici. Ringrazio tutti i colleghi che sono
intervenuti.
Presidente -
A questo punto io chiederei una riunione
della Conferenza dei Capigruppo per concordare il prosieguo dei
lavori di questa seduta del Consiglio. La seduta è sospesa.
La seduta è sospesa dalle ore 19:53 alle ore 20:01
.
Rini (Presidente) -
Riprendiamo i lavori dopo la riunione
della Conferenza dei Capigruppo. Sospendo ora i lavori del
Consiglio regionale che riprenderanno alle 21:00. Si ripartirà con
le repliche dell'Assessore e del Presidente, poi si passerà
all'esame degli ordini del giorno con dieci minuti per
l'illustrazione e cinque minuti per ogni Consigliere che vorrà
intervenire. Cerchiamo di esaurire la trattazione degli ordini del
giorno in questa serata, poi verso le 23:00 ci aggiorniamo in base
a come stanno proseguendo i lavori. La seduta è sospesa.
La seduta è sospesa dalle ore 20:01 alle ore 21:11
.
Rini (Presidente) -
Possiamo riprendere i lavori. Ricordo
che siamo in fase di replica, per cui cedo la parola all'Assessore
Testolin.
Testolin (UV) -
Vorrei esplicitare alcune riflessioni in
seguito a una giornata di confronto su un bilancio del cui sviluppo
abbiamo già ampiamente esplicitato questa mattina nelle varie
relazioni che sono state espresse e su alcune considerazioni che
nascono principalmente dagli interventi del nuovo Governo e della
nuova maggioranza sul bilancio predisposto e presentato a fine
novembre dal vecchio Governo. Si tratta di iniziative di modifica e
di emendamento che hanno un carattere e un'importanza, a nostro
avviso, di visione al di là del considerarle più o meno adatte e
importanti nella situazione contingente. La visione che abbiamo
voluto dare è una visione di attenzione soprattutto a dei settori,
quello degli investimenti e quello del lavoro, che necessitano e
sono stati nel tempo sottolineati come fondamentali per una ripresa
economica all'interno del tessuto socio-economico della nostra
regione.
Partirò dalla fine per andare ad analizzare la replica del
Consigliere Aggravi, che ha sostanzialmente riassunto il modo di
vedere espresso anche da alcuni suoi colleghi di movimento e di
opposizione. Un modo di vedere che va a sottolineare ancora una
volta una proposta, a nostro avviso, poco incisiva su un
provvedimento: quello di abbattimento dell'addizionale IRPEF, che,
con tutto il rispetto per le cifre che sono state citate, a nostro
avviso, è meno importante e meno impattante sull'economia e sulla
situazione socio-economica regionale rispetto all'alternativa che
abbiamo dato. Fa parte di un modo di concepire questo tipo di
iniziative con una visione diversa. Si è parlato di effetto
marginale, evidentemente l'effetto marginale di un provvedimento
che va a incidere per circa 4,8 milioni su un gettito di 20
milioni, che è quello che si raccoglie come IRAP sulle imprese
valdostane è un aspetto che, da un punto di vista dell'impatto, è
sicuramente più importante rispetto agli stessi 4,8 milioni
spalmati su 75 mila contribuenti IRPEF, che da questo provvedimento
ne traggono dei benefici assolutamente marginali.
Si parla di lasciare il certo per l'incerto, questo o vale per
tutti, o non vale per nessuno, è un concetto che è stato espresso
anche dal collega Cognetta, piuttosto che dal collega Manfrin.
Quando siamo andati a parlare con gli Enti locali - lo cito a
titolo di esempio -, ci siamo presi l'impegno in commissione, così
come in quest'aula, così come davanti agli Enti locali, di
garantire che le risorse suppletive che arriveranno a favore della
prima variazione di bilancio prevista per gennaio/febbraio saranno
mantenute nelle destinazioni originarie del DEFR indicate dal
vecchio Governo. Anche quelle sono delle indicazioni, a fronte
delle quali si poteva benissimo cercare di garantire agli Enti
locali questi 4 milioni di euro subito, in modo che loro avessero
potuto approvare il loro bilancio entro la fine dell'anno con la
stessa sicurezza con la quale noi oggi abbiamo delle risorse per
approvare il nostro... con degli accorgimenti tecnici che avessero
rimandato alla variazione di gennaio invece dei provvedimenti che
potevano essere benissimo spalmati sul bilancio regionale non con
quella tempestività che invece richiedono le risorse destinate agli
Enti locali. Lo scorso anno noi, con l'approvazione della
finanziaria regionale, ci siamo presi un impegno forte: a fronte di
una situazione molto più precaria di quella di quest'anno, abbiamo
garantito agli Enti locali, con il Governo Viérin, circa 12 milioni
in più rispetto alle spettanze dell'anno precedente, assumendoci e
caricandoci di un onere che poi abbiamo rispettato nelle successive
variazioni di bilancio. Questi sono dei segnali dai quali non si
può prescindere ed erano risolvibili, a mio avviso, anche con un
dialogo, che poi è stato sottolineato un po' da tutti come
necessario per cercare di risolvere il problema. In questo caso
bastava effettivamente confrontarsi con gli Enti locali in una
prima fase, o anche con le minoranze, o con la commissione
consiliare competente. Una situazione che purtroppo non si è
verificata, noi l'abbiamo detto nelle nostre relazioni, abbiamo
sollecitato durante i mesi di settembre e ottobre una presentazione
dei documenti previsionali, il DEFR e poi i documenti di bilancio,
non per voler forzare la mano per questa presentazione, ma perché
la presentazione ci permette di entrare a contatto con le tipologie
di politica che si vogliono fare, di confrontarsi e di trovare nel
caso la situazione migliore da prospettare sia da un punto di vista
politico che da un punto di vista anche tecnico, perché ogni tanto
la tecnica deve essere anche a disposizione della politica.
Ribadiamo la nostra assoluta convinzione nel cambiamento che
vogliamo portare rispetto all'articolo 1 della finanziaria, sicuri
che queste risorse verranno assolutamente allocate, così come
chiedeva il Consigliere Aggravi prima, per l'iniziativa che abbiamo
esplicitato, un'iniziativa che peraltro, e riprendo il prospettino
dei 20 milioni... non è esplicitato neanche in quel prospettino a
cosa serviranno i 4 milioni dell'agricoltura. Collega Gerandin,
quei 4 milioni dell'agricoltura servono per finanziare delle cose
che oggi ha venduto senza che le stesse siano attuabili. Per
garantire 120 giornate, bisogna che venga approvato in variazione
di bilancio uno stanziamento ulteriore di 500 mila euro che fanno
parte di quei 4 milioni. All'interno delle valutazioni quindi non è
che si possono avere due pesi e due misure: le cose certe lo sono
per tutti, le cose incerte lo sono altrettanto per tutti. L'onestà
intellettuale di questa nuova maggioranza è quella di dare corso
agli impegni che si sono assunti... per quello, così come per gli
impianti di risalita, così come per gli investimenti nella sanità,
perché siamo coscienti che, quando ci si va a confrontare con le
parti sociali o con le situazioni puntuali, poi bisogna cercare di
garantire con la massima serietà le indicazioni di bilancio che poi
hanno delle ripercussioni sul tessuto sociale della nostra
Regione.
Mi dispiace che ogni tipo di argomento venga sempre un po'
banalizzato e confuso. Questo tema, purtroppo, è stato affrontato
in maniera abbastanza superficiale sia dal collega Cognetta che dal
collega Manfrin, nel voler enfatizzare per forza e a tutti i costi
delle decisioni che, dal vostro punto di vista, potevano anche
essere sostenibili, ma che noi abbiamo reputato in questo momento
di dover modificare, perché abbiamo un altro approccio. Pensiamo
che il lavoro, così come altre tipologie di scelte che abbiamo
esplicitato con degli emendamenti specifici, di cui poi andrò a
parlare, sono assolutamente prioritari per garantire a quelle
imprese che oggi rappresentano in più quella che è la Regione che
evidentemente assicura un numero di occupati importantissimo, ma
sono le imprese il tessuto e l'ossatura di una forza che deve
implementarsi e può implementarsi attraverso, e soprattutto, anche
questo tipo di attenzione da parte dell'amministrazione pubblica. È
assurdo, secondo me, pensare che con la manovrabilità fiscale
riusciamo a risolvere tutti i problemi delle imprese. Evidentemente
gli importi che derivano da questa manovrabilità fiscale sono
contenuti, ma sono delle indicazioni importanti di dove si vuole
andare e soprattutto di dove si vuole arrivare.
Ci sono stati degli interventi in merito al discorso CVA, dove
la nostra intenzione è assolutamente quella di avere dei tempi
certi di decisione, perché c'è da dire che si tende sempre a
confondere il ruolo di CVA con il ruolo del proprietario delle
acque, che rimane adesso e comunque rimarrà sempre la Regione
Autonoma Valle d'Aosta. Le concessioni che vengono assegnate oggi a
CVA non è detto che CVA le abbia di nuovo dopo il 2029. Le
indicazioni che vengono date sulla prossimità di valorizzazione di
quest'azienda quindi sono assolutamente delle indicazioni che vanno
nell'ottica di rendere quest'azienda sempre più efficiente ed
efficace e di estrapolarla da delle morse anche operative, che
potrebbero ridurne l'efficacia e anche la redditività, non solo per
i nuovi soci che potranno entrare, si potrebbe eventualmente
decidere chi e come farli entrare... ma anche su quella che sarà la
redditività futura a favore della nostra Regione. Cosa diversa è il
fatto di lavorare - e io lì sono pienamente d'accordo - per
l'attenzione all'utilizzo delle acque a uso irriguo e a uso
potabile, ma con un concetto che le infrastrutture che oggi sono
sul territorio sono infrastrutture che non verranno implementate
dal fatto che CVA possa eventualmente subire dei processi societari
diversi da quello attuale, ma sono delle situazioni che possono
essere valutate esclusivamente per quelle che saranno le modalità
di approccio verso i nuovi bandi e verso i nuovi interlocutori, che
probabilmente potranno essere CVA, ma anche altri produttori di
energia idroelettrica sul mercato.
Detto questo, credo che si sia disquisito anche abbastanza sul
discorso del
bon de chauffage
. Ripeto quello che ho detto
questa mattina in presentazione del bilancio: credo che decisioni
di quella portata non possano essere modificate o cambiate nel giro
di una settimana, questo l'ho detto e lo credo veramente. Sono
davvero dell'idea che una valutazione complessiva su quello che
sarà l'impatto dei provvedimenti a livello nazionale e di quella
che sarà la capacità di gestire una misura unica favore delle
famiglie debba essere l'obiettivo principale. Oggi, tra l'altro -
come segnalato da più parti, da chi è voluto intervenire -, abbiamo
presentato come maggioranza un interessante ordine del giorno che
verrà dibattuto in itinere di questo Consiglio regionale e che darà
sicuramente il "la" per fare delle valutazioni importanti in merito
al ruolo che bisogna assumere nei confronti dell'attenzione al
territorio, dell'attenzione ai cittadini, ma che sia
contestualmente un percorso virtuoso e dove il cosiddetto "
bon
de chauffage
" non può essere prelevato dai canoni di
assegnazione dell'utilizzo delle acque per poi essere riversato su
chi utilizza magari carbon fossile, gasolio o quant'altro per
alimentare il suo riscaldamento, o per alimentare la sua
possibilità di riscaldamento familiare.
Credo che valga ancora la pena di fare alcune sottolineature dei
vari interventi. Il collega Mossa parlava di Casinò, investimenti
non corretti. Io voglio solo ricordare che così come la CVA dal
2001 ha portato nelle casse della Regione circa 700 milioni di
euro, 650 milioni di euro di utili, che hanno assolutamente
contribuito alla crescita e al mantenimento della capacità di
offrire servizi alla popolazione valdostana, il Casinò ha permesso
dal 2000 in avanti di raccogliere circa 1,4 miliardi di euro di
utili. Al di là del calo fisiologico degli ultimi anni, credo che
la Casa da gioco meriti il rispetto oggi, come lo ha meritato nel
tempo, per quello che ha dato alla comunità valdostana. Gli
investimenti sono stati fatti, come altri, nell'ottica di avere sul
territorio un'azienda che ancora oggi incassa 60 milioni di euro e
dà lavoro a circa 580 famiglie. Prima di ricadere sempre nelle
solite polemiche, quindi credo che delle riflessioni e dei numeri
vadano analizzati con la correttezza che questo documento, ma in
generale un dibattito all'interno di questo Consiglio richiede.
Passerei poi alle osservazioni espresse dalla collega Minelli,
in merito al
carbon free
ho già risposto, poi verifico...
questo vale anche per il collega Gerandin, anche la collega Minelli
predilige fare delle critiche piuttosto che dare dei suggerimenti
puntuali ed è sempre più facile trovare quello che non va
all'interno di un percorso piuttosto che analizzare puntualmente e
dare delle risposte, perché queste ultime molte volte vengono date
con i soldi. Quando si dice che abbiamo troppi soldi, quando si
vogliono fare degli investimenti e non ci sono le risorse, non ci
possiamo lamentare perché gli investimenti non vengono fatti.
Sinceramente io trovo difficoltà a concepire questo modo di vedere
che, tutto sommato, il nostro bilancio è ancora ricco, è ancora
ricco ma chiediamo sempre delle ulteriori implementazioni - e
giustamente lo facciamo -, sottolineiamo tutte le necessità cui la
popolazione valdostana ha diritto, o che avrebbe piacere di
trovarsele finanziate per poi in qualche caso dover dire dei "no",
perché la finanza regionale nella sua evoluzione ha subito, nostro
malgrado, dei forti tagli nel tempo e tutte le iniziative che
potevano essere proposte negli anni sono un po' venute a mancare. È
per questo che, ricollegandosi anche al discorso CVA, il fatto di
andare a eventualmente reperire delle risorse extra bilancio
importanti che permettano di organizzare e di programmare un
investimento oculato e produttivo all'interno del tessuto
imprenditoriale valdostano potrebbe permetterci di risolvere da un
punto di vista occupazionale delle criticità che, nonostante tutto,
ci vedono meno malmessi di altre Regioni italiane. Dall'altra
parte, potrebbe permetterci anche di infrastrutturare e garantire
dei servizi che possano a loro volta essere virtuosi e produrre
nuova redditività per la nostra Regione aumentando gli introiti
fiscali, per poi andare ad utilizzare una parte di queste nuove
risorse per fare nuove politiche di abbattimento delle imposte e
delle tasse che vengono a gravare sulla nostra popolazione in
maniera sicuramente più efficace di quella che oggi questo bilancio
ci permette di fare.
Cosa diversa ha detto il collega Vesan, rispetto alla
Consigliera Minelli, sono due punti di vista: da una parte, sembra
che ci siano troppe risorse; dall'altra, sembra che ce ne siano
troppo poche, ma delle due l'una. Credo che all'interno di una
minoranza due visioni sulla quantità di risorse a disposizione
dell'Amministrazione regionale così diverse sia difficile
ricordarsele nel tempo! Anche da parte del collega Vesan - che io
ascolto sempre volentieri per la sua competenza e anche per il
lavoro svolto all'interno degli enti pubblici - molti sono i punti
di critica e pochi sono gli input puntuali, dove le decisioni
potrebbero essere prese in maniera diversa. Mi sono segnato
l'affermazione con la quale il collega citava gli impianti di
risalita, fortunatamente tali impianti costituiscono oggi ancora
forse il primo motivo di attrazione turistica sul nostro territorio
e fortunatamente, rispetto ad altre realtà italiane, hanno una
situazione morfologica che le avvantaggia, perché abbiamo degli
impianti in quota. Fortunatamente, nonostante il modificarsi delle
situazioni climatiche, rispetto ad altre realtà - penso a quelle
trentine dove iniziano a sciare da 500 o 600 metri, o austriache, o
tedesche -, tali impianti garantiscono - e garantiranno spero
ancora per lungo tempo - delle potenzialità che assolutamente
dobbiamo implementare e consolidare con un efficientamento degli
stessi. D'altro canto, sottolineo anche che nel tempo sono stati
fatti degli importanti investimenti, approfittando anche di fondi
europei, su un tipo di turismo
slow
, un turismo diverso che
coinvolga anche la media e bassa montagna, un percorso balteo - che
non so se ha avuto modo di approfondire (sicuramente sì) - che
cerca di mettere in rete tutta una serie di iniziative, di
percorsi, di lavori che sono stati fatti nel tempo dalle nostre
comunità, cercando di renderli fruibili in maniera omogenea e in
maniera propositiva, anche per aumentare le potenzialità delle
stagioni di bassa. Credo quindi che sia riduttivo vedere un
investimento o un certo tipo di investimento solo come l'unico, ed
è quello che è stato guardato in maniera ottusa da chi ha governato
prima di oggi.
Credo che ancora due riflessioni vadano fatte. Il collega
Ferrero ha fatto delle affermazioni che assolutamente non mi
trovano d'accordo, quando parla di canoni di derivazione rilasciati
agli amici degli amici, ha ben risposto il collega Nogara con dei
dati puntuali, con dei dati che sanciscono come il peso maggiore di
questa iniziativa graverebbe su CVA, quindi più del 90 percento, o
comunque intorno a 93-94 percento dei maggiori costi sarebbe a
carico della Compagnia Valdostana delle Acque. Credo che questo la
dica lunga su che cosa fare o non fare e quali sono gli effetti di
alcune iniziative.
Ho apprezzato molto i toni utilizzati dalla collega Morelli,
perché sono quelli che vogliono un po' animare questo percorso di
questa nuova maggioranza nei confronti di tutta una serie di
problematiche che vanno assolutamente condivise su certi punti. Va
detto anche che con chi è intervenuto dai banchi dell'opposizione
ci troviamo assolutamente d'accordo sulla necessità di dare delle
risposte importanti alle Amministrazioni locali su delle norme che
vanno riviste a beneficio delle collettività. Credo anche che ci
siano delle iniziative di carattere più specificatamente tecnico e
delle valutazioni sul futuro economico della nostra Regione che
potranno essere oggetto di confronto, ma devono unirci nell'idea di
essere un po' più lungimiranti e di azzardare, così come ha detto
il collega Marquis, qualche passo un po' più importante della mera
gestione ordinaria di un bilancio. Bilancio che, evidentemente, ha
dei numeri che sono sempre risicati, nonostante ci sia stato un
forte miglioramento e che, rispetto a qualche anno fa, ci permette
oggi, collega Gerandin, di non utilizzare più i proventi delle
società partecipate, proventi che sono stati utilizzati negli
ultimi anni per garantire un minimo di investimento sul nostro
territorio. Si tratta di investimenti che sono stati fatti e
proposti grazie all'utilizzo dei dividendi delle società
partecipate, ed era stato sottolineato in maniera straordinaria,
perché da quest'anno - l'ho detto nella mia relazione - si sono
liberate delle importanti poste. Sottolineo che nel tempo ci si è
scontrati - anche chi ha governato prima di lei - con delle
situazioni finanziarie decisamente più precarie di quelle che ha
vissuto lei in questi cinque o sei mesi. Ci siamo scontrati con un
Patto di stabilità che da un giorno all'altro ha ridotto del 40
percento le disponibilità per un governo che dal 2013 al 2014 si è
trovato a passare da 1,9 miliardi a 1,4 miliardi e poi a 1,1
miliardi di euro per dare le stesse risposte che doveva dare quando
le cifre erano ben più importanti. Credo che le difficoltà le
incontra chi governa e chi ha voglia di governare. Io le dico che è
sempre più comodo - e oggi l'ho sentita di nuovo con piacere un po'
più rinvigorito rispetto a quando era su questi banchi del governo
- dare delle indicazioni, indicazioni che qualche volta però non
sono arrivate neanche da lei quando le si chiedeva se c'erano state
delle iniziative a favore del lavoro, a favore degli impiegati
forestali e se si erano presi dei provvedimenti. Queste iniziative
che potevano e dovevano essere prese non sono state prese. Questo
solo per dire che le difficoltà che si incontrano nell'amministrare
sono delle difficoltà comuni a tutti e non vanno riversate su chi
ci è stato prima, bensì bisogna cercare di lavorare e fare tesoro
degli eventuali errori che si sono commessi, per cercare di
instradarli nella migliore posizione possibile per dare delle
risposte concrete, cosa che stiamo cercando di fare con i mezzi che
abbiamo a disposizione.
Concludo ribadendo il fatto che noi non siamo intervenuti sul
bilancio perché la priorità di questo Governo è quella di
assicurare dal 1° gennaio l'applicabilità dei numeri e delle
iniziative che il bilancio permette di far partire, perché anche
l'aspetto tecnico, purtroppo dettato da questo ritardo con cui c'è
stata la presentazione dei disegni di legge finanziari e del DEFR,
ci obbliga oggi a dover assolutamente partire con questi numeri.
Abbiamo fatto le uniche eccezioni su degli emendamenti puntuali, ma
che non compromettono dal punto di vista dei numeri lo schema
originario. Anche l'unica iniziativa che va a toccare i denari
quindi è relativa a una posta che può essere assolutamente ripresa
dal 1° gennaio con la nuova variazione e sarà destinata a quello
che ci siamo impegnati a fare.
Presidente -
La parola al Presidente della Giunta per la
replica.
Fosson (GM) -
Solo alcune considerazioni brevi su questo
atto e su quanto oggi questo utile dibattito ha prodotto: brevi
perché l'Assessore è stato molto puntuale nella sua risposta.
Questo è un bilancio particolare, lo hanno detto tutti, soprattutto
perché siamo, per i tempi, in una situazione di emergenza, che è
stata per tutti i Consiglieri e di questo dobbiamo tenerne conto.
Lo ha detto molto bene questa mattina l'Assessore Testolin: abbiamo
avuto otto giorni per preparare e modificare questo bilancio, per
dare un segnale che non fosse contraddittorio quello che era stato
scritto prima, ma desse un segnale vicino a quello che noi volevamo
proporre, lo ha detto molto bene anche il Consigliere, ex Assessore
Aggravi, con la onestà intellettuale che dobbiamo riconoscergli,
dicendo che ha scritto questo bilancio in condizioni difficili e
prudenziali e poi ne ha anche specificato le motivazioni.
La Consigliera Minelli ci dice che c'è stata poca programmazione
e questo è ovvio, anche se c'è il desiderio di farlo. Alla fine il
Consigliere Rollandin ci ha sintetizzato in modo semplice, ma
chiaro ed efficace che è stato un parto molto difficile. È vero, ma
non è un bilancio di chi non vuole guardare al futuro, anche se non
ha avuto il tempo per mettere giù il percorso, di chi non vuole
sognare, perché, se stiamo qui, vogliamo superare le emergenze, ma
pensare anche al futuro e pensare anche a dei sogni non per noi, ma
per i valdostani. Abbiamo voluto in questo dare un primo segnale:
vogliamo puntare tutto sul lavoro, incentivare le imprese locali,
le imprese che lavorano. Se avete visto il DEFR cosa dice nella
parte delle statistiche - a me piacciono i numeri -, avrete visto
quante imprese hanno chiuso negli ultimi anni. Il primo messaggio
che vogliamo dare è che vogliamo mettere al centro di questo nostro
programma l'incentivazione del lavoro, la diminuzione della
disoccupazione, la possibilità di contrastare la povertà dando
lavoro a chi non ce l'ha, perché il vero contrasto alla povertà è
dare lavoro a chi non ce l'ha, questo anche per la disabilità, per
chi è diverso dagli altri e sappiamo che il lavoro cambia e attenua
tutte le differenze e dà dignità alle persone: ecco perché abbiamo
pensato di togliere l'IRPEF e mettere l'IRAP. Dateci il tempo per
portare avanti questo progetto, che forse adesso - è vero - la
determinazione di come verrà applicata l'IRAP e questi denari non è
ancora precisa, ci vorrà una caratterizzazione più chiara e lo
faremo in questi giorni. Vogliamo migliorare la situazione del
singolo dando più lavoro, per questo motivo abbiamo fatto un
Assessorato sulle politiche del lavoro, mettendo anche
un'attenzione all'integrazione e ai fondi europei, con l'iniziativa
e il desiderio di fare quanto prima un'agenzia del lavoro. Pensiamo
- ed è stato già detto e non mi soffermo - che il
bon de
chauffage
, così com'era stato pensato e fatto, non fosse un
grande sostegno in questo momento per nessuno, che creasse dei
furbetti, delle difficoltà nella distribuzione. Si tratta quindi di
una misura da rivedere, questo lo hanno detto tutti, anche il
Consigliere Manfrin; per tutti non era molto chiaro se mantenerlo,
metterlo, rimetterlo e quindi dobbiamo in questo essere molto
corretti, è una misura da ripensare e da rivedere.
Non siamo contrari, Consigliere Ferrero, al sostegno immediato.
Non pensiamo che gli aiuti previsti siano da buttare via, anche se
erano pochi, tutto serve, anche se, mi permetta, il conto del
dentista forse con questi soldi non poteva essere pagato, come ha
detto lei: questo non per un problema suo, ma per le tariffe dei
dentisti che abbiamo cercato di modificare a suo tempo creando
un'odontoiatria sociale, però tutto serve. Noi volevamo dare un
segnale, una filosofia. Mi permetta, dottor Aggravi, quando lei
dice: "
mi fa paura a lungo termine il futuro, preferisco il
carpe diem
", noi abbiamo un pochino più di fiducia nel futuro,
anche se siamo vecchi, un po' il cuore che non funziona, ma abbiamo
la speranza di poter guardare ancora avanti e di creare qualche
cosa di positivo. Oggi il giornale scherzava anche su questo e
diceva: "
Fosson sabato va a Roma per farsi benedire
".
Bisogna anche accettare questi scherzi, anche se sono un po'
cattivi, però noi non pensiamo che pensare al futuro, a lungo
termine sia una mancanza. Il segnale che abbiamo voluto dare
pertanto è in questo senso: potenziare soprattutto il lavoro e
contrastare la disoccupazione; poi perché sulle misure del sostegno
immediato vogliamo vedere quello che succede a livello nazionale,
il loro esito e le ripercussioni che avranno sulla nostra
popolazione queste misure e perché, come ha detto molto giustamente
la Capogruppo Morelli, già c'è molto sul
welfare
. Il
Consigliere Gerandin ha parlato della legge Fontana che è da
rivisitare; noi abbiamo parlato oggi con l'Assessore Baccega di
mettere in campo al più presto la legge Gadda che recupera gli
sprechi alimentari per darli ai più poveri. C'è un impegno nel
nostro programma proprio a creare un nuovo welfare, una
riorganizzazione del molto che c'è già. Non crediamo quindi che non
sia giusto dare un sostegno immediato, ma in questo momento
pensiamo di riorganizzare il sostegno immediato, di guardare al
futuro.
Quello che non condividiamo sicuramente, com'è apparso in questi
giorni, è che siamo disattenti alle famiglie. Molto del nostro
programma mira all'attenzione alla famiglia, che abbiamo spostato,
come dicevo nell'introduzione, dal sociale alle politiche del
lavoro: abbiamo voluto togliere la famiglia da un luogo dove doveva
essere solo assistita per metterla in un luogo in cui diventa
protagonista attiva, dove decide e si mette al centro di un quadro
di misure, di politiche. Abbiamo pensato al fattore famiglia, che è
una nuova fiscalità. La famiglia, soprattutto quella numerosa, ha
bisogno di nuova fiscalità e su questo si sono già fatti degli
studi; sappiamo che, laddove c'è il fattore famiglia, diminuisce la
denatalità e vogliamo al più presto cominciare in via sperimentale
ad applicarlo da qualche parte. È stato detto che lavoreremo al più
presto per una misura unica e addirittura sull'agenzia della
famiglia. Noi quindi non pensiamo a una famiglia da dover assistere
momentaneamente, ma a una famiglia da mettere al centro delle
nostre politiche.
La legge n. 20, caro Gerandin, è una legge sicuramente da
modificare, ma non pensiamo di modificare quelle motivazioni di
trasparenza, di unità, di correttezza nelle assunzioni, che sono
state alla base della legge e che noi comunque continuiamo a
sostenere. D'altronde, lei sa benissimo, in merito alla quotazione
in Borsa della CVA, che se CVA entra, i controlli saranno molto più
stretti.
Permettetemi di dire qualcosa sull'ospedale, perché sembrava di
ritornare ai tempi del referendum, poi l'intervento della
dottoressa Morelli ha posto una sintesi e ha indicato una strada.
Sicuramente il progetto dell'ospedale è un progetto da
efficientare, da modificare soprattutto, come diceva il collega
Rollandin, sono stati trovati dei reperti importanti, ma questo
cambiamento del progetto deve essere fatto in breve tempo
sicuramente e con chiarezza. Prima di pensare a un'alternativa,
verifichiamo fino in fondo questo, perché parlare di alternativa
vuol dire buttar via tutto quello che è stato fatto e poi creare
discussioni che portano in là di molto la realizzazione, anche
perché è un progetto che ha una storia, che ha avuto molte spese,
la realizzazione di un parcheggio. Provate ad andare negli altri
ospedali al centro della città e vedrete se riuscirete a
parcheggiare con tanta facilità com'è possibile adesso. Ha avuto un
referendum, mi dispiace, Bertin, che lei dica che è la notte nera
della democrazia. Mi sembra che mai un referendum come questo sia
stato presentato, discusso; prima di una formulazione di una linea,
sono stati sentiti tutti, io ho dei fascicoli così. Non è stata la
notte nera della democrazia, la gente si è espressa, anche con una
logica ben precisa. Ricordo che il referendum l'abbiamo voluto noi:
dopo tanti anni di discussione, di piani, noi abbiamo voluto un
referendum e le assicuro che se questo fosse stato negativo,
l'Assessore alla sanità dell'epoca - che ero io - non sarebbe
rimasto a sopportare la conseguenza di un progetto diverso da
quello che aveva pensato. Per quanto riguarda il risultato del
referendum, nei termini costituzionali il referendum è stato
chiarissimo. Il grande problema di fare un ospedale nuovo, mi
permetta, dopo tanti anni, ha un presupposto ben preciso, per me
molto significativo, di cui sono ancora più convinto: l'ospedale al
centro della città vuol dire porre il malato al centro della città
e far sì che gli anziani possano recarsi con molta facilità
all'interno dell'ospedale. Il nuovo ospedale poi si porta dietro
due grandi difficoltà, di cui mai nessuno parla: "dove avremmo
fatto l'ospedale nuovo?", lo diceva prima il collega Rollandin, ma
lei provi a chiedere ai comuni vicini nella cintura di Aosta - come
avevamo fatto - chi è disponibile a dare un terreno per fare un
ospedale nuovo? Le assicuro che erano state vagliate tutte le
possibilità. Ma fare l'ospedale nuovo dove? Secondo problema, che
sta diventando sempre più importante per chi ha fatto un ospedale
nuovo fuori: "il vecchio lo ristrutturiamo...", eccetera. Io sono
stato in una città del Piemonte recentemente e il grosso ospedale
vecchio che avevano al centro è lì con le finestre cadenti, con
nessuna possibilità di ristrutturazione, perché ristrutturare un
ospedale vecchio al centro di una città è difficile. Noi avremmo
avuto un ospedale come il Mauriziano, un rudere al centro della
città e sarebbe stato molto difficile ristrutturarlo, queste sono
due realtà, su questo non vorrei però entrare. Sono convinto e sono
d'accordo con quello che diceva la Consigliera Pulz quando diceva
che nell'ospedale nuovo si muore lo stesso, come nell'ospedale
vecchio, se non si hanno dei professionisti di un certo tipo. È
giusto quello che diceva il collega Restano: concentriamoci sulla
funzionalità degli ospedali.
È stato detto che non abbiamo detto nulla del Casinò.
L'Assessore ha parlato molto bene. Noi in questo momento vogliamo
parlare molto poco del Casinò, ma parlare tutti insieme con
un'unica linea. La vertenza del Casinò è molto difficile, siamo su
una linea di grande pericolo. Nessuno di noi vuole che
quest'azienda, per i motivi che ha detto l'Assessore, chiuda. Ci
rendiamo conto però che la trattativa per ridurre il costo del
lavoro è determinante ed è in corso, pertanto noi abbiamo visto,
continuiamo a vedere i sindacati, eccetera, però su questo lasciamo
che le parti si incontrino, discutano. In questo momento non
parliamo molto del Casinò per il rispetto di quanto sta
succedendo.
Le ultime cose al Consigliere Manfrin, che nella sua baldanza
giovanile, sempre ci parla dei rapporti con Roma, ha fatto
un'intervista dove dice: "
qui ci siamo noi, a Roma ci siamo noi.
Se voi volete parlare con Roma, dovete parlare con noi
", per la
proprietà transitiva, mi sembra. Io penso che la Lega sia un grande
partito aperto e capace di dialogare con le altre forze. Intanto,
non lo ricorderò più, ma la Lega nasce perché un Consigliere
valdostano incontra Bossi a Pavia, quindi ho sempre detto agli
amici leghisti che la Lega è nata in Valle d'Aosta, come
riconoscono anche loro, perché l'aula della Camera della Lega è
dedicata a Bruno Salvadori. C'è un po' il rimpianto che questo
grande partito, per sei voti, non ci abbia aiutato quando c'era la
possibilità di dare un Parlamentare europeo alla Valle d'Aosta.
Adesso voi state facendo tutto il possibile, però, se ci aveste
dato una mano allora, avremmo già il Parlamentare europeo. Io credo
che la Lega sia un grande partito con cui si possa dialogare, anche
se in questo momento non c'è più una Giunta a trazione leghista.
Sono stato, l'altro giorno, a Roma e ho verificato la grande
sintonia e amicizia con Senatori e Ministri, come Caparini,
Garavaglia, con cui abbiamo lavorato insieme per tanti anni, per
cui queste posizioni: "se non ci siamo noi, nessuno a Roma vi darà
ascolto" penso che siano negative per la dimensione stessa della
Lega, anche qui qualcuno dialoga con noi in un certo modo e
qualcuno dialoga con altri. Certo, è più facile dialogare quando il
rapporto e l'affronto dei problemi è diverso.
Finisco dicendo che ringrazio chi ha lavorato su questo progetto
prima e dopo, ringrazio gli Assessori, ringrazio l'Assessore
Testolin e la sua squadra, la commissione che non si è tirata
indietro di fronte alla tempistica, all'emergenza e tutti quelli
che sono intervenuti oggi. Siamo in un'emergenza che, se sarà
superata con l'approvazione di questo bilancio, darà inizio a un
nuovo percorso, un futuro e un sogno, speriamo noi. Dopo
l'approvazione del bilancio comincia un percorso. È un percorso
che, come già detto nell'introduzione, è aperto al dialogo, se
questo sarà possibile, perché per dialogare bisogna essere in due,
tre, eccetera. Passata questa emergenza, come dicevo, si potrà
iniziare un percorso di scelta, di decisioni, di collocazione di
risorse, di affronto dei problemi. Chiaramente per chi ci sta, noi
speriamo il più possibile. Come ho detto l'altro giorno, è una
sfida per noi, ma è una sfida per tutto questo Consiglio.
Presidente -
Dopo le repliche, passiamo all'esame e alla
votazione degli ordini del giorno. La parola al collega
Manfrin.
Manfrin (LEGA VDA) -
Per chiedere pochi minuti di
sospensione per un confronto con le forze di minoranza.
Presidente -
Sospensione concessa.
La seduta è sospesa dalle ore 21:57 alle ore 22:33
.
Rini (Presidente) -
Riprendiamo i lavori. Passiamo
all'esame dell'ordine del giorno n. 1. La parola alla collega Pulz
per l'illustrazione.
Pulz (IC) -
Illustro velocemente l'ordine del giorno n.
1. L'articolo 1 del disegno di legge regionale n. 14, le
disposizioni per la formazione del bilancio annuale e pluriennale
della Regione Autonoma Valle d'Aosta, prevede la riduzione
dell'addizionale regionale all'Imposta sul Reddito delle Persone
Fisiche (IRPEF) limitatamente ai redditi annuali inferiori ai 55
mila euro. Tale misura aiuta chi ha comunque un reddito e agevola
in particolare la fascia di redditi più bassa, con imponibile fino
a 15 mila euro, secondo il criterio giusto della progressività di
cui all'articolo 53 della Costituzione, mentre non sono certo le
manovre fiscali a poter aiutare chi non ha reddito. Ad oggi le
previsioni di bilancio sull'IRPEF sono state ridotte di circa 4,8
milioni di euro per tenere conto dell'articolo 1 ed è intenzione
dell'attuale maggioranza di governo abrogare il suddetto articolo 1
per poi, con la prossima legge di variazione di bilancio,
utilizzare queste risorse, trasformando - come ha dichiarato
l'Assessore Testolin in II Commissione Affari generali venerdì
scorso 14 dicembre - la manovra IRPEF in una manovra IRAP, al fine
di diminuire quest'ultima a favore del mondo delle imprese, sebbene
- dichiarava - vi sia ancora riservatezza sulle finalità e sugli
usi specifici da decidere in seguito. Noi consideriamo che tale
misura andrebbe a vantaggio delle imprese relativamente grandi,
considerando che in Valle d'Aosta non vi sono imprese enormi e ci
sembra non a favore delle piccole imprese, o quelle
artigianali.
Capiamo che vi è senz'altro necessità di aumentare le risorse
per lo sviluppo economico e l'efficientamento di quelle già
investite a favore delle imprese relativamente grandi, ma tale
necessità non è paragonabile, secondo noi, all'urgenza di misure di
contrasto alla povertà, che è in preoccupante aumento anche in
Valle d'Aosta. Malgrado tutti gli interventi sentiti oggi in merito
molto interessanti, come dicevo già questo pomeriggio, la visione
liberista del nuovo Governo regionale, che dichiara che, rimettendo
in moto il mondo delle imprese valdostane più grandi, in fondo ne
beneficerà tutto il sistema Valle d'Aosta, famiglie comprese,
questo non ci convince e questa storia della manina invisibile sta
a dimostrare che si tratta di una visione parziale, anche
anacronistica, superata dalla storia. Noi quindi chiediamo di
impegnare il Governo regionale a voler prevedere l'utilizzo di
questi 4,8 milioni di euro per precisi scopi sociali, che dovranno
essere declinati in accordo con gli Assessorati competenti in
materia, al fine di prendere realmente in carico le famiglie in
situazione di difficoltà lavorativa, economica e sociale.
Presidente -
Ricordo che, come deciso in sede della
Conferenza dei Capigruppo, ci sono cinque minuti a testa per chi
vuole intervenire sull'ordine del giorno prima di passare alla
votazione dello stesso. La parola all'Assessore Testolin.
Testolin (UV) -
Per esprimere, a nome del Governo, alcune
riflessioni in merito a questa proposta, che rimane una proposta
nobile nei suoi intenti di destinare queste risorse, anche
importanti, nel senso complessivo, ma che è una proposta che non
può essere accoglibile per la
ratio
che ci ha portato a
recuperare questi 4,8 milioni. Credo che sia stata esplicitata
durante questa giornata più volte l'intenzione di andare a
sostituire con delle finalità ben precise un'iniziativa di
manovrabilità fiscale con un'altra operazione di pari peso, che
possa determinare sul tessuto produttivo regionale, nei limiti di
quelle che possono essere delle iniziative fiscali di questo tipo,
i presupposti per cui le aziende continuino a garantire lavoro sul
territorio. Non è quindi un mero spostamento di risorse, dal nostro
punto di vista, che altrimenti avrebbero potuto essere riallocate
direttamente su altre iniziative, che magari la maggioranza
reputava altrettanto interessanti di quella eventualmente proposta
da voi, ma è proprio una filosofia che ci ha animati nell'andare
nella direzione di destinare queste risorse che arrivano da un
prelievo fiscale a qualcosa che possa servire alla comunità intera,
perché ribadiamo che crediamo che il lavoro sia quello che potrà
dare delle risposte nel prossimo futuro alla nostra comunità.
L'indicazione quindi sarà quella che andremo ad astenerci in merito
a questa iniziativa.
Presidente -
Non ci sono altre richieste di intervento,
pongo in votazione l'ordine del giorno n. 1, presentato dalla
Consigliera Pulz. La votazione è aperta. La votazione è chiusa.
Comunico l'esito della votazione:
Presenti: 35
Votanti: 17
Favorevoli: 17
Astenuti: 18 (Baccega, Bertschy, Bianchi, Borrello, Certan,
Chatrian, Daudry, Farcoz, Fosson, Marquis, Morelli, Nogara,
Restano, Rini, Rollandin, Sorbara, Testolin, Viérin)
Il Consiglio non approva.
Possiamo passare all'esame dell'ordine del giorno n. 2. La
parola al collega Mossa per l'illustrazione.
Mossa (M5S) -
Relativamente all'inserimento all'ordine
del giorno di questa proposta, mi ricollego all'intervento della
collega Morelli di questo pomeriggio, perché anch'io ho vissuto in
prima persona la cosiddetta "figuraccia" di audire i portatori di
interesse solo un paio di giorni prima dell'approvazione del
bilancio. Pensate che alcuni di loro in soli due giorni hanno
comunque letto il bilancio e hanno passato quel piccolo lasso di
tempo messo a disposizione per elaborare proposte, credendo
ingenuamente che sarebbero state prese in considerazione e inserite
nella legge di bilancio. Qualcuno invece è stato più schietto e ha
detto che è la stessa identica situazione dell'anno passato che si
ripete, io non c'ero; qualcun altro ha anche affermato che le
audizioni sono state più delle formalità che non un lavoro di
condivisione, con l'obiettivo di creare soluzioni virtuose e andare
incontro alle esigenze di tutti.
Lei, collega Nogara, prima ha detto che in II Commissione
durante le audizioni non ho aperto bocca. Confermo quello che ha
detto. Al di là del fatto che sono Commissario in quella
commissione da appena una settimana, voglio informarla che, nel
caso non se ne fosse accorto, provavo un certo imbarazzo a essere
uno dei Commissari che li stava ricevendo dopo averli convocati
appena due giorni prima dell'approvazione del bilancio, perché
nella lavata di capo generale che ci hanno fatto i portatori di
interesse, facendo parte della II Commissione, c'ero di mezzo
anch'io. Lei crede che sarei dovuto intervenire? Non sarei stato
molto delicato nei vostri confronti e quindi ho evitato di
infierire, ma ne prenderò atto e al prossimo giro dirò puntualmente
ciò che penso, visto che ci tiene tanto, e forse rimpiangerà quando
ho evitato di intervenire. Lei, collega Nogara, è venuto a dirmi
che ho fatto una lista della spesa oggi. Certo, cosa dovrei fare?
Cosa dovrei dire? Dovrei dirvi: bravi che, per il bene della Valle
d'Aosta, state investendo solo l'1 percento sul turismo in una
regione turistica? Dovrei dirvi: bravi che investite il 2 percento
sulle politiche del lavoro in una regione il cui tasso di
disoccupazione è in costante aumento? O dovrei dirvi: bravi che,
per contrastare la crisi economica, investite solo il 3 percento
sullo sviluppo economico? Non mi presto a questo giochetto e dico
le cose come stanno. È giusto che i valdostani sappiano e che
prendano atto. Lei, durante il suo intervento, ha detto - ripeto le
sue parole -: "
collega Mossa, se ritenete che in questo bilancio
ci siano degli sprechi di danaro, premete il pulsante, alzatevi in
piedi e fatelo presente
". Non sto a rifarlo, visto che sono in
piedi e che, come ha potuto notare, il mio collega Vesan ha premuto
il pulsante, si è alzato in piedi e vi ha fatto presenti gli
sprechi. Ne avete preso atto? Ne dubito. Ovviamente non tutti gli
sprechi, ma solo quelli più evidenti anche agli occhi di noi poco
esperti, ma che, a quanto pare, sono però sfuggiti e continuano a
sfuggire ai vostri occhi di nuova/vecchia guardia. Certo, se
avessimo dovuto approfondire tutti gli sprechi di questa legge di
bilancio, mezz'ora non sarebbe bastata di certo. Comunque, visto
che, a nostro avviso, ma a quanto pare anche vostro... al fine di
evitare queste brutte figure in futuro con i portatori di
interesse, proponiamo incontri trimestrali o, in
extremis
,
quadrimestrali al fine di avere tempo e modo di elaborare un
progetto condiviso e addivenire a soluzioni adeguate in un clima di
collaborazione e non di esclusione.
Apro solo una piccola parentesi e rispondo al volo anche al
collega Bianchi relativamente all'emendamento del Senatore Lanièce.
Informi pure il senatore che è stato approvato il programma che
prevede l'investimento di 13 miliardi per tutta la rete
ferroviaria, di cui 1,088 miliardi sono previsti per l'intervento
su opere ferroviarie per la linea Piemonte/Valle d'Aosta. Faccia
presente che sono un po' più dei 100 milioni richiesti da lui. In
più aggiungo che, se non è in grado di portare risultati
significativi per la propria Regione e che deve ogni volta andare a
piangere dai colleghi Cinque Stelle per farsi approvare emendamenti
vari, presumo che non glielo abbia ordinato il medico di andare a
Roma. Al di là che oggi c'è un Governo Cinque Stelle con l'appoggio
della Lega, anche nella scorsa legislatura in cui eravamo in
opposizione, a mio avviso, non è che abbia portato tutti questi
risultati importanti. Comunque, visto che nella riunione di
minoranza mi hanno fatto notare che nel mio ordine del giorno ci
può essere un errore di forma, chiedo se è possibile sostituire la
parola "
impegna
" con la parola "
invita
" e, la dizione
"
Governo regionale
" con le parole: "
il Presidente della
II Commissione
".
Presidente -
Prendiamo atto delle modifiche al testo
dell'ordine del giorno. La parola al collega Bianchi.
Bianchi (UV) -
Chiederò anch'io qualche minuto per
parlare di altro e non dell'ordine del giorno. Vede, collega, parto
dall'ordine del giorno, lei era presente in commissione - e non
entro nel merito su quello che ha detto, quello emerso durante le
audizioni è verbalizzato, lo abbiamo detto noi che dovevano essere
auditi prima del bilancio -, alla fine della II Commissione il
Presidente ha proposto ai Commissari di fare proprio
l'emendamento... quindi maggioranza e minoranza e, se non è così,
mi correggano gli altri componenti delle II Commissione... abbiamo
presentato un emendamento che è identico all'ordine del giorno che
ha presentato lei. Il fatto è che lei in commissione si è astenuto,
non ha votato l'emendamento, ditemi che non è così. Collega Mossa,
facciamo un lavoro come commissione, presentiamo la stessa cosa
come commissione e poi lei mi arriva con un ordine del giorno a
quattro firme della sua forza politica e in commissione sulla
stessa cosa si astiene?
Sul resto, sui treni, tutto quello che arriva in Valle d'Aosta
che arrivi dal Senatore Lanièce, o che arrivi dall'Onorevole
Tripodi, o che arrivi da qualsiasi altro Onorevole di qualsiasi
altra Regione, io gliene sarò riconoscente perché fa il bene della
Valle d'Aosta. Io non vado a battere alla porta ai Cinque Stelle,
dovrebbe essere lei, come valdostano, a chiedere qualcosa a Roma!
Mi risulta che anche emendamenti chiesti dalla scorsa maggioranza,
dalla collega Spelgatti, benché ci sia un Governo Cinque
Stelle-Lega, non sono stati accettati, sono stati bocciati. Noi qui
quindi rappresentiamo la Valle d'Aosta, non i Cinque Stelle o
l'Union Valdôtaine a Roma, quindi tutto quello che arriva in Valle
d'Aosta arriva per i valdostani!
Presidente -
La parola al collega Nogara.
Nogara (UVP) -
Io non volevo assolutamente né offenderla,
né dire niente di particolare, però quello che volevo farle capire
e notare è che se lei è qui in quest'aula quando si parla di
bilancio... è comodo fare un elenco della spesa e dire che vorrebbe
gli aerei al posto dei treni. Quando si fanno delle discussioni del
genere, in tanti anni... per esempio, mi ricordo benissimo l'anno
scorso, sono stati presentati dei bilanci alternativi con delle
buonissime idee, delle pessime idee, delle buone idee: è questo il
lavoro che io intendevo che lei facesse! Lei poi faccia quello che
vuole; se vuole parlare, parli; se non vuole parlare, non parli; se
vuole schiacciare, schiacci; se in commissione deve intervenire,
dica quello che vuole. Cosa vuole che faccia quando interviene in
commissione? Non fa paura a nessuno, glielo assicuro!
Gli emendamenti erano per emendare la Madia, proprio per la CVA,
perché è uno di quei sistemi per non dover incorrere nella
quotazione di CVA. Lei non sapeva neanche a cosa si riferissero, ma
erano quelli gli emendamenti. Bisogna informarsi forse un po'
meglio invece di sparare sugli altri!
Président -
Y a-t-il d'autres requêtes d'intervention?
J'ouvre la votation sur l'ordre du jour n° 2 présenté par les
Conseillers Mossa, Vesan, Russo et Nasso, avec l'amendement proposé
par le collègue Mossa. La votation est fermée.
Presenti: 34
Votanti: 16
Favorevoli: 16
Astenuti: 18 (Baccega, Bertschy, Bianchi, Borrello, Certan,
Chatrian, Daudry, Farcoz, Fosson, Marquis, Morelli, Nogara,
Restano, Rini, Rollandin, Sorbara, Testolin, Viérin)
Il Consiglio non approva.
Passiamo ora all'ordine del giorno n. 3. La parola al collega
Vesan per l'illustrazione.
Vesan (M5S) -
Questo è un ordine del giorno molto
semplice, finalizzato ad una perequazione territoriale,
sostanzialmente legato all'attività dell'Università della terza età
sul territorio valdostano. Esiste una legge regionale che finanzia
la Cooperativa Universitaria Valdostana della terza età ad Aosta,
con un importo che attualmente è pari a 15 mila euro all'anno,
ormai dal 1984 esiste questa legge. Sul territorio però esistono
anche altre realtà che si occupano di corsi per anziani, con
finalità socio-culturali. C'è una sede a Châtillon e una a
Pont-Saint-Martin, che hanno un numero di partecipanti ai corsi
confrontabile con la realtà di Aosta, dimostrando così che in
realtà c'è un forte interesse anche in altre località e che c'è una
limitata disponibilità allo spostamento degli anziani per seguire
questi corsi, pur essendoci un grande interesse. Sulla scorta di
questo, quest'ordine del giorno è finalizzato al riconoscimento
anche di queste due realtà e a un pari trattamento sia dal punto di
vista del riconoscimento con la legge regionale che dal punto di
vista del sostegno economico alle attività. Sulla scorta di questo,
i colleghi della minoranza in fase di riunione hanno evidenziato
alcune mie lacune nella produzione del testo e quindi vi chiederei
di voler mettere in votazione un testo di impegno modificato, le
premesse sono naturalmente sempre le stesse, ma propongo, se fosse
possibile, di impegnare "
il Governo regionale alla presentazione
in II Commissione consiliare, entro 90 giorni, di una proposta di
modificazione della legge regionale n. 15/1984 finalizzata al pari
riconoscimento e sostegno delle iniziative in premessa
illustrate
". In questo modo diciamo che l'iniziativa di
ulteriore finanziamento... stiamo parlando di importi veramente
molto bassi: attualmente sono 15 mila euro, penso che con un
altrettanto importo siano finanziabili entrambe le due attività.
Non voglio discutere di importi, dipenderà dalle disponibilità che
il Governo potrà trovare per questa iniziativa. Sulla scorta di
questo, chiedo il voto su quest'ordine del giorno finalizzato a
sostenere iniziative molto importanti gli anziani valdostani su
tutto il territorio regionale.
Presidente -
La parola all'Assessore Certan.
Certan (ALPE) -
Grazie collega Vesan. Le premesse e la
filosofia di questo suo ordine del giorno credo siano
condivisibili. Sicuramente riconosciamo e vorremmo sottolineare
anche noi l'importanza e la valenza sociale, culturale e anche la
qualità dell'insegnamento che sia ad Aosta (quindi la Cooperativa
culturale regionale Unitre), sia sul territorio Châtillon e
Pont-Saint-Martin, le varie associazioni che si occupano di
Università della terza età offrono agli utenti e agli studenti,
perché veramente molti insegnanti offrono le loro competenze
gratuitamente e con un impegno di volontariato. Sicuramente quindi
la legge che lei ha ripreso è una legge del 1984, quindi potrebbe
essere sicuramente rivista. Come Giunta regionale, quindi siamo
disponibili a un incontro fra tutte le associazioni e le
cooperative, le strutture competenti, in questo momento è la
struttura delle Attività culturali che ha in capo questo capitolo,
quindi siamo disponibili, come Giunta regionale, a incontrare tutti
gli operatori in questo settore, in un incontro in cui può anche
essere possibile eventualmente rimodulare questa cifra tra le
diverse associazioni. Credo che l'impegno sia di 10 mila euro, non
di 15 mila, ma lo verificheremo, mi sembra di aver avuto questo
dato: 10 mila euro e non 15 mila...
(interruzione di un Consigliere, fuori microfono)
... sì, erano 25 mila e poi è stato ridotto. Mi sembra che
l'erogazione sia stata fatta pochi mesi fa e mi pare che sia sui 10
mila euro, però credo sia importante e questa sua sollecitazione la
accogliamo come un aspetto positivo che vorremmo approfondire
insieme e siamo disponibili a portarlo in commissione ed
eventualmente aprire l'iter per la modifica della legge. In
effetti, l'altro passaggio sul quale volevamo anche noi fare una
sottolineatura è che non è possibile in questo momento dare altre
contribuzioni senza modificare la legge, ma se viene decisa insieme
un'altra rimodulazione, possiamo aprire l'iter per un'eventuale
modifica della legge. Noi ci prendiamo l'impegno di modificare
l'impegno in un altro modo in questi termini: "
a prevedere
entro...
- non so se 90 o 60 giorni -
un incontro tra le
associazioni, la cooperativa, le strutture della Regione e i Comuni
interessati alle iniziative per valutare congiuntamente
un'eventuale rimodulazione della contribuzione
", altrimenti ci
asteniamo.
Presidente -
Collega Vesan, accettate le modifiche
proposte dall'Assessore? Prego ha la parola.
Vesan (M5S) -
Avendo chiesto di presentare una proposta
di legge in commissione, la stessa naturalmente in quella sede può
essere oggetto di incontro e di audizione degli operatori del
settore, confidavo che questa maggioranza potesse essere in grado
di fare una proposta di rimodulazione e di integrazione del
finanziamento senza dover sottostare allo scontro iniziale fra le
associazioni per il riparto delle poche risorse. Vengo a conoscenza
adesso del fatto che quello che era un finanziamento già piuttosto
limitato è stato ulteriormente ridotto, quindi sono tristemente
sorpreso da questa cosa e temo che si voglia andare su un ulteriore
riparto degli esistenti 10 mila euro tra le tre associazioni, e
forse finisce per non avere nemmeno significato questa richiesta.
Propongo pertanto di mantenere l'ordine del giorno così come l'ho
emendato, se la maggioranza non vorrà prenderne atto e vorrà
seguire altri iter per valutare la possibilità di finanziare queste
iniziative... ognuno poi risponde delle proprie scelte.
Presidente -
Pongo quindi in votazione l'ordine del
giorno n. 3 presentato dai Consiglieri Vesan, Nasso, Mossa e Russo,
con le modifiche proposte dal collega Vesan. La votazione è aperta.
La votazione è chiusa. Comunico l'esito della votazione:
Presenti: 35
Votanti: 17
Favorevoli: 17
Astenuti: 18 (Baccega, Bertschy, Bianchi, Borrello, Certan,
Chatrian, Daudry, Farcoz, Fosson, Marquis, Morelli, Nogara,
Restano, Rini, Rollandin, Sorbara, Testolin, Viérin)
Il Consiglio non approva.
Ordine del giorno n. 4. La parola alla collega Russo per
l'illustrazione.
Russo (M5S) -
In quest'ordine del giorno si tratta il
tema dei Livelli Essenziali di Assistenza sanitaria (LEA) e del
personale medico e paramedico che li devono garantire. I LEA sono
le prestazioni e i servizi che il sistema sanitario, il servizio
sanitario nazionale è tenuto a fornire a tutti i cittadini
gratuitamente o dietro pagamento di una quota di partecipazione
(ticket). Il decreto del Presidente del Consiglio dei ministri del
12 gennaio 2017 definisce ulteriori e nuovi livelli essenziali di
assistenza e sostituisce infatti integralmente il DPCM 29 novembre
2001 con quei LEA che erano stati definiti per la prima volta. Il
nuovo DPCM individua tre grandi livelli essenziali di assistenza:
la prevenzione collettiva e la sanità pubblica, che comprende tutte
le attività di prevenzione rivolte alla collettività e ai singoli;
l'assistenza distrettuale, vale a dire le attività e i servizi
sanitari e socio-sanitari diffusi sul territorio; l'assistenza
ospedaliera. Le prestazioni e i servizi inclusi nei LEA
rappresentano il livello essenziale garantito a tutti i cittadini,
ma la Regione può utilizzare risorse proprie per garantire servizi
e prestazioni ulteriori rispetto a quelle incluse nei LEA.
Relativamente all'assistenza ospedaliera, si ricorda l'intervento
di razionalizzazione operato con il decreto-legge n. 78/2015, che
ha inteso ridurre il numero di ricoveri inappropriati di
riabilitazione ospedaliera e le giornate inappropriate di ricovero,
quindi l'attività degli ambulatori e dei servizi sanitari e
socio-sanitari presenti sul territorio va quanto più garantita e
potenziata. Solo ed esclusivamente personale medico formato,
motivato e adeguato dal punto di vista del rapporto numerico
rispetto al numero di pazienti in carico può garantire
professionalità e impegno nel raggiungimento dei livelli essenziali
di assistenza sopraelencati. Il problema della carenza di personale
medico e paramedico in Valle d'Aosta non è sicuramente un dato di
oggi. Mancano, secondo le ultime stime, 266 infermieri;
attualmente, per le mie conoscenze dirette - poi ci saranno magari
anche altri casi -, mancano medici nel reparto di Psichiatria, ci
sono stati problemi quest'estate con i reparti di Pneumologia e di
Cardiologia e a maggio, se non sbaglio, c'è stato un concorso
all'ultimo per correre ai ripari per una questione dei due medici
di base a Valtournenche che avevano deciso di avere meno pazienti.
Il nostro ordine del giorno quindi chiede un'analisi e una
programmazione, che è essenziale per chi si occupa di
amministrazione e di governare una Regione.
Considerato, infine, che i principi fondamentali su cui si basa
il sistema sanitario nazionale dalla sua istituzione, avvenuta con
una legge del 1978, sono l'universalità, l'uguaglianza e l'equità,
si impegna la Giunta regionale a "
mantenere e garantire almeno
le attuali risorse economiche destinate all'assistenza distrettuale
previste fino ad oggi
". Tengo a dire che ho formulato questa
prima parte dell'impegno perché, in realtà, nel DEFR troviamo
tantissime volte la dizione "implementazione e potenziamento
dell'attività ambulatoriale e di territorio", in realtà, dallo
stesso territorio mi arrivano invece informazioni contrastanti,
cioè sembra che molte attività ambulatoriali vogliano essere
ridotte.
Il secondo punto dell'impegno invece è: "
provvedere, dopo
un'attenta analisi del numero di personale medico e paramedico
necessario presso i tre presidi ospedalieri e quattro distretti, di
attuare i concorsi necessari all'assunzione di nuovo personale,
così da coprire le attuali carenze d'organico
".
Presidente -
La parola all'Assessore Baccega.
Baccega (UV) -
È il mio primo intervento con la delega
della sanità e dei servizi sociali, ancorché quello che dice il
nostro mago del
web
su
Facebook
, speriamo di poter
dare nei tempi dovuti le adeguate risposte a quelle che sono
considerate le criticità del momento, e dico "criticità" e non il
disastro della sanità valdostana. Ieri è uscita una graduatoria
delle Province più performanti dal punto di vista del buon vivere,
come dice lei, e la Provincia di Aosta e quindi la Valle d'Aosta è
al terzo posto - ma i dati vengono calcolati su base regionale - ed
è sempre sul podio, quindi questo è un dato importante. Anche
evidenziando le criticità, che saranno comunque attentamente
valutate sulla base di una serie di emendamenti che abbiamo
predisposto, ci sono delle cose che vanno dette comunque: per
esempio - e bisogna ringraziare coloro che hanno lavorato prima di
me in questo Assessorato -, l'Oculistica, che solo un anno e mezzo
fa era in una forte criticità, ha azzerato la sua lista d'attesa.
Va detto che nel 2018 sono stati fatti oltre 1000 interventi in
Chirurgia rispetto al 2017. Va anche detto che, parlando di
professionalità - e quindi concordo con il collega Restano, che
aveva evidenziato questo modo di dire rispetto al personale
sanitario della nostra Regione e del nostro ospedale -, che, per
operare tre tumori al seno, sono rientrati dalle ferie alcuni
medici, quindi c'è una sanità che ha bisogno di sostegno, una
sanità che ha bisogno di essere rafforzata.
Rispetto all'ordine del giorno che voi avete presentato, va
detto che, da una più attenta valutazione del bilancio e del DEFR,
si può capire chiaramente che quanto da voi richiesto c'è già. C'è
un bilancio che vede una spesa di oltre 352 milioni, suddivisi in
268 milioni (il 22 percento del bilancio generale), oltre agli 86,2
milioni per il sociale. Da questo punto di vista, quindi il 30
percento del bilancio della sanità della Valle d'Aosta e dei
servizi nel sociale sono impegnati in quella logica. Aggiungo anche
che il DEFR dice con chiarezza cosa si vuole fare: riorganizzazione
dei servizi sanitari territoriali attraverso il potenziamento della
rete territoriale dei servizi sanitari di emergenza e urgenza,
anche con il supporto delle associazioni di volontariato
distribuite sul territorio. Vuol dire che affronteremo una
criticità che è una carenza di medici pesante, forte, alla quale
daremo delle risposte anche con maggiori risorse messe a
disposizione, ma è un percorso che si sta avviando e che porteremo
a buon fine. Io quindi la ringrazio per questa sollecitazione, che
mi ha permesso di fare un primo intervento, una prima suggestione
rispetto a un percorso che questa maggioranza e questa Giunta vuole
fare, proprio nella direzione di andare a sopperire alle esigenze
di questa nostra Regione e quindi ci asterremo rispetto a
quest'ordine del giorno.
Presidente -
Non ci sono altre richieste di intervento,
pongo in votazione l'ordine del giorno n. 4, presentato dai
Consiglieri Russo, Mossa, Vesan e Nasso. La votazione è aperta. La
votazione è chiusa. Comunico l'esito della votazione:
Presenti: 35
Votanti: 17
Favorevoli: 17
Astenuti: 18 (Baccega, Bertschy, Bianchi, Borrello, Certan,
Chatrian, Daudry, Farcoz, Fosson, Marquis, Morelli, Nogara,
Restano, Rini, Rollandin, Sorbara, Testolin, Viérin)
Il Consiglio non approva.
Passiamo all'ordine del giorno n. 5. La parola alla collega
Russo per l'illustrazione.
Russo (M5S) -
In quest'ordine del giorno si tratta il
tema della dispersione scolastica. Nella nostra regione la
percentuale di abbandono scolastico si attesta - si tratta di dati
del 2017 - al 13,9 percento; essa continua a guidare la classifica
delle regioni del Nord, dopo la Sardegna, la Sicilia, la Puglia e
la Calabria. La Commissione della "Strategia Europa 2020" ha posto,
tra gli obiettivi da raggiungere nel campo dell'istruzione e della
formazione, la riduzione al di sotto del 10 percento della quota di
abbandoni scolastici e formativi precoci. I ragazzi che lasciano
gli studi prima del tempo sono spesso i giovani più svantaggiati
dal punto di vista economico e sociale, un meccanismo molto
pericoloso perché aggrava le diseguaglianze già esistenti. Inoltre,
ciò produce una serie di conseguenze negative che non colpiscono
solo il singolo ragazzo o ragazza; quando il fenomeno colpisce
strati ampi della popolazione, è l'intera società che diventa
globalmente più debole, più povera e insicura. Un maggiore livello
di istruzione si trasforma invece in una serie di risultati
positivi per l'individuo, così come per la società in relazione a
impieghi, salari più alti, migliori condizioni di salute, minore
criminalità, maggiore coesione sociale, minori costi pubblici e
sociali e maggiore produttività e crescita. Le cause alla base di
tale fenomeno sono legate a vari fattori, tra cui la motivazione
dell'allievo quando è in difficoltà a scuola e come le affronta;
l'organizzazione dell'istituzione scolastica e le modalità di
insegnamento dei docenti e la reazione della famiglia a tale
fenomeno. Ritenuto che solo progetti mirati all'immediata e reale
presa in carico di tale problematica può garantire una graduale
riduzione di tale percentuale, appurato che il Programma Operativo
Nazionale (PON) "Per la scuola - competenze e ambienti per
l'apprendimento" interviene sul contrasto alla dispersione
scolastica, sul miglioramento della qualità del sistema di
istruzione e dell'attrattività degli istituti scolastici, impegna
la Giunta regionale a "
portare, entro 90 giorni, nella
commissione competente, un programma dettagliato di contrasto alla
dispersione scolastica da attuare nell'anno 2019/2020, che
coinvolga le istituzioni scolastiche, le famiglie e gli allievi e
che tenga conto dello stato di attuazione dei progetti attuati con
il POR FSE 2014/2020
".
Presidente -
La parola all'Assessore Certan.
Certan (ALPE) -
Ritengo che questo sia un tema di
attualità ed era anche uno dei temi più importanti della
programmazione europea 2014/2020, la quale chiedeva proprio ai vari
Stati e alle varie Regioni di affrontare in modo decisivo il tema
della dispersione e dell'abbandono, due fattori leggermente diversi
ma sicuramente di una certa gravità. Trovo sia un ordine del giorno
condivisibile nel suo principio, ma siccome in Valle d'Aosta, come
Amministrazione regionale, come Assessorato, nel mese di gennaio
inizieremo il dibattito, la discussione relativamente alla
revisione dei percorsi dell'istruzione professionale, per adeguare
proprio anche alla norma statale sull'istruzione professionale e
soprattutto ai percorsi di raccordo fra i percorsi di istruzione e
quelli dell'IFP, chiedo se è possibile ritirarlo. Siamo disponibili
a iniziare questo percorso anche con i membri della commissione
competente, perché sicuramente sarà un dibattito che andrà aperto
proprio sul modo in cui la Valle d'Aosta si adeguerà a questa norma
nazionale, anche perché abbiamo competenza primaria nel settore
dell'istruzione primaria. Ci prendiamo l'impegno di lavorare con la
commissione competente anche su questo tema, le chiederei pertanto
di ritirare l'ordine del giorno. Da una parte, quindi vi sarà la
revisione e l'adeguamento della norma statale per la nostra Regione
e, discutendo di questa tematica, il tema della dispersione
scolastica inevitabilmente verrà affrontato.
Nell'impegno lei chiede di valutare anche tenendo conto dei
progetti attuati con il POR; nel mese di gennaio verranno presi
contatti anche per quanto riguarda il PON, che ha come obiettivo
proprio quello di andare a ridurre questa dispersione. Dovrebbe
quindi finalmente partire questa progettazione, che aveva come
obiettivo principale la lotta alla dispersione. Le chiederei
pertanto di non avviare un programma parallelo a questa revisione e
a questo adeguamento della norma, ma di poter fare, insieme alla
commissione, un unico gruppo di lavoro operativo. Ci prendiamo
l'impegno di comunicare quanto prima nel mese di gennaio, alla
ripresa dei lavori dopo le vacanze, proprio per andare in questa
direzione, se è disponibile, altrimenti il nostro voto sarà di
astensione. Rimane lo stesso l'impegno di condividere questo
percorso e questo lavoro comune fra la revisione e l'adeguamento
della norma e in qualche modo anche l'affrontare la tematica della
dispersione e dell'abbandono.
Président -
La parole à la collègue Russo.
Russo (M5S) -
Non mi è chiaro se devo ritirare l'ordine
del giorno o se stiamo parlando di emendamenti, perché sono due
cose diverse. L'impegno che lei mi sta proponendo è un impegno
verbale. Io avrei piacere di avere almeno un impegno scritto del
fatto che venga portato il tema in commissione.
Président -
La parole à l'Assesseur Certan.
Certan (ALPE) -
Noi proponiamo di ritirare l'ordine del
giorno, perché è vero che il nostro è un impegno verbale ma è
impegno che ci siamo già presi, che abbiamo scritto nel DEFR,
perché uno dei punti è proprio quello di rivedere, di prevedere la
legge regionale, ed è espressamente già indicato... e all'interno
di questo contesto anche lavorare sulla dispersione e l'abbandono.
Chiediamo quindi di ritirare l'ordine del giorno, se poi lei decide
di emendarlo, noi ci asterremo sullo stesso ma il nostro impegno
rimane comunque.
Presidente -
La parola alla collega Russo.
Russo (M5S) -
Preferirei non ritirarlo.
Presidente -
Pongo pertanto in votazione l'ordine del
giorno n. 5 presentato dai Consiglieri Russo, Mossa e Nasso. La
votazione è aperta. La votazione è chiusa. Comunico l'esito della
votazione:
Presenti: 34
Votanti: 16
Favorevoli: 16
Astenuti: 18 (Baccega, Bertschy, Bianchi, Borrello, Certan,
Chatrian, Daudry, Farcoz, Fosson, Marquis, Morelli, Nogara,
Restano, Rini, Rollandin, Sorbara, Testolin, Viérin)
Il Consiglio non approva.
Ordine del giorno n. 6. La parola alla collega Nasso per
l'illustrazione.
Nasso (M5S) -
Questo è un ordine del giorno molto
semplice, che vuole approfondire un aspetto molto importante e
definire un puntuale indirizzo politico sul turismo: settore che
rappresenta uno dei settori trainanti dell'economia regionale.
Considerato che la Regione Autonoma Valle d'Aosta con il suo
patrimonio culturale, paesaggistico, turistico ed enogastronomico
ha il compito di promuovere l'immagine della stessa al fine di
stimolare il flusso turistico nella regione e la fruizione da parte
dei cittadini stessi di quanto sopra elencato; evidenziate quindi
alcune criticità emerse dai canali di promozione turistica della
Regione Autonoma Valle d'Aosta - penso a siti
web
, pagine
social
- e visto che si può e si deve sempre migliorare,
soprattutto in un settore così dinamico; vista quindi la necessità
del territorio valdostano di una puntuale e strutturata azione di
potenziamento della promozione turistica; ricordato che il turismo
rappresenta un punto centrale dell'economia valdostana e che quindi
il suo flusso ricade su tutto il territorio della nostra Regione;
sottolineato quindi, inoltre, che il turismo che offre la nostra
Regione è declinato in vari ambiti (culturale, di benessere,
enogastronomico, sportivo, dell'artigianato tipico), è auspicabile
che anche i valdostani stessi siano incentivati a fruire
maggiormente del loro territorio, in una visione davvero positiva e
di coinvolgimento della popolazione tutta, confidando in una linea
più dettagliata rispetto a quanto compare sul documento di economia
e finanza regionale, chiedo al Governo regionale di impegnarsi per
"
presentare in IV Commissione consiliare, entro giugno 2019, in
vista della stagione estiva e poi di quelle seguenti a partire da
quella data, la costituzione di un tavolo di lavoro finalizzato al
sostegno e all'incremento di un piano di marketing-pubblicità del
turismo estivo e invernale futuro eventualmente con audizioni di
portatori di interesse e tecnici
-
ed esperti,
intendo molto più di una cabina di regia -
ad intervenire
quindi sul potenziamento della promozione turistica su tutti i
canali traendo ispirazione dalle Regioni più virtuose e che sono
già andate in tale direzione; a reperire fondi per un'azione di
marketing e comunicazione programmatica e ampia al fine di
promuovere e pubblicizzare il territorio valdostano in inverno e in
estate
".
Presidente -
La parola all'Assessore Viérin.
Viérin (UVP) -
Nous remercions la collègue Nasso pour
cette initiative. Nous sommes profondément convaincus que le
tourisme est une partie très importante de l'économie valdôtaine;
d'ailleurs, le DEFR nous le rappelle, mais au-delà des documents,
nous croyons que les données économiques qui ont été présentées
dans ces derniers temps ont démontré que, même dans une période de
crise, un des seuls domaines qui a su grandir et qui a su pousser
l'économie c'est justement celui du tourisme.
Ringrazio anche per le premesse, che evidenziano alcuni passaggi
che sono già stati sottolineati dal collega Restano e ne approfitto
per ringraziare il collega per il lavoro che ha portato avanti,
intavolato e messo in piedi non solo per quanto riguarda il
bilancio - perché poi parleremo di cifre, che sono già state
peraltro ricordate - ma anche per un inizio di riorganizzazione che
oggi noi facciamo collimare con la riorganizzazione amministrativa.
È una questione di cui si dibatte da tantissimo tempo in quest'aula
- mi ricordo iniziative della collega Morelli in questo senso nella
scorsa legislatura e di altri colleghi negli anni -, ma molto
probabilmente, anzi sicuramente non eravamo ancora pronti, per
quanto concerne la riorganizzazione dei singoli settori - penso
alla cultura in
primis
, ma anche per quanto riguarda
l'agricoltura -, per avere una riorganizzazione dei settori
propedeutica all'unione di questi tre settori importanti,
aggiungendo quei pezzi di cui altri colleghi hanno parlato.
Sicuramente le premesse ricordano l'indotto, la capacità di una
Regione di credere in un settore, ma anche di avere delle risorse
che devono essere adeguate e soprattutto rapportate alle nuove
tecnologie, ai mezzi di comunicazione e alla grande comunicazione,
che, in questi ultimi anni, anche a causa della crisi economica, è
stata in parte sacrificata. Nelle premesse ricordiamo che la
riforma di questa riorganizzazione, accompagnata dalla riforma
dell'Ente unico di promozione - progetto a cui si sta lavorando e
che nei prossimi mesi verrà presentato -, andrà a implementare
ulteriormente una sinergia e una volontà di creare azioni
sinergiche di strategia per quello che riguarda il prodotto Valle
d'Aosta, quindi tutti i soggetti coinvolti nella promozione o
costruzione del prodotto Valle d'Aosta.
Vorrei anche ricordare che una cosa è una promozione, un'altra
cosa è la costruzione scientifica dei contenuti. La collega Pulz
nella scorsa adunanza del Consiglio aveva giustamente evidenziato
alcune perplessità o, meglio, alcune zone d'ombra che dovevamo
spiegare su questa riorganizzazione. Nulla viene snaturato
nell'organizzazione dei dipartimenti intesa soprattutto come
costruzione scientifica dei contenuti dell'offerta che si propone.
Vorrei ricordare che il Dipartimento cultura ha al suo interno
tantissime professionalità che costruiscono in modo scientifico
ogni contenuto che viene poi proposto ad altre competenze, che però
hanno ulteriori e maggiori competenze in termini di promozione,
proprio quello che la collega Nasso ha ricordato. Una cosa è
l'eccellenza che si può avere, altra cosa è la professionalità di
riuscire a promuovere ciò che si costruisce nei vari settori: penso
anche al settore agricolo, propriamente in quel settore si hanno le
competenze scientifiche della filiera dell'enogastronomia e delle
eccellenze di qualità. Altra cosa però è studiare i mercati, capire
quali possono essere le attrattività, quali possono essere i
segmenti a cui dedicarsi, per poi fare anche collimare con il
potenziale ricettivo della nostra Regione. Questo per dire che
siamo profondamente convinti delle premesse. Per quanto riguarda il
primo impegno di presentare entro giugno alla IV Commissione un
lavoro che possa essere inteso come un tavolo riferito al
marketing
, noi anticipiamo (in parte è stato descritto nel
DEFR) che stiamo costruendo in questi giorni - e a inizio anno sarà
convocato - un tavolo del turismo, che riunirà tutti gli attori che
si occupano direttamente o indirettamente di turismo, affinché si
possano condividere le azioni e le sinergie che verranno messe in
campo. Noi quindi riteniamo che questo possa essere fatto prima, al
di là del mese di giugno e al di là del riferire solo al marketing
questo tavolo, noi pertanto intendiamo un tavolo molto più ampio
che riunisca tutti gli operatori, portatori di interessi, enti e
associazioni che si occupano di turismo.
Per quanto riguarda il secondo e il terzo punto: il
potenziamento della promozione turistica e i fondi per il marketing
e per le azioni che possano effettivamente pubblicizzare
maggiormente la nostra Regione sui grandi canali, lo ha ricordato
il collega Restano, nel bilancio che noi andiamo ad approvare - ed
è una misura messa in campo già nella prima bozza di bilancio - c'è
un passo importante che va ad aumentare i fondi della promozione,
quindi questo è un qualcosa che è parzialmente superato.
Sicuramente se durante l'anno... anzi con il collega abbiamo già
condiviso alcune misure che potrebbero, senza andare ad incidere
sul bilancio, riuscire a rimpinguare le possibilità di reinvestire
nel marketing. Aggiungo anche che, quando nascerà l'ente unico, il
problema dell'amministrazione che introita degli incassi - penso
alla
Saison culturelle
- ma che poi vengono reimpiegati nel
calderone generale... occorre cercare di riuscire, con l'ente di
promozione, ad avere una parte di
sponsor
, quindi, piuttosto
che il riutilizzo degli incassi con questa commistione tra pubblico
e privato, dare la possibilità di reinvestire in marketing.
Parallelamente, con i fondi che sono impegnati nel bilancio e
quelli che durante l'anno, attraverso azioni che possono essere
anche semplici, ma che potranno essere efficaci, sicuramente noi
presenteremo, nei primi mesi dell'anno in commissione una
riorganizzazione completa tra ciò che è stato iniziato e ciò che si
completa con la riorganizzazione dell'Assessorato in modo
funzionale per avere un effettivo rilancio per questo settore che
noi riteniamo cruciale.
Le chiediamo quindi, collega, se lei è d'accordo, di ritirare
l'ordine del giorno, che noi diamo per approvato in tutti i suoi
contenuti ma che, per quanto riguarda l'impegnativa, non rileviamo
nei termini temporali, nel senso che sicuramente entro giugno
verremo... verremo in primavera a presentare (il prima possibile)
una riorganizzazione turistica nel suo insieme e, per quanto
riguarda i fondi, parzialmente è già fatto, e presenteremo le
novità che possono essere interessanti in questo senso.
Concludo dicendo che quando noi diciamo che dall'IRPEF si passa
all'IRAP - il collega Testolin lo ha ricordato bene -, che è un po'
in discrasia rispetto a una volontà nell'emendamento di dire - e fa
anche parte della strategia politica, però non vi è collimazione
con altre proposte -: "prendiamo questi sgravi e mettiamoli nel
sociale", qui l'idea è diversa e, quando intendiamo l'impresa,
intendiamo anche e soprattutto le imprese turistiche. Sicuramente
quindi anche qui ci saranno degli aiuti indiretti o, meglio,
diretti, ma non sul bilancio regionale, che potranno andare a
creare delle possibilità importanti per aziende che hanno però dei
paletti fissati con alcune regole, che non sia la classica
distribuzione a pioggia; dunque sicuramente questo settore, che ha
tenuto anche in un periodo di crisi, sarà nelle nostre primarie
attenzioni.
Presidente -
La parola alla collega Nasso.
Nasso (M5S) -
Ringrazio l'Assessore per la risposta. In
base a quanto da lei elencato, posso capire che si va in quella
direzione, quindi l'approvazione di quest'ordine del giorno,
secondo me, semplicemente significa aggiungere un ulteriore
mattoncino che va verso lo stesso obiettivo, quindi preferirei non
ritirarlo.
Presidente -
La parola all'Assessore Viérin.
Viérin (UVP) -
Capiamo, colleghi, che la strategia
probabilmente è quella di non ritirare per dire che noi non abbiamo
approvato una vostra iniziativa riferita al turismo. Noi ci
asteniamo semplicemente perché le impegnative non sono corrette,
nel senso che non rendono onore al lavoro che è stato fatto e anche
a questi ultimi investimenti, e non hanno una tempistica adeguata,
perché entro giugno il turismo ha un'evoluzione che non è
rapportata ai tempi della politica. Noi vogliamo fare qualcosa, se
è possibile, entro gennaio/febbraio; entro giugno è un po' tardi,
tanto per essere un po' più esplicito. La nostra richiesta quindi
di ritirare l'ordine del giorno andava in questo senso, altrimenti
ci asteniamo e facciamo lo stesso.
Presidente -
La parola alla collega Nasso.
Nasso (M5S) -
Non c'è alcuna volontà di fare
spot
politico. Se il problema è "
entro giugno 2019
", sono ben
contenta di modificarlo in "
entro febbraio 2019
", o
"
entro il primo trimestre
", sennò, pazienza, astenetevi pure
e andiamo pure avanti.
Presidente -
Pongo in votazione l'ordine del giorno n. 6,
presentato dai Consiglieri Nasso, Russo, Mossa e Vesan. La
votazione è aperta. La votazione è chiusa. Comunico l'esito della
votazione:
Presenti: 35
Votanti: 17
Favorevoli: 17
Astenuti: 18 (Baccega, Bertschy, Bianchi, Borrello, Certan,
Chatrian, Daudry, Farcoz, Fosson, Marquis, Morelli, Nogara,
Restano, Rini, Rollandin, Sorbara, Testolin, Viérin)
Il Consiglio non approva.
Passiamo ora all'esame dell'ordine del giorno n. 7. La parola al
collega Farcoz per l'illustrazione.
Farcoz (UV) -
Cet ordre du jour découle d'une motion qui
avait été présentée il y a quelques mois et qui va traiter des
thèmes plutôt à la une et évidemment, même s'il n'y a pas besoin de
le rappeler, mais hier soir on a traité de ces thèmes dans une
conférence super-intéressante, organisée par la Présidence du
Conseil, qui avait comme titre: "Changement climatique et
montagne". Dans cette conférence on a souligné toute une série
d'aspects environnementaux du développement soutenable de
l'économie de montagne, évidemment des thèmes, qui en ce moment,
comme ont dit les rapporteurs, ont la nécessité d'être au centre de
la discussion politique et de la vision politique. Nous l'avons
fait, évidemment, avec cet ordre du jour, qui a le but
d'approfondir, dans ce Conseil de budget, le développement du
système Vallée d'Aoste, inséré dans un contexte alpin et, de
l'autre côté, européen.
En particulier, avec cet ordre du jour nous allons proposer un
raisonnement, qui touche deux domaines du système valdôtain:
l'environnement et l'économie et le développement. Avant de
commencer à expliquer les motivations qui nous mènent à présenter
ce document, il est bien de donner quelques définitions par rapport
à l'engagement qui donne cet ordre du jour.
Carbon free
signifie avoir une compensation entre les émissions gaz à effet
serre, donc la CO2, dû à l'utilisation des énergies fossiles et à
la capacité des territoires de les absorber; par contre "
fossil
fuel free
" signifie, même s'il y a des différentes
interprétations de cette expression, avoir un territoire ou une
société, qui va dans la direction de ne plus utiliser les
combustibles fossiles ou, quand même, de les renverser au minimum
et de les substituer avec des énergies ou des combustibles
renouvelables.
Les raisons de cet ordre du jour sont différentes évidemment,
mais nous devons aborder l'argument de différents points de vue, à
partir de celui global à celui local, et ensuite s'interroger que
le chemin tracé par les institutions occidentales et, en
particulier, par celles européennes.
Senza voler ora descrivere e addentrarsi nelle motivazioni che
sono alla base dello sviluppo della
green economy
, è
tuttavia evidente - spero a tutti - che un'attenzione ben maggiore
ai temi ambientali è necessaria, anche perché in questo preciso
periodo storico questi temi vanno di pari passo con lo sviluppo
economico dei territori. Se dal punto di vista globale, almeno
delle politiche occidentali, il
trend
è anche quello di
procedere su questa strada, quindi è sicuramente ora necessario
capire ciò che una Regione alpina, intramontana e transalpina può
mettere in campo, e soprattutto capire come una Regione come la
nostra può diventare capofila e una Regione sperimentale su queste
tematiche.
Va ribadito e sottolineato come la Regione autonoma Valle
d'Aosta non parte da zero, questo è bene sottolinearlo, anzi le
politiche portate avanti sin qui dimostrano come ci sia sempre
stata un'attenzione particolare a questi temi. A titolo di esempio
si possono citare alcune opere fatte per il territorio valdostano,
come l'infrastrutturazione del territorio per la ricarica dei
veicoli elettrici - siamo stati una delle prime Regioni in Europa,
lo ricordo -, i mutui concessi per l'efficientamento energetico
delle abitazioni, come peraltro un forte sviluppo di tutto ciò che
poteva essere considerata energia rinnovabile. Credo sia bene, a
titolo di esempio, portare qualche dato che sostiene questa tesi:
innanzitutto non saremo gli unici in Europa ad affrontare questa
tematica, come dicevo, perché, da un certo punto di vista, ci sono
dei finanziamenti importanti che derivano dai piani di sviluppo
europei, ma dall'altra ci sono intere Nazioni, come delle Regioni
in Europa che stanno implementando questo genere di tecnologie e
questo genere di politiche proprio per arrivare a dei risultati
che, entro il 2050, potrebbero portare al risultato di
carbon
free
come: la Svezia, l'Olanda, i Paesi europei, piuttosto che
le Regioni dell'arco alpino.
Il secondo punto che vorrei sottolineare, che non è sicuramente
secondario, è che, secondo una statistica dello
European Public
Health Alliance,
l'inquinamento dei veicoli costa circa 70
miliardi di euro all'anno per cure mediche per malattie a polmoni e
cuore. Credo sia una statistica da tenere in considerazione, anche
perché purtroppo queste malattie aumentano anno dopo anno. Va però
parallelamente detto, come aveva ribadito l'Amministratore delegato
Pirovano della Cogne Acciai Speciali, che nel nostro caso la Cogne
rappresenta solo il 4 percento delle emissioni, quindi
correttamente lei si chiede - cito -: "
io comincerei a chiedere
se non fosse il caso di pensare a qualcosa di diverso per i
trasporti e il riscaldamento
", ed è proprio lì che credo, come
Regione, bisogna andare, perché il trasporto e il riscaldamento
sostanzialmente coprono il 96 percento di queste emissioni, che,
purtroppo, per delle statistiche che non ho fatto io ma che ha
fatto un istituto di ricerca a carattere europeo, sostanzialmente
determinano queste malattie.
Altro aspetto che purtroppo duole dire ma che è necessario
sottolineare: il Senatore Lanièce, insieme al Gruppo per le
autonomie, aveva sollevato poco tempo fa... e mi risulta che anche
il Presidente Fosson alla riunione dei Presidenti delle Regioni
aveva sottolineato come il Governo e, in particolare, il Ministro
Di Maio avevano sottratto importanti risorse per lo sviluppo
dell'idroelettrico, andando a stornarle sull'eolico e, dall'altra
parte, il fotovoltaico. Io credo che l'idroelettrico sia la prima
fonte assolutamente rinnovabile, perché il ciclo di vita
dell'energia, consideriamola come un prodotto totalmente
rinnovabile, è quello assolutamente meno impattante sul sistema
globale.
Altro aspetto da tenere in considerazione è che ormai le
soluzioni tecnologiche esistono, di conseguenza le moltissime
innovazioni che la tecnologia ci offre al giorno d'oggi non sono
più troppo dispendiose, ma assolutamente sono anche remunerative e,
di conseguenza, un ragionamento economico sulla sostenibilità di
questa tecnologia può essere assolutamente fatto.
Infine, è bene sottolineare, essendo noi una zona di montagna
che vuole valorizzare i propri boschi e la propria natura, un
progetto che si chiama "BB-CLEAN Project", che favorisce l'uso
sostenibile della biomassa a favore del riscaldamento domestico a
bassa emissione di carbone.
Io volevo semplicemente sottolineare questi cinque o sei punti
che ci fanno capire come ormai la politica di questi temi
ambientali sia assolutamente
à la une
ed è necessario credo
come Regione autonoma Valle d'Aosta e dell'arco alpino essere
assolutamente antesignani in questo campo.
Non sottovalutiamo inoltre la CVA. Io credo che la CVA, in
particolare in un ramo d'azienda che potrebbe essere appositamente
aperto, potrebbe fare del
technology transfer
con le aziende
del posto piuttosto che con la
pépinière
, in cui il
know-how
dell'azienda viene assolutamente messo a
disposizione a tutto un settore energetico e produttivo che credo
in questo momento si sta sviluppando, ovviamente andrebbe a
beneficio anche di un bacino di aziende della Media e Bassa
Valle.
Io credo che questi siano i campi sui quali noi dovremmo
assolutamente investire, anche perché la tematica ambientale non
può essere una tematica considerata a senso unico e sostanzialmente
come comparto stagno; deve essere una tematica che ha come cappello
tutta una serie di sviluppi tra cui il lavoro, l'efficientamento
energetico, la possibilità di muoversi in una regione piuttosto che
riscaldarsi, come accennavo prima. Io credo che, come Regione
autonoma Valle d'Aosta, possiamo e abbiamo tutti gli
atouts
,
anche grazie alle strutture efficienti che abbiamo, ed è per questo
che vi leggo l'impegnativa di quest'ordine del giorno - e ringrazio
i colleghi che hanno contribuito alla stesura dello stesso -:
"
impegna la Giunta regionale a: individuare i fondi necessari
per avviare il processo di analisi e di ottenimento della
certificazione "carbon free"; creare un gruppo di lavoro formato da
rappresentanti dei Dipartimenti coinvolti nel processo di
decarbonizzazione, dal COA Energia e da ARPA che, supportato da un
team di esperti esterni e/o società di audit e di certificazione,
metta a punto un documento da presentare entro la fine del 2019 che
individui le azioni necessarie, i costi correlati e gli impatti
sulla società regionale relativi alla certificazione carbon free e
definisca la road map per addivenire all'obiettivo fossil fuel free
entro il 2040; avviare un processo di raccordo tra piani e
programmi già approvati e in fase di stesura al fine di poter
acquisire e mantenere la certificazione "carbon free" e per
addivenire all'obiettivo fossil fuel free entro il 2040
".
Presidente -
La parola alla collega Minelli.
Minelli (IC) -
L'ordine del giorno presentato dal collega
Farcoz è un ordine del giorno che ci interessa e riguarda un tema
che riteniamo molto importante.
Come ha detto il collega Farcoz, quest'ordine del giorno
discende da una mozione che lui e altri Consiglieri avrebbero
dovuto presentarci in un Consiglio precedente e poi, per le note
vicende, non è stato possibile discutere. Avevamo lavorato su
questa mozione sia per quanto riguarda una parte delle premesse,
che in larga parte condividiamo, ma che, a nostro avviso, potevano
essere implementate in qualche modo: per esempio un riferimento,
che poi implicitamente ha fatto il collega Farcoz e che riguarda la
questione dei cambiamenti climatici, l'aumento medio della
temperatura globale di 1 grado centigrado significa un'energia
disponibile anche per gli eventi climatici estremi in ogni parte
del mondo.
L'altra cosa che riteniamo importante riguarda la produzione
dell'energia idroelettrica. Il collega Farcoz diceva che è una
fonte rinnovabile pulita e la più adatta per la nostra Regione; noi
crediamo che questo sia in parte vero, però sappiamo anche che i
margini di crescita della produzione dell'energia idroelettrica
nella nostra regione sono veramente ormai ridotti e questo al fine
di tutelare l'integrità degli ultimi torrenti valdostani e che ampi
margini di miglioramento delle prestazioni energetiche sono da
ricercarsi anche nell'utilizzo diffuso dell'energia solare,
abbinata a dei sistemi di stoccaggio nuovi e nel risparmio
energetico, soprattutto - come ricordava anche lui - nel settore
abitativo.
L'accenno che il collega ha fatto a CVA è oltremodo importante,
siamo convinti che la CVA possieda le competenze, le capacità per
contribuire allo sviluppo verde della Valle d'Aosta e alla
diffusione di una rete elettrica intelligente. Quello che noi
chiederemmo è di aggiungere o comunque di ampliare l'impegnativa,
nella parte in cui si impegna la Giunta a individuare i fondi
necessari chiederemmo se possibile di aggiungere: "
individuare i
fondi necessari e avviare un percorso per la certificazione della
Valle d'Aosta quale regione a emissioni zero di CO2, che ponga
precisi obiettivi di riduzione delle emissioni su scala locale e
precisi requisiti di contenimento dei consumi energetici a fronte
di ogni nuovo investimento, specie se pubblico
". Al terzo
punto, nella parte finale in cui si parla dei piani e dei
programmi, noi chiederemmo che la
road map
per addivenire
all'obiettivo
fossil fuel free
entro il 2040 inizi - proprio
un po' per fissare quelli che potrebbero essere gli aspetti di
questa
road map
, e qui abbiamo tempo fino al 2040 -
dall'elettrificazione della ferrovia, passi per la mobilità
elettrica, l'efficientamento energetico degli edifici, la
promozione di un'agricoltura sempre meno dipendente dalla chimica e
dalla creazione di una rete elettrica intelligente che possa
gestire la produzione e l'accumulo distribuito. Si tratta
semplicemente di ampliare i due punti dell'impegnativa che ha
illustrato il collega e mantenere il terzo.
Presidente -
La parola al collega Farcoz.
Farcoz (UV) -
Ringrazio la collega Minelli, ma penso che
questo sia un punto di partenza, credo che il grosso lavoro verrà
fatto dalle strutture regionali e che necessariamente gli Assessori
porteranno poi questo lavoro in commissione. Ritengo che in
commissione ci sarà tutto lo spazio necessario per portare
all'attenzione tutti questi temi che lei ha elencato, senza
necessariamente adesso andare a declinarli, perché è anche
possibile che magari ci dimentichiamo qualche aspetto. Io manterrei
questo impegno più generico in modo tale che poi le strutture,
insieme agli Assessori, possano venire a relazionare nella
commissione competente e, di conseguenza, fare tutte le modifiche e
le implementazioni del caso.
Presidente -
La parola all'Assessore Chatrian.
Chatrian (ALPE) -
Vorrei ringraziare il collega Farcoz e
la collega Minelli per i loro interventi su quest'ordine del
giorno. Qualche dato a supporto importante per quanto riguarda la
Valle d'Aosta e qualche elemento in più proprio per iniziare
eventualmente a pianificare e a programmare una sfida molto
impattante e importante. Calcolate che, per quanto riguarda la
Valle d'Aosta, le emissioni di CO2 stimate per il 2016 sono queste:
il 37 percento legate ai trasporti, più del 50 percento legate al
riscaldamento domestico, le altre sorgenti l'1 percento e
l'industria all'incirca il 12 percento. La situazione delle
emissioni di CO2 è tale per cui lo squilibrio tra l'assorbimento
delle nostre foreste e la componente generata dall'uomo è
indicativamente pari a 117.699 tonnellate annue, tendenzialmente
attribuibile alla parte trasporti e, come dicevo prima, al
riscaldamento domestico. La parte proprio impattante, quella più
"violenta" dunque è quella legata al riscaldamento domestico.
La certificazione
carbon
free
deve essere pertanto
perseguita lavorando per contenere soprattutto gli effetti
derivanti da tali settori. Tale scelta comporta di indirizzare una
parte consistente di investimenti e di risorse umane nella
direzione del contrasto del cambiamento climatico. Tale tipo di
azione innesca anche circuiti virtuosi con ricadute economiche
positive da valutare in termini di competitività turistica,
label
di qualità, come altre Regioni, Province e Stati
stanno mettendo in campo da diversi anni, e di sviluppo di attività
imprenditoriali e di ricerca.
Il percorso già codificato legato alla certificazione segue iter
particolari, difficili da percorrere, attraverso l'applicazione
della norma tecnica ISO di riferimento, che prevede
l'individuazione di una società di
audit
, di un ente di
certificazione e l'avvio di attività di analisi che comportano
impegni economici non trascurabili, che devono essere
preventivamente quantificati e previsti a bilancio.
Per quanto riguarda l'impegno che, come Governo, insieme al
collega Testolin - a seguito delle proposte pervenute oggi dai
colleghi Consiglieri della maggioranza e messe nero su bianco su
quest'ordine del giorno -, si deve comunque calcolare in un periodo
di circa un anno, con un impegno economico che va dai 250 ai 300
mila euro per la parte di analisi, che è fondamentale per poter
iniziare il percorso. L'avvio di un percorso di tale tipo deve
inoltre necessariamente prevedere di avviare, o riavviare, una fase
di revisione dei piani di settore, quali il PTA, il PEAR, il Piano
aria, il Piano rifiuti, il Piano trasporti in modo da renderli
maggiormente coerenti tra loro e focalizzati per un tale tipo di
emissioni.
Altro passaggio fondamentale a livello di pianificazione, legato
più al discorso edilizio, è la parte energetica legata alla
coibentazione della parte antropizzata, quindi della parte degli
edifici già esistenti, soprattutto quelli costruiti negli anni
Sessanta, Settanta e Ottanta, che sono quelli che impattano di più
(il 50 percento).
La stessa progettualità legata al ricorso a fondi europei dalla
prossima programmazione dovrebbe essere focalizzata per tale tipo
di obiettivo. ARPA, COA e i vari Dipartimenti dovranno tenerne
conto nella programmazione 2020/2027 per quanto riguarda i fondi
europei. Va valutata attentamente anche la problematica legata al
dispiegamento di personale tra i vari dipartimenti regionali, che
in questo momento già faticano a gestire l'evasione della
normalità, così come l'attività atta a creare le condizioni per
mettere in piedi un effettivo
team
di lavoro dedicato su un
tema fondamentale, ma molto tecnico e di un certo livello...
Due considerazioni per quanto riguarda invece la seconda parte
di quest'ordine del giorno. Dico ai colleghi Farcoz e Minelli e
anche a tutto il Consiglio che la seconda parte è interessante, ma
non semplice da raggiungere per gli obiettivi, anche se parliamo
del 2040, legati alla parte fossile. Decisamente più complesso
appare il percorso relativo al raggiungimento di quel traguardo,
molto difficile. L'eliminazione del ricorso ai carburanti fossili
richiede una revisione profonda del parco circolante, compreso
quello pubblico e delle politiche energetiche, come dicevo prima:
riscaldamento e industria.
Il ricorso all'utilizzo massiccio di energia elettrica da fonti
rinnovabili comporta una strategia tariffaria tesa a rendere
competitivo il ricorso all'energia elettrica come fonte alternativa
a quelle tradizionali. Tanto per far un esempio: soprattutto la
Francia da decenni ha messo in campo questa strategia con delle
tariffe nettamente competitive rispetto alla nostra, che hanno
deciso a livello di investimento e di strategia di perseguire per
raggiungere questi obiettivi fondamentali. Permangono anche in
questo caso le considerazioni fatte in precedenza riguardo al
raccordo con i documenti di programmazione e di pianificazione
regionale. Tutto questo può avere una sua valenza e robustezza nel
momento in cui tutte le varie pianificazioni e strategie vanno
nella stessa direzione. Potrebbe essere opportuno a questo punto
valutare anche l'opportunità di fissare una scadenza ulteriore per
quanto riguarda questa seconda parte, proprio per meglio
pianificare la disponibilità delle risorse economiche.
Tutto questo per dire che da una parte ci vanno risorse
economiche, ma dall'altra, ed è forse la parte più difficile
probabilmente, occorre individuare le risorse umane e inserire
l'iniziativa nell'ambito della pianificazione legata agli affari
europei, che sarebbero poi i pilastri strutturali 2020/2026.
Presidente -
La parola alla collega Minelli.
Minelli (IC) -
Volevo soltanto dire che il nostro
intervento non andava nella direzione di essere polemici o contrari
nei confronti di quest'ordine del giorno, tutt'altro! Ci riserviamo
nelle sedi opportune, quindi nella commissione che dovrà lavorare o
anche in quest'aula, di riportare all'attenzione del Consiglio e
dei Consiglieri alcuni punti che vanno nella direzione proprio di
migliorare gli impegni di quest'ordine del giorno. Quello che
invece non condivido tanto è l'idea di andare oltre la scadenza del
2040. La nostra intenzione comunque è di votare quest'ordine del
giorno.
Presidente -
La parola al collega Mossa.
Mossa (M5S) -
Io vorrei fare la dichiarazione di voto.
Intanto vorrei far presente che su 8 ordini del giorno presentati 6
non sono stati approvati con la stessa metodologia: 17 a favore e
18 astenuti e sono quasi convinto che il prossimo ordine del
giorno, ancor prima che lo esponga il collega Cognetta, verrà
bocciato; vediamo se le mie previsioni poi si avverano. Nonostante
tutto, state trattando un tema che a noi è molto caro, un tema che
riteniamo fondamentale e non ci prestiamo ai vostri giochetti e
voteremo a favore di questa proposta.
Presidente -
Metto in votazione l'ordine del giorno n. 7,
presentato dai Consiglieri Farcoz, Bianchi, Daudry, Morelli,
Marquis, Restano e Rini. La votazione è aperta. La votazione è
chiusa. Comunico l'esito della votazione:
Presenti: 35
Votanti: 35
Favorevoli: 35
Il Consiglio approva all'unanimità.
Passiamo ora all'esame dell'ultimo ordine del giorno. La parola
al collega Cognetta per l'illustrazione.
Cognetta (MOUV') -
Vediamo se la previsione del collega
Mossa si avvererà oppure verrà smentita. L'orario è giusto per
parlare di questo problema, è un problema che ci portiamo avanti da
dicembre 2015 e, come detto nelle premesse di quest'ordine del
giorno, si tratta sostanzialmente di quell'improprio - secondo me,
e non solo secondo me - allungamento del bando della gara d'appalto
del trasporto pubblico locale fatto con tre delibere nel dicembre
del 2015, con cui si dette anche la possibilità alle aziende
partecipanti di allungare l'età media degli autobus. Negli anni -
io l'ho messo nelle premesse di quest'ordine del giorno - ci sono
state più iniziative: una è stata fatta da me, la seconda venne
fatta dal Gruppo Misto, cioè dal collega Gerandin, e la terza venne
invece fatta dal gruppo ALPE. Tutte e tre le iniziative puntavano a
far emergere due aspetti strani di questa vicenda: che venne fatto
in maniera impropria senza nessun appiglio sul piano di bacino del
traffico questo allungamento del bando, ma successivamente, grazie
a questo allungamento che in teoria doveva servire per stabilizzare
e per far sì che i lavoratori di una delle aziende, ma non solo di
questa citata all'interno dell'interrogazione fatta all'epoca dal
gruppo ALPE... doveva servire per mantenere una stabilità tra i
lavoratori, stabilità che non ci fu, infatti venne fatta una
procedura 223 e alcuni lavoratori vennero mandati a casa, e anche
questo, così come l'allungamento improprio, è stato oggetto alla
Corte dei conti di un esposto che è in fase di valutazione.
Presidente Fosson, così come accaduto nel passato Consiglio,
dove vi ho dato un suggerimento che non è stato accolto e poi,
guarda caso, siete stati tutti quanti chiamati a dare spiegazioni,
perché magari fosse uscito quel tipo di indirizzo, probabilmente
sarebbero state indicazioni superflue a quel punto, anche qui sono
a sollecitarvi una soluzione per evitare guai peggiori, perché poi
vi lamentate quando poi qualcuno magari ha dei problemi, comincia
ad avere delle questioni in sospeso che poi tocca andare al
Tribunale amministrativo, discutere, diventano fastidi, me ne rendo
conto. Ovviamente non vale per tutta la Giunta, vale solo per chi
nel 2015 fece quel tipo di votazione, almeno per quanto riguarda
questa prima parte, poi invece chi si occupò della 223 per quanto
riguarda la parte successiva... quindi poi non dite che non ve l'ho
detto, ve la prendete con me, perché io sono stato quello che ha
fatto, non ha fatto insieme magari ad altri colleghi. Io sono qui
per avvisare e, sottolineo, in maniera propositiva, non sono quegli
avvisi strani che vengono fatti nei parcheggi magari a qualche
collega: sono avvisi del tutto legittimi, siccome uno sta dietro a
certe vicende e in qualche modo cerca di dare una mano... sto
dicendo che quella roba lì non è andata benissimo. Tra l'altro,
ricordo che, quando il collega Restano rivestiva il ruolo di
Assessore ai trasporti, anche lui si era interessato a questa cosa
nel periodo dei primi sei mesi di questa Giunta, quindi anche lui
potrebbe probabilmente esprimere la sua opinione rispetto a questo
fatto.
Cosa chiede quindi in sintesi quest'ordine del giorno? Di
ritirare in autotutela le tre delibere e poi finito, con scadenza
naturale antecedente all'allungamento, il bando per il trasporto
pubblico, di fare poi una nuova gara, con il supporto possibilmente
di un piano di bacino del traffico che stiamo ancora aspettando e
che non vediamo, ahimè, da anni. Se, per cortesia, voleste prendere
questo invito, io ve lo porgo a mezzanotte e sei minuti come un
invito a fare una riflessione opportuna, dopodiché non ci
lamentiamo delle conseguenze.
Presidente -
La parola all'Assessore Bertschy.
Bertschy (UVP) -
Ringrazio il collega Cognetta per questa
iniziativa che mi fa esordire non con sogni e visioni
programmatorie rispetto ai trasporti, speravo anch'io di esordire
con un altro tipo di ordine del giorno, invece ci richiama subito
all'ordine su un'iniziativa che prendiamo seriamente e che è
conosciuta, che credo voi abbiate analizzato e abbiate anche avuto
il tempo di compiere, nel senso che la revoca della delibera poteva
essere fatta anche in questi sei mesi e credo che la cosa sia molto
più complessa che non una discussione a mezzanotte da Cenerentola,
quindi noi ci asterremo. In ogni caso è un argomento che, viste le
ricadute economiche, il rispetto che ci va anche per tutto quello
che sta a monte di questa decisione, va trattato con la dovuta
attenzione. Grazie della segnalazione, faremo tesoro delle sue
indicazioni.
Presidente -
La parola al collega Cognetta.
Cognetta (MOUV') -
Assessore, si raccordi con molta
dovizia di particolari con il suo predecessore, perché, anche se
non ho portato questo argomento nei sei mesi precedenti, le
assicuro che è stata fatta un'approfondita analisi: è per questo
che glielo sto dicendo. È stato fatto un lavoro ed è stato fatto
anche nella maggioranza che si è appena conclusa, tant'è che tra le
note che le trasmetterà, le trasmetterà anche questo. Vedrà che c'è
nelle note; se poi vuole, le do una copia anch'io, così potrà
vedere che questa cosa qui è già stata analizzata dagli uffici ed è
solo da fare. Questo quindi è più un
rappel
, l'analisi c'è
già. Se poi vuole qualche documento, sono pronto a fornirglielo e
così lei, il collega Restano e io in brevissimo tempo facciamo
quest'ordine del giorno, ma le assicuro che c'è tutto, è già fatto.
Se non è convinto, può anche parlare con il collega e in cinque
minuti la risolviamo, così lo votiamo e ci portiamo avanti con il
lavoro.
Presidente -
Non ci sono altre richieste di intervento,
metto in votazione l'ordine del giorno n. 8, presentato dai
Consiglieri Cognetta, Spelgatti, Aggravi, Distort, Gerandin,
Manfrin, Luboz e Ferrero. La votazione è aperta. La votazione è
chiusa. Comunico l'esito della votazione:
Presenti: 33
Votanti: 15
Favorevoli: 15
Astenuti: 18 (Baccega, Bertschy, Bianchi, Borrello, Certan,
Chatrian, Daudry, Farcoz, Fosson, Marquis, Morelli, Nogara,
Restano, Rini, Rollandin, Sorbara, Testolin, Viérin)
Il Consiglio non approva.
Con questa votazione possiamo chiudere i lavori di questa
giornata, lavori che riprenderanno domani mattina alle 9:00. La
seduta è tolta.
---
La seduta termina alle ore 00:09.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK