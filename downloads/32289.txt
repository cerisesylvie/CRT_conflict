Consiglio Regionale della Valle d'Aosta - Oggetto del Consiglio n. 1072 del 24 febbraio 2010 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
EDILIZIA
Edilizia residenziale
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1072 del 24 febbraio 2010 - Resoconto
OGGETTO N. 1072/XIII - Disegno di legge: "Disposizioni in
materia di provvidenze per il recupero di centri e nuclei abitati,
di vendita del patrimonio di edilizia residenziale pubblica, di
interventi di edilizia abitativa convenzionata e di edilizia
residenziale. Modificazioni di leggi regionali". (Reiezione di un
ordine del giorno)
Articolo 1
(Modificazioni alla legge regionale 8 ottobre 1973, n.
33)
1. Al comma 1 dell'articolo 5 della legge regionale 8 ottobre
1973, n. 33 (Costituzione di fondi di rotazione regionali per la
promozione di iniziative economiche nel territorio della Valle
d'Aosta), dopo le parole: "per una durata" sono inserite le
seguenti: "di ammortamento".
2. Il comma 2 dell'articolo 5 della l.r. 33/1973 è sostituito
dal seguente:
"2. Il tasso di interesse annuo è pari al 40 per cento del
tasso di riferimento determinato per il settore del credito
fondiario edilizio in vigore nel mese antecedente la data di
stipulazione del contratto, arrotondato al mezzo punto
inferiore.".
3. I commi 4 e 5 dell'articolo 18 della l.r. 33/1973 sono
abrogati.
4. L'articolo 19 della l.r. 33/1973 è sostituito dal
seguente:
"Articolo 19
1. La Giunta regionale, con propria deliberazione, tenuto
conto delle determinazioni espresse nella conferenza di servizi di
cui all'articolo 18, approva gli interventi oggetto delle richieste
di finanziamento, fissando l'importo e la durata del finanziamento
medesimo.
2. A seguito della presentazione della documentazione
prevista dalla deliberazione di cui all'articolo 25, il dirigente
della struttura regionale competente, con proprio provvedimento,
concede il mutuo, fatta salva la ratifica da parte di Finaosta
S.p.A. o degli istituti di credito convenzionati sulla base delle
garanzie offerte.".
5. Il comma 3 dell'articolo 22 della l.r. 33/1973 è
sostituito dal seguente:
"3. Nel caso di violazione dei vincoli trascritti ai sensi
del comma 2, il mutuatario deve rimborsare il mutuo e versare, a
titolo di penale, una somma pari al 15 per cento del debito
residuo, calcolato al momento della violazione. Ove la violazione
sia successiva all'estinzione anticipata del mutuo, la penale è
calcolata sul debito residuo al momento del versamento delle somme,
utili all'estinzione stessa, di cui all'articolo 15, quarto comma.
Per i mutui concessi per il recupero della prima abitazione del
mutuatario e del suo nucleo familiare, la somma da versare a titolo
di penale è pari a due semestralità comprensive di capitale e
interessi.".
6. Al comma 5 dell'articolo 22 della l.r. 33/1973 è aggiunto,
in fine, il seguente periodo: "Nel caso di alienazione tra parenti
di primo grado, decorso il periodo di durata dei vincoli trascritti
ai sensi del comma 2 può essere autorizzato, con provvedimento del
dirigente della struttura regionale competente, l'accollo del mutuo
in capo all'acquirente, previo parere favorevole rilasciato
dall'istituto di credito mutuante convenzionato in relazione
all'affidabilità finanziaria del nuovo intestatario
dell'immobile.".
Articolo 2
(Modificazioni alla legge regionale 4 settembre 1995, n.
40)
1. Al comma 4 dell'articolo 10 della legge regionale 4
settembre 1995, n. 40 (Norme regionali per la vendita del
patrimonio di edilizia residenziale pubblica), è aggiunto, in fine,
il seguente periodo: "Il prezzo di acquisto è aumentato in base
alle migliorie apportate dal proprietario da valutarsi con apposita
perizia redatta dagli enti proprietari che tenga conto dello stato
di manutenzione dell'alloggio.".
2. Al comma 5 dell'articolo 10 della l.r. 40/1995 dopo le
parole: "si estingue" sono aggiunte le seguenti: ", decorsi
trent'anni dall'acquisto,".
Articolo 3
(Modificazioni alla legge regionale 28 febbraio 2003, n.
5)
1. Il comma 3 dell'articolo 5 della legge regionale 28
febbraio 2003, n. 5 (Incentivi per la realizzazione di interventi
di edilizia abitativa convenzionata), è sostituito dal
seguente:
"3. La convenzione può essere sottoscritta al rilascio del
titolo abilitativo urbanistico-edilizio o, comunque, non oltre il
termine dei lavori ed è trascritta alla conservatoria dei registri
immobiliari a cura del Comune e a spese dei beneficiari ad
ultimazione dei lavori.".
2. Dopo il comma 3 dell'articolo 5 della l.r. 5/2003 è
inserito il seguente:
"3bis. Nel caso in cui a seguito della sottoscrizione della
convenzione il beneficiario non presenti, entro la data di
ultimazione dei lavori, la domanda di contributo di cui
all'articolo 10, la convenzione deve comunque essere trascritta
secondo quanto previsto al comma 3.".
3. Dopo il comma 3bis dell'articolo 5 della l.r. 5/2003,
introdotto dal comma 2, è inserito il seguente:
"3ter. Qualora la domanda di contributo di cui all'articolo
10 non sia accolta o finanziata, la convenzione non produce alcun
effetto.".
4. Dopo il comma 1 dell'articolo 7 della l.r. 5/2003, è
inserito il seguente:
"1bis. La disposizione di cui al comma 1 non si applica
qualora la convenzione di cui all'articolo 5, comma 3, sia
sottoscritta successivamente al rilascio del titolo abilitativo
urbanistico-edilizio.".
5. Il comma 1 dell'articolo 9 della l.r. 5/2003 è sostituito
dal seguente:
"1. Il conduttore degli alloggi convenzionati deve possedere,
alla data della stipulazione del contratto di locazione, i
requisiti di cui all'articolo 6, comma 1, lettere a), d), e), f) e
g) della legge regionale 4 settembre 1995, n. 39 (Normativa e
criteri generali per l'assegnazione, la determinazione dei canoni e
la gestione degli alloggi di edilizia residenziale
pubblica).".
6. Dopo il comma 1 dell'articolo 9 della l.r. 5/2003, è
inserito il seguente:
"1bis. Il limite di reddito del conduttore degli alloggi
convenzionati è stabilito dalla Giunta regionale con la
deliberazione di cui all'articolo 7, comma 1, della l.r.
39/1995.".
7. Il comma 3 dell'articolo 9 della l.r. 5/2003 è
abrogato.
8. Il comma 3 dell'articolo 12 della l.r. 5/2003 è sostituito
dal seguente:
"3. Qualora le domande eccedano la disponibilità dello
stanziamento iscritto nel pertinente capitolo del bilancio di
previsione della Regione, sono finanziate prioritariamente le
domande aventi ad oggetto gli interventi di recupero,
indipendentemente dall'ordine attribuito in graduatoria. In ogni
caso è ammesso il finanziamento di un solo intervento per ogni
soggetto richiedente.".
Articolo 4
(Modificazioni alla legge regionale 26 ottobre 2007, n.
28)
1. Il comma 1 dell'articolo 3 della legge regionale 26
ottobre 2007, n. 28 (Disposizioni di riordino in materia di
edilizia residenziale. Modificazioni alla legge regionale 8 ottobre
1973, n. 33), è sostituito dal seguente:
"1. Gli obiettivi generali del piano triennale sono attuati
mediante programmi operativi annuali (POA) approvati dalla Giunta
regionale entro il 28 febbraio di ogni anno, sentito il Consiglio
permanente degli enti locali.".
2. Il comma 4 dell'articolo 3 della l.r. 28/2007 è
abrogato.
Articolo 5
(Disposizione di coordinamento)
1. Le parole: "programmi operativi triennali (POT)", o il
relativo acronimo, ovunque ricorrano nella l.r. 28/2007, sono
sostituite dalle seguenti: "programmi operativi annuali (POA)", o
dal relativo acronimo, comprensive dell'articolo o della
preposizione articolata necessari nel contesto.
Articolo 6
(Retroattività)
1. Le modificazioni apportate dall'articolo 1, commi 3 e 4,
agli articoli 18 e 19 della l.r. 33/1973 si applicano alle domande
presentate a decorrere dal 16 dicembre 2009.
2. Le modificazioni apportate dall'articolo 1, commi 5 e 6,
all'articolo 22, commi 3 e 5, della l.r. 33/1973 si applicano anche
ai mutui già concessi e non ancora estinti alla data di entrata in
vigore della presente legge.
Articolo 7
(Disposizione transitoria)
1. Le convenzioni di cui all'articolo 5 della l.r. 5/2003
stipulate antecedentemente alla data di entrata in vigore della
presente legge non producono effetti qualora il beneficiario non
presenti, entro la data di ultimazione dei lavori, la domanda di
contributo di cui all'articolo 10 della l.r. 5/2003 stessa.
Articolo 8
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président
- La parole au rapporteur, le Vice-président
André Lanièce.
Lanièce A. (SA-UdC-VdA)
- Il presente disegno di legge,
anche grazie ad alcuni emendamenti presentati dall'Assessore in
commissione, che hanno comportato la predisposizione di un nuovo
testo, introduce alcune modificazioni alla normativa di settore
vigente con il duplice scopo di: semplificare i procedimenti
amministrativi riguardanti la concessione di finanziamenti
agevolati, quali il mutuo per il recupero dei centri storici (in
riferimento alla legge regionale n. 33 del 1973) e i contributi per
gli interventi di edilizia abitativa convenzionata (in riferimento
alla legge regionale n. 5 del 2003); uniformare le disposizioni
vigenti con le recenti modifiche introdotte dal nuovo regolamento
regionale per i mutui prima casa, n. 2 del 26 maggio 2009, e con
quelle apportate alla legge regionale n. 39 del 4 settembre 1995 in
materia di accesso all'edilizia residenziale pubblica.
Il presente disegno di legge si compone di 8 articoli.
L'articolo 1 apporta delle modificazioni alla legge regionale del 8
ottobre 1973, n. 33. In particolare, con l'articolo 1 si semplifica
il procedimento amministrativo per la concessione dei mutui per la
ristrutturazione dei fabbricati siti in centro storico, eliminando
la graduatoria delle domande ammesse ai finanziamenti e
introducendo la distinzione tra il momento dell'approvazione degli
interventi ammessi a finanziamento e quello della concessione del
mutuo, in modo da prevedere la competenza della Giunta regionale
per quanto riguarda l'ammissibilità degli interventi a
finanziamento, mentre la concessione del mutuo sarà determinata con
provvedimento dirigenziale. Inoltre viene introdotta una riduzione
delle penali previste all'articolo 22 della legge regionale n. 33
del 1973, nel caso di violazione dei vincoli trascritti, e la
possibilità dell'accollo del mutuo in capo all'acquirente, dopo lo
scadere dei vincoli decennali trascritti a seguito di alienazione
per atto tra vivi tra parenti di primo grado.
L'articolo 2 modifica la legge regionale 4 settembre 1995, n.
40, riguardante la vendita del patrimonio di edilizia residenziale
pubblica. In effetti con l'articolo 2 si introduce, al comma 4
dell'articolo 10 della suddetta legge regionale, la previsione di
un'apposita valutazione delle migliorie apportate dal proprietario
e dello stato di manutenzione degli alloggi di edilizia
residenziale pubblica, che possono essere riacquistati dall'ente
venditore precisando, in particolare, che il diritto di prelazione,
di cui al comma 5 dell'articolo 10 della stessa legge, si estingue
solo dopo che siano decorsi trent'anni dalla data di acquisto.
Con l'articolo 3 si introducono dei correttivi alla legge
regionale 28 febbraio 2003, n. 5. Le modificazioni introdotte
riguardano soprattutto l'articolo 5 della suddetta legge regionale,
articolo che norma la convenzione. Le correzioni apportate
riguardano la possibilità per il beneficiario di sottoscrivere la
convenzione non oltre il termine dei lavori. Inoltre nel caso in
cui il beneficiario, che ha sottoscritto la convenzione, non
presenti entro la data di ultimazione dei lavori la domanda di
contributo, la convenzione deve comunque essere trascritta alla
conservatoria dei registri immobiliari. Invece, nel caso in cui la
domanda di contributo, presentata regolarmente, non sia accolta o
finanziata, la convenzione allora non produce alcun effetto. Sono
inoltre modificati i requisiti soggettivi dei nuclei familiari che
possono locare gli alloggi, facendoli coincidere con quelli
richiesti per l'accesso agli alloggi di edilizia residenziale
pubblica, anziché con quelli previsti per l'accesso al mutuo prima
casa. Il limite di reddito del conduttore degli alloggi
convenzionati è fissato dalla Giunta regionale sulla base del
valore ISE previsto per l'accesso agli alloggi di edilizia
residenziale pubblica. Infine, in riferimento all'articolo 12,
comma 3, della legge regionale n. 5 del 2003, si stabilisce che,
qualora le domande eccedano la disponibilità dello stanziamento
iscritto nel pertinente capitolo del bilancio di previsione della
Regione, siano finanziate prioritariamente le domande aventi ad
oggetto gli interventi di recupero, indipendentemente dall'ordine
attribuito dalla graduatoria.
Con l'articolo 4 si modifica la legge regionale 26 ottobre 2007,
n. 28. Con questo articolo si dispone che gli obiettivi generali
del piano triennale per l'edilizia residenziale sono attuati
mediante programmi operativi annuali (POA), e non più mediante
programmi operativi triennali (POT) come finora previsto. Con
questa modifica si introduce uno strumento sicuramente più
flessibile e coerente con le finalità della legge.
Con l'articolo 5 viene prevista la conseguente disposizione di
coordinamento, mentre agli articoli 6 e 7 sono indicate le
disposizioni relative rispettivamente alla retroattività e al
periodo transitorio, disposizioni necessarie per rendere coerenti
le modifiche introdotte rispetto ai procedimenti amministrativi già
in corso.
Infine con l'articolo 8 è prevista la dichiarazione
d'urgenza.
Président
- La discussion est ouverte.
La parole au Conseiller Giuseppe Cerise.
Cerise G. (VdAV-R)
- Merci, M. le Président. Alcune brevi
considerazioni su questo disegno di legge. Innanzitutto per dire
che in linea di principio condividiamo la necessità di riordinare
la materia dell'edilizia residenziale, come pure condividiamo buona
parte dei contenuti di questo provvedimento; dobbiamo però dire che
è una legge di 8 articoli che interviene con modifiche su diverse
leggi regionali.
Non è forse argomento direttamente connesso in questa
discussione, ma auspicheremmo che, per tutto quanto riguarda la
materia della casa in generale, si possa arrivare ad un riordino
generale, con un testo unico, che non rimandi sempre da una legge
all'altra, per rendere questi provvedimenti legislativi
comprensibili a tutti e non solo agli esperti in materia giuridica,
soprattutto tenuto conto del fatto che con una norma di attuazione
la competenza in materia di edilizia residenziale verrà in capo
alla Regione. Credo sia dunque necessario cogliere questa occasione
per intervenire più radicalmente in un riordino più generale, ma
questo lo dico per tale legge, perché discutiamo di tale
provvedimento, ma dovrebbe essere un indirizzo generale per tutti i
settori. Non si possono avere numerose leggi che intervengono nello
stesso settore, con una disconnessione fra di loro e di difficile
raccordo, come dicevo prima.
Vogliamo portare all'attenzione di questa Assemblea alcuni punti
a nostro avviso di debolezza. Abbiamo presentato alcuni emendamenti
migliorativi che auspichiamo possano ricevere l'attenzione che
crediamo meritino da parte di tale Assemblea. Avevamo già in
commissione auspicato che questo disegno di legge potesse dare un
forte segnale di indirizzo per favorire il recupero del patrimonio
edilizio esistente rispetto alla nuova edificazione. Tutti
conosciamo lo stato di degrado di alcuni centri storici o edifici
esistenti in diversi comuni, compresa la città di Aosta; tutti
conosciamo, al di là dei maggiori costi, le difficoltà tecniche e
burocratiche che comporta l'intervento di recupero rispetto alla
nuova edificazione, dunque, per favorire tale aspetto, le azioni
possibili per l'attuazione sono sostanzialmente due: la prima,
stabilire degli equilibri funzionali, ma che riconosciamo essere di
difficile attuazione in particolare in quei comuni che hanno già
raggiunto un buon livello di recupero e in specie i Comuni che
hanno una certa vocazione turistica. Rimane l'aspetto
dell'incentivo economico, in parte già previsto dalla legge n.
5/2003, che prevede il 40 percento di contributo in conto capitale
della spesa ammissibile per interventi di recupero rispetto al 30
percento della nuova costruzione, oltre al vincolo di destinazione
che si può tradurre anche questo in un valore economico, se
vogliamo, che è rispettivamente di 10 e di 15 anni.
Avremmo auspicato una maggiore differenziazione. Abbiamo
tuttavia apprezzato la sensibilità dell'Assessore nel recepire la
necessità di favorire il recupero; sensibilità che si è tradotta
nella proposta di sostituire il comma 3 dell'articolo 12 della
legge n. 5/2003, che prevede, qualora le domande eccedano lo
stanziamento previsto, che siano finanziate prioritariamente quelle
finalizzate ad interventi di recupero, indipendentemente dalla
graduatoria. Ripeto: un grande segnale che apprezziamo e che con
l'emendamento da noi proposto vorremmo rafforzare. Non entro nel
dettaglio dell'emendamento, ci torneremo sopra
nell'illustrazione.
Rimane un aspetto che vogliamo sottoporre all'attenzione di
questa Assemblea: quello di coloro che già hanno stipulato la
convenzione prima dell'approvazione del disegno di legge, che diamo
per scontato verrà approvato: essi dovranno aspettare l'emanazione
del bando per poter inoltrare la domanda di contributo.
Per quanto riguarda la tempistica, credo vi sarà
un'accelerazione grazie all'introduzione dell'articolo 8, che
prevede l'urgenza, dunque, sotto il profilo della tempestività, non
ci preoccupa più.
Rimane l'aspetto sostanziale, ovvero sono cambiate le regole in
corso di gioco: coloro che hanno già stipulato la convenzione
avevano attivato le procedure facendo affidamento sulle condizioni
del momento; condizioni che vengono radicalmente modificate dal
presente disegno di legge. Abbiamo anche su questo aspetto voluto
portare il nostro contributo con un emendamento.
Abbiamo poi presentato un ordine del giorno relativo alla soglia
di reddito prevista per il conduttore per avere diritto
all'accesso, soglia che nella sostanza condividiamo per la
caratterizzazione sociale, in quanto permette l'accesso
all'abitazione per quelle fasce sociali più deboli, ma vorremmo che
fossero introdotte anche delle forme di garanzia a favore del
locatore, su questo entreremo nel dettaglio nel momento della
discussione dell'ordine del giorno. Grazie per la vostra
attenzione.
Président
- La parole à la Conseillère Carmela
Fontana.
Fontana (PD)
- Grazie, Presidente. Il disegno di legge n.
78 che stiamo affrontando, relativo a disposizioni in materia di
provvidenze per il recupero di centri e nuclei abitati, di
interventi di edilizia abitativa convenzionata e di edilizia
residenziale, è un misto di due questioni abbastanza diverse: da
una parte, si intende ridurre drasticamente le penali e gli
ostacoli alle alienazioni relativamente ai mutui, per il recupero
del patrimonio abitativo delle zone storiche e dei centri abitati
valdostani, le zone A; dall'altra, si intende favorire lo sviluppo
dell'edilizia convenzionata. Relativamente ai mutui zona A, occorre
fare un bilancio di una legge che è attiva da quasi 30 anni, è un
bilancio molto positivo e lo si può constatare girando un qualunque
comune della nostra Valle: tantissime case sono state ristrutturate
grazie a questa legge e l'impatto è tale che il nostro paesaggio è
così piacevole e gradito principalmente grazie a tale legge. Sul
contenuto ci limitiamo ad esprimere l'auspicio che questo
allentamento della regolamentazione di tali mutui non comprometta
una legge che fino a qui ha funzionato molto bene. In merito
all'edilizia residenziale convenzionata, è un settore nato da non
molti anni nella nostra regione, ma che tutt'oggi ha avuto una
scarsa rilevanza.
Come Partito Democratico, siamo sempre stati attenti al problema
della casa, specie per le famiglie più deboli economicamente,
quindi qualunque iniziativa che aumenta le opportunità di dare una
casa dignitosa ai tanti concittadini che ancora ne sono privi non
può non vederci favorevoli. Ci sono nuovi soggetti che con redditi
e requisiti diversi da quelli stabiliti per l'accesso all'edilizia
residenziale pubblica hanno oggi necessità di trovare alloggi a
canone convenzionato. Pensiamo in particolare ai giovani, che
sentono il bisogno di uscire dal nucleo familiare, alle giovani
coppie, ai single: uomini e donne, che escono da coppie in crisi e
che si trovano improvvisamente a dover trovare casa e a rifarsi una
vita. Spesso sono situazioni al limite del drammatico, all'interno
delle quali trovare casa diventa il vero problema. Non possiamo
pensare che la risposta sia affidata solo al mercato; servono
politiche pubbliche attente ai nuovi bisogni di una società in
cambiamento, soprattutto in un momento di crisi economica e
sociale.
Infine vogliamo fare una proposta: perché non definire nel piano
triennale per l'edilizia residenziale anche questi aspetti della
politica abitativa, superando rigide norme di legge? Grazie.
Président
- S'il n'y a pas d'autres interventions, je
ferme la discussion générale.
La parole à l'Assesseur aux ouvrages publics, à la protection
des sols et au logement public, Marco Viérin.
Viérin M. (SA-UdC-VdA)
- Grazie, Presidente. Grazie anche
a coloro che sono intervenuti: i colleghi Cerise e Fontana. Un
ringraziamento anche alla III Commissione, perché abbiamo lavorato
bene incontrandoci due o tre volte; ci siamo confrontati su alcune
questioni e il lavoro è stato proficuo, come diceva anche il
collega Cerise,. Ho preferito presentare gli emendamenti
direttamente in commissione per avere un testo coordinato fin da
subito e per questo ringrazio formalmente in aula i Commissari.
Vorrei ringraziare anche l'Ufficio legale della Regione e il
servizio dell'Assessorato competente per il lavoro svolto, perché
oggi portiamo all'approvazione un disegno di legge che va a toccare
ben quattro leggi in essere, e lo abbiamo voluto fare proprio per
dare chiarezza, in modo che tutti i Consiglieri possano capire che
con questo si andava a chiudere un capitolo dopo le modifiche che
abbiamo approvato in quest'anno e mezzo relative alle normative ed
ai regolamenti. Con queste modifiche quindi andiamo a toccare
quattro leggi: la n. 33, quella che riguarda i mutui inerenti il
discorso dei centri storici, la n. 40, piano vendita alloggi ERP,
la n. 5, edilizia residenziale, e la n. 28 introducendo il
programma operativo annuale (POA) quale strumento più idoneo a
consentire l'efficace attuazione del piano triennale per il
riordino della edilizia residenziale approvato dal Consiglio
regionale, e che come sosteneva il collega Rigo, è stato
giustamente posticipato rispetto al piano triennale.
Non voglio dilungarmi sui contenuti che ha bene illustrato il
relatore André Lanièce. Voglio solo dire che ho presentato un
emendamento, che è stato suggerito anche dagli uffici del bilancio
e che illustro già adesso in modo che i colleghi possano averne
contezza. Si tratta di un emendamento che gli uffici avevano
proposto alla Direzione bilancio per l'inserimento nella prossima
legge finanziaria ma pur non essendoci alcuna urgenza, perché la
norma di cui all'emendamento non ha alcuna utilità immediata, si è
concordato con la stessa Direzione bilancio circa l'opportunità di
inserirla in questo disegno di legge, che più puntualmente modifica
la legge n. 28.
Altro non avrei da dire. Discuteremo sull'ordine del giorno
prima di affrontare il voto della legge e in quella discussione
avrò alcuni rilievi da fare per spiegare gli obiettivi che la
maggioranza ha perseguito in questo primo anno e mezzo nella
politica della casa.
Président
- Maintenant nous pouvons passer à la
discussion sur l'ordre du jour.
La parole au Conseiller Giuseppe Cerise.
Cerise G. (VdAV-R)
- Merci, M. le Président. Molto
brevemente, come avevo già accennato prima, noi questo ordine del
giorno lo abbiamo proposto in relazione ai nuovi limiti di reddito
per l'accesso all'edilizia convenzionata. Prima con il vecchio
sistema il limite massimo di accesso era 40.000 euro ed era
decisamente elevato, perché permetteva a poche persone di poter
accedere. La situazione attuale non ci preoccupa per i limiti
abbassati, ben vengano, perché abbiamo notato nell'individuazione
di queste fasce relative ad un componente o a due componenti, che
progressivamente vengono alzate, una forte caratterizzazione
sociale che condividiamo. La casa è un bene primario, è un diritto
che si dovrebbe assicurare a tutti, lo diceva anche la collega
Fontana nel suo intervento, dobbiamo però fare alcuni ragionamenti:
se analizziamo le soglie di reddito che verranno stabilite
attualmente, anche qualora la Giunta, come è sua facoltà, elevasse
del 30 percento, rimangono comunque delle soglie di reddito molto
basse per le quali non riusciamo a capire come potrà fare il
conduttore ad onorare il canone di affitto e tutte quelle spese
connesse alla conduzione di un alloggio e poter condurre un livello
di vita appena dignitoso è assolutamente impossibile!
Con il nostro ordine del giorno dunque condividiamo questa
impostazione, perché ha un carattere sociale, ma questo carattere
sociale non può essere scaricato totalmente sul proprietario
dell'immobile, su chi ha investito quei pochi risparmi per
recuperare una casa, per venire incontro a quella insufficienza di
disponibilità di abitazioni che gli altri enti preposti possono
mettere a disposizione. Di conseguenza con questo ordine del giorno
chiederemmo di impegnare la Giunta
"ad individuare delle
adeguate forme di garanzia a tutela del locatore, promuovendo a tal
fine la costituzione di un apposito fondo per i rischi di
insolvenza"
, perché in queste condizioni, ragionando con delle
persone che hanno attuato tali iniziative in passato, vedendo
queste soglie non avranno più dei grossi incentivi ad investire,
perché sapranno già prima che andranno incontro a delle grandi
problematiche di insolvenza; di conseguenza innescando dei
contenziosi e non vorrei fornire troppo lavoro agli avvocati per
quanto riguarda sfratti e quant'altro. Dico: condividiamo
nell'insieme la cosa, però bisogna trovare delle forme. Non siamo
qua in condizione di proporre un'unica soluzione, diciamo un fondo
di garanzia, ma chiediamo che la Giunta individui forme diverse,
che possono garantire anche il locatore senza penalizzare il
conduttore, che deve poter accedere anche con dei redditi che sono
quelli che sono espressi nelle tabelle. Grazie.
Président
- La parole à l'Assesseur aux ouvrages publics,
à la protection des sols et au logement public, Marco Viérin.
Viérin M. (SA-UdC-VdA)
- Merci, M. le Président. Diciamo
che questo ordine del giorno probabilmente è stato scritto con la
volontà di essere propositivo, ma contiene alcuni aspetti
contrastanti fra di loro. Nel primo comma dove si dice che, visto
che cambieranno i parametri su cui i futuri utilizzatori
dell'edilizia convenzionata dovranno attenersi per trovare persone
o nuclei familiari che possano andare ad utilizzare gli alloggi da
loro costruiti grazie a questa normativa. È chiaro che prima la
normativa si riferiva ai mutui prima casa, quando noi abbiamo
alzato quelle soglie abbiamo dovuto portare questa modifica,
altrimenti qualcuno avrebbe costruito degli alloggi e avrebbe
affittato solo a dirigenti di impresa o a dirigenti bancari. Questo
non è lo scopo della maggioranza, né della Giunta, né credo del
collega Cerise, almeno questo mi è sembrato di capire da quello che
abbiamo discusso in commissione. Noi dobbiamo tenere un profilo
basso, ma anche molto onesto, quindi, parametrando solo il discorso
ERP, rischieremmo fortemente di agire secondo quelle che sono le
paure del collega Cerise. È per tale motivo che abbiamo portato con
tali modifiche di legge, la possibilità per ogni anno che la Giunta
regionale, nella delibera che andrà a fissare tutti i parametri,
andrà a definire anche una percentuale superiore rispetto a quella
definita per l'ERP, in modo da arrivare ad una fascia logica fra
quei nuclei familiari che sono tra il contributo agli affitti e la
possibilità di accedere al mutuo prima casa. Oltretutto oggi non si
possono fare questi ragionamenti, perché non si sa se la Giunta
fisserà la percentuale di aiuto del ISE al 20, al 25, al 30, al 35
o al 40 percento, perché questo dato verrà definito dopo le
ricerche che stiamo facendo; anche nelle discussioni che abbiamo
fatto con il collega Rigo e altri colleghi in quest'aula abbiamo
detto che stiamo raccogliendo i dati per vedere se gli indici ERP
sono bassi o sono da aumentare e il tutto va in tale ottica.
D'altra parte, quando si parla che tale rischio non debba
ripercuotersi unicamente sul proprietario dell'immobile, voglio
ricordare a tutti che in questo caso i proprietari degli immobili
che vanno a recuperare hanno diritto con la legge sull'edilizia
convenzionata a percepire il 40 percento dell'investimento a fondo
perso. È quindi un congruo contributo che l'ente pubblico dà a chi
va a fare questi interventi con un impegno di 10 anni di locazione
ai nuclei familiari che stiano nei parametri che la Giunta fisserà.
Con questo impegno per 10 anni percepiscono il 40 percento a fondo
perso; un minimo questi proprietari di fabbricati di rischio devono
prenderselo, perché l'ente pubblico finanziando il 40 percento a
fondo perso propone un bel vantaggio che si mette a disposizione di
coloro che vogliono utilizzare questo strumento e questa legge di
edilizia convenzionata.
Non possiamo pertanto accogliere questo ordine del giorno, anche
perché le convenzioni con i proprietari le fanno direttamente i
Comuni. Normalmente, rispetto agli affitti del libero mercato, gli
affitti che questi proprietari devono mantenere sono inferiori del
30 percento circa a quelli del libero mercato, dico "circa" perché
dipende dai parametri e dai Comuni, quindi non possiamo dare un
dato preciso, in quanto la convenzione viene sempre definita con il
singolo Comune dove l'immobile è sito. Con questo dico che non
possiamo accettare l'ordine del giorno, perché piuttosto se si
parlasse di un fondo di insolvenza, bisognerebbe fare un fondo di
insolvenza di altra natura piuttosto che sui proprietari che
utilizzano una legge dove possono percepire il 40 percento a fondo
perso sull'investimento della ristrutturazione e recupero o della
costruzione, in quel caso il 30 percento di un edificio adibito a
edilizia convenzionata.
Président
- La parole au Conseiller Giuseppe Cerise.
Cerise G. (VdAV-R)
- Merci, M. le Président. Non vorrei
innescare un monologo con l'Assessore su questa problematica,
abbiamo riconosciuto sensibilità nel percorso che abbiamo avuto in
commissione e ne diamo atto. Nell'illustrazione dell'ordine del
giorno però ho detto: costituzione di un apposito fondo per il
rischio di insolvenza, le modalità le demandiamo alla Giunta di
individuare quali possono essere questi meccanismi. Lei ha detto
che, percependo un contributo in conto capitale, è inevitabile che
devo accettare un minimo di rischio. Assessore, siamo realisti, con
queste soglie non è più un modesto rischio, è un probabilissimo
rischio di insolvenza, perché anche con... e do per scontato che
poi la Giunta nella sua discrezionalità di aumentare fino al 30
percento... è comunque un reddito insignificante! Partiamo con il
reddito di riferimento per un componente di 7.000 euro, che,
maggiorato del 30 percento, vuole dire 9.100 euro. Qualcuno mi deve
spiegare come può una persona pagare un affitto per minimo che sia
e far fronte a tutte le spese di conduzione dell'alloggio e avere
un decoroso tenore di vita, è impossibile! Questo creerà
sicuramente un disincentivo ad intervenire per il recupero e la
costruzione e quant'altro, poi torneremo su alcuni emendamenti che
hanno un'altra natura, ma che si connettono con tale contesto. Noi
assolutamente non chiediamo di alzare la soglia di accesso, anzi
apprezziamo: è un indirizzo di carattere sociale che ha tutta la
nostra condivisione, ma questa forte probabilità, viste le soglie
di reddito stabilite, di insolvenza, è molto alta. Disincentiverà
in qualche modo e ricadrà se non si costituisce un fondo apposito
nei modi che la Giunta intende seguire, su questo non entriamo nel
merito, ma crediamo che ci sia la necessità di una certa garanzia
anche per il locatore, di chi ha investito una parte dei suoi
risparmi in interventi di tale genere.
Président
- La parole à l'Assesseur aux ouvrages publics,
à la protection des sols et au logement public, Marco Viérin.
Viérin M. (SA-UdC-VdA)
- Grazie, Presidente. Non per fare
un dialogo a due, ma solo per essere chiari, perché siamo partiti
dalla situazione del passato, perché per evitare confusione, poi le
potrò dare copia, il discorso è che oggi noi facendo riferimento ai
canoni della gestione degli alloggi di edilizia residenziale
pubblica, non sono 7.000 euro per il monoreddito, ma sono 7.000
euro più la quota di canone di affitto definito, che è di 4.200
euro per cui si arriva a 11.200 euro; salendo a 2 persone si arriva
a 16.400, a 3 persone 20.164, a 4 persone 24.164, a 5 persone
28.164, a 6 persone 32.164. Se la Giunta andasse un domani a fare
un 25-30 percento di aumento, arriveremmo per i nuclei di 4, 5 o 6
persone allo stesso limite dei 35-40.000 euro di reddito
complessivo che corrisponde a come era una volta per la prima casa,
niente di più niente di meno. Lo abbiamo fatto proprio guardando il
passato, non abbiamo scritto dei numeri così a caso e ho
ringraziato gli uffici per il lavoro svolto facendou una ricerca
storica sulla media degli anni precedenti.
Président
- Je soumets au vote l'ordre du jour, qui
récite:
Ordine del giorno
Il Consiglio regionale
Preso atto che il disegno di legge n. 78, all'articolo 3,
comma 6, prevede l'aggiunta del comma 1 bis all'articolo 9 della
legge n. 5 del 2003, che stabilisce che i limiti di reddito del
conduttore degli alloggi convenzionati venga stabilito dalla Giunta
regionale con deliberazione di cui all'articolo 7, comma 1, della
legge regionale n. 39 del 1995;
Constatato che la soglia dei summenzionati redditi è stata
notevolmente abbassata onde permettere l'accesso ad un bene
primario come la casa anche alle fasce sociali meno agiate;
Condividendo ed apprezzando tale indirizzo per la sua chiara
caratterizzazione sociale;
Considerato che le soglie di reddito previste difficilmente
potranno permettere al conduttore un livello di vita accettabile e
contemporaneamente di onorare il canone di affitto e far fronte a
tutte le spese connesse alla conduzione di un alloggio;
Ritenuto che tale rischio non debba ripercuotersi unicamente
sul proprietario dell'immobile;
Impegna
la Giunta regionale ad individuare delle adeguate forme di
garanzia a tutela del locatore, promuovendo a tal fine la
costituzione di un apposito fondo per i rischi di
insolvenza.
F.to:
Giuseppe Cerise - Louvin - Chatrian - Bertin -
Patrizia Morelli
Conseillers présents: 28
Votants: 5
Pour: 5
Abstentions: 23 (Agostino, Bieler, Caveri, Alberto Cerise, Comé,
Crétaz, Donzel, Empereur, Carmela Fontana, Hélène Impérial,
Isabellon, André Lanièce, Maquignaz, Pastoret, Prola, Rigo,
Rollandin, Rosset, Salzone, Tibaldi, Laurent Viérin, Marco Viérin,
Manuela Zublena)
Le Conseil n'approuve pas.
Président
- Nous pouvons passer maintenant à l'examen
article par article sur le nouveau texte prédisposé par la
III
e
Commission.
Je soumets au vote l'article 1
er
:
Conseillers présents et votants: 29
Pour: 29
Le Conseil approuve à l'unanimité.
Président
- Article 2: même résultat. Sur l'article 3 il
y a l'amendement n° 1 de Vallée d'Aoste Vive-Renouveau.
La parole au Conseiller Giuseppe Cerise.
Cerise G. (VdAV-R)
- Questo emendamento che abbiamo
presentato andrebbe ad integrare l'emendamento che è stato
condiviso in commissione alla presenza dell'Assessore nell'ultima
audizione che abbiamo avuto e dove abbiamo riscontrato questa
sensibilità a dare un segnale nell'indirizzo del recupero rispetto
alla nuova costruzione. Qui è scritto:
"qualora le domande
eccedano la disponibilità dello stanziamento iscritto nel
pertinente capitolo del bilancio di previsione della Regione, sono
finanziate prioritariamente le domande aventi ad oggetto gli
interventi di recupero, indipendentemente dall'ordine attribuito in
graduatoria. In ogni caso è ammesso a finanziamento di un solo
intervento per ogni soggetto richiedente"
. Credo che questa
parte sia integralmente condivisibile. Il problema nel ragionare su
tale argomento è che conosciamo benissimo com'è la situazione di
quelli che possono essere i nostri centri storici, che sono poi
soggetti generalmente a dei piccoli, modesti interventi: magari un
proprietario si trova la proprietà di due piccoli fabbricati da
poter realizzare 2 alloggi, in questo contesto si connoterebbero
come 2 interventi e passerebbe in subordine rispetto ad una nuova
costruzione che viene realizzata magari con 10 alloggi.
Noi ritenevamo di integrare questa parte dicendo che
"è
considerato come unico intervento il recupero contestuale di più
immobili all'interno del medesimo villaggio"
, se vogliamo
aggiungere anche:
"facendo capo ad un unico proprietario"
,
questo mi pare scontato, di modo che se interventi modesti che non
vanno a prevalere dal punto di vista dell'entità dell'intervento
rispetto ad un'edificazione che potrebbe essere - come dicevo
prima, perché non c'è limite - di 10 alloggi... e chi magari
interviene con il recupero di 2 alloggi in un centro storico, ma
che non sono frutto di un unico intervento, perché separati da un
edificio o da una porzione di edificio che li divide (perché
succede questo nelle nostre realtà, sappiamo com'è la conformazione
dei nostri villaggi), sarebbe fortemente penalizzato, dunque
sarebbe un freno. Due o tre interventi da 10 di nuova costruzione
potrebbero andare a pari come 30 interventi di recupero in un certo
storico, tanto per essere chiari, credo di aver espresso il
concetto di com'è la cosa.
Président
- La parole à l'Assesseur aux ouvrages publics,
à la protection des sols et au logement public, Marco Viérin.
Viérin M. (SA-UdC-VdA)
- Credo che il collega Cerise
possa confermare che abbiamo la stessa sensibilità - ma credo quasi
tutti i colleghi qui presenti - su questo aspetto del recupero del
preesistente, anziché favorire le nuove costruzioni. Proprio gli
uffici mi hanno detto che questa interpretazione è già quella in
essere oggi, nel senso che se vi fosse anche più di un corpo di
fabbrica all'interno dello stesso villaggio o centro storico e la
domanda arriva dallo stesso proprietario, che ha due fabbricati
adiacenti e fa una concessione edilizia unica per avere
l'autorizzazione alla ristrutturazione, quindi al recupero, può
provvedere poi a fare una convenzione con il Comune, quindi è
superfluo modificare, perché la volontà del legislatore già in
passato era così. Mi hanno detto gli uffici che è sempre stata
interpretata in questa maniera, non c'è alcun problema se una
richiesta comprende due corpi fabbrica all'interno di un centro
storico, tale richiesta di recupero per le due costruzioni può
tranquillamente accedere alle convenienze o a quanto la legge
riporta in merito all'edilizia convenzionata e quindi possono
accedere ai benefici di legge.
Ci asterremo su questo emendamento per evitare che crei
confusione rispetto ad una situazione già esistente.
Président
- La parole au Conseiller Giuseppe Cerise.
Cerise G. (VdAV-R)
- Grazie, Assessore, lei ha condiviso
pienamente il ragionamento, vorrei solo che questo ragionamento che
ha fatto, al di là di lasciarlo alle buone intenzioni, lo
traducesse nelle forme che lei ritiene opportuno con due righe
chiare che si dica che questo è possibile, perché sappiamo che i
funzionari sono sempre molto bravi, ma molte volte sono più
realisti del re e di questo credo che tutti possiamo darne atto. I
funzionari, come gli amministratori e politici, cambiano, di
conseguenza le interpretazioni possono anche quelle prendere delle
connotazioni diverse. Lei veda la forma che meglio ritiene per
andare ad individuare quanto ha detto, che nello stesso nucleo 2 o
3 con una concessione unica o quello che è, costituiscono un unico
intervento e noi ritiriamo l'emendamento, perché il nostro
obiettivo è quello di risolvere un problema, non di crearne!
Abbiamo presentato l'emendamento proprio per semplificare la vita a
tutti e rendere tutti tranquilli che, quando si interviene, non ci
siano dei problemi.
Président
- Je soumets au vote l'amendement n° 1 du
groupe Vallée d'Aoste Vive-Renouveau, qui récite:
Emendamento
Al comma 3 dell'articolo 12 della l.r. 5/2003, come
sostituito dall'articolo 3, comma 8, è aggiunto infine il seguente
periodo:
"
È
considerato come unico intervento il
recupero contestuale di più immobili all'interno del medesimo
villaggio.".
Conseillers présents: 29
Votants: 8
Pour: 8
Abstentions: 21 (Agostino, Bieler, Caveri, Alberto Cerise, Comé,
Crétaz, Empereur, Hélène Impérial, Isabellon, André Lanièce,
Maquignaz, Marguerettaz, Pastoret, Prola, Rollandin, Rosset,
Salzone, Tibaldi, Laurent Viérin, Marco Viérin, Manuela
Zublena)
Le Conseil n'approuve pas.
Président
- Je soumets au vote l'article 3:
Conseillers présents: 27
Votants: 22
Pour: 22
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Sur l'article 4 il y a l'amendement n° 2 du
groupe Vallée d'Aoste Vive-Renouveau.
La parole au Conseiller Giuseppe Cerise.
Cerise G. (VdAV-R)
- Questo emendamento è di una
semplicità estrema.
"Gli obiettivi generali del piano triennale
sono attuati mediante i programmi operativi annuali POA approvati
dalla Giunta regionale entro il 28 febbraio di ogni anno, sentito
il Consiglio permanente degli enti locali"
. Si chiede
semplicemente di sostituire la parola
"sentito"
con
"d'intesa"
. È una legge che ha delle ricadute sui Comuni,
che in questa legge sono uno dei soggetti contraenti la
convenzione, di conseguenza ci pare debole la parola
"sentito"
. Integro nel senso di dire che l'intesa che
rivendichiamo da una parte dobbiamo anche rifletterla dall'altra;
qui l'ente locale è direttamente interessato a questa legge, di
conseguenza mi pare che non sia un problema avere un'intesa con il
Consiglio permanente degli enti locali su una problematica di tale
tipo. Mi è sfuggita la parte anche sulla legge n. 75, anche lì è
rimasto... perché mi è sfuggito, l'avrei proposto anche in quel
caso, per una questione di principio, sostanzialmente.
Président
- La parole à l'Assesseur aux ouvrages publics,
à la protection des sols et au logement public, Marco Viérin.
Viérin M. (SA-UdC-VdA)
- Diciamo che il principio
rispetta gli enti locali e noi così abbiamo fatto. Bisogna solo
ricordare che abbiamo il piano triennale, dove la normativa dice
praticamente:
"con il parere degli enti locali"
, quindi del
CPEL. Chiaramente dal piano triennale... noi oggi parliamo del POA,
che è il piano attuativo, il piano programmatico annuale. Il
ragionamento è che gli stessi rappresentanti degli enti locali...
il CPEL ci ha fornito un'interpretazione che è quella da noi
proposta qui e ci ha detto che il discorso del
"sentito"
va
benissimo, perché già esprimono parere obbligatorio sul piano
triennale. Esprimendo quindi un parere obbligatorio sul piano
triennale, non è necessario riesprimere un parere obbligatorio sul
piano annuale operativo, in quanto per il piano operativo bisogna
si segua il piano triennale, ecco perché ci hanno consigliato, per
evitare inutili duplicazioni delle procedure, di mantenere la
parola
"sentito"
, pertanto siamo contrari a questo
emendamento.
Président
- Je soumets au vote l'amendement n° 2 du
groupe Vallée d'Aoste Vive-Renouveau, qui récite:
Emendamento
Al comma 1 dell'articolo 3 della l.r. 28/2007, come
sostituito dall'articolo 4, comma 1, la parola "sentito" è
sostituita dalla seguente "d'intesa".
Conseillers présents et votants: 28
Pour: 8
Contre: 20
Le Conseil n'approuve pas.
Président
- Il y a l'amendement n° 1 de l'Assesseur Marco
Viérin, qui récite:
Emendamento
Dopo il comma 2 dell'articolo 4 del ddl n. 78, è inserito il
seguente:
"3. Dopo il comma 5 dell'articolo 26 della legge regionale 26
ottobre 2007, n. 28 (Disposizioni di riordino in materia di
edilizia residenziale. Modificazioni alla legge regionale 8 ottobre
1973, n. 33), è aggiunto il seguente:
"5bis. Gli stanziamenti iscritti nel Fondo regionale per le
politiche abitative di cui all'articolo 5, lettera g, non impegnati
entro il termine dell'esercizio, possono essere attribuiti alla
competenza dell'esercizio successivo con atto amministrativo. Fino
a quando non sia approvato il rendiconto di tale esercizio, delle
predette spese non si tiene conto ai fini del calcolo
dell'eventuale differenza di cui all'articolo 7, della l.r.
30/2009.".
Je le soumets au vote:
Conseillers présents et votants: 29
Pour: 29
Le Conseil approuve à l'unanimité.
Président
- Je soumets au vote l'article 4 dans le texte
ainsi amendé:
Articolo 4
(Modificazioni alla legge regionale 26 ottobre 2007, n.
28)
1. Il comma 1 dell'articolo 3 della legge regionale 26
ottobre 2007, n. 28 (Disposizioni di riordino in materia di
edilizia residenziale. Modificazioni alla legge regionale 8 ottobre
1973, n. 33), è sostituito dal seguente:
"1. Gli obiettivi generali del piano triennale sono attuati
mediante programmi operativi annuali (POA) approvati dalla Giunta
regionale entro il 28 febbraio di ogni anno, sentito il Consiglio
permanente degli enti locali.".
2. Il comma 4 dell'articolo 3 della l.r. 28/2007 è
abrogato.
3. Dopo il comma 5 dell'articolo 26 della l.r. 28/2007 è
aggiunto il seguente:
"5bis. Gli stanziamenti iscritti nel Fondo regionale per le
politiche abitative di cui all'articolo 5, comma 2, lettera g), non
impegnati entro il termine dell'esercizio, possono essere
attribuiti alla competenza dell'esercizio successivo con atto
amministrativo. Fino a quando non sia approvato il rendiconto di
tale esercizio, delle predette spese non si tiene conto ai fini del
calcolo dell'eventuale differenza di cui all'articolo 7 della l.r.
30/2009.".
Conseillers présents: 29
Votants: 24
Pour: 24
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 5:
Conseillers présents et votants: 29
Pour: 29
Le Conseil approuve à l'unanimité.
Président
- Article 6: même résultat. A l'article 7 il y
a l'amendement n° 3 du groupe Vallée d'Aoste Vive-Renouveau.
La parole au Conseiller Giuseppe Cerise.
Cerise G. (VdAV-R)
- Già in fase di discussione generale
sono entrato in tale contesto: riteniamo che per coloro che avevano
già le convenzioni sottoscritte al momento dell'approvazione di
questa legge siano cambiate le carte in tavola, perché, per quanto
riguarda il discorso delle soglie di reddito, si erano organizzati
avendo come riferimento un altro tipo di ragionamento. Di
conseguenza per la tempistica la cosa si è stemperata, in quanto
con l'introduzione dell'articolo 8, la dichiarazione d'urgenza, la
tempistica viene accelerata in quanto subito spero almeno che gli
uffici abbiano già i bandi in fase di elaborazione; di conseguenza,
questo non comporterebbe delle particolari problematiche, ma resta
il fatto che per chi ha la convenzione già sottoscritta cambiano le
regole del gioco in corso. Di conseguenza con il nostro emendamento
vorremmo che alle convenzioni di cui all'articolo 5 della legge
regionale n. 5/2003 stipulate antecedentemente alla data di entrata
in vigore della presente legge continuino ad applicarsi le
disposizioni di cui alla stessa legge in essere alla data di
stipulazione della convenzione stessa.
Président
- La parole à l'Assesseur aux ouvrages publics,
à la protection des sols et au logement public, Marco Viérin.
Viérin M. (SA-UdC-VdA)
- Questo argomento è già stato
discusso prima, come ha detto il collega Cerise. Noi non possiamo
accogliere l'emendamento proprio per il concetto che abbiamo
espresso, ossia, con l'accoglimento avremmo alcuni proprietari di
immobili che potrebbero accedere ai finanziamenti a fondo perso del
30-40 percento e poi locare i propri alloggi anche a persone con
reddito di 70-80.000 euro all'anno. Non vogliamo destinare questa
misura a quelle fasce di reddito, ma vogliamo destinare questa
misura alle fasce di reddito perlomeno sotto i 40.000 euro circa,
quindi non possiamo accogliere tale misura, anche perché faremmo un
discorso di disparità fra coloro che hanno già stipulato le
convenzioni nel passato e quelle che andranno stipulate nel
futuro.
Président
- Je soumets au vote l'amendement n° 3 du
groupe Vallée d'Aoste Vive-Renouveau, qui récite:
Emendamento
L'articolo 7 è sostituito dal seguente:
"Articolo 7
(Disposizione transitoria)
1. Alle convenzioni di cui all'articolo 5 della l.r. 5/2003
stipulate antecedentemente alla data di entrata in vigore della
presente legge continuano ad applicarsi le disposizioni di cui alla
l.r. 5/2003 in essere alla data di stipulazione della convenzione
stessa.".
Conseillers présents et votants: 28
Pour: 8
Contre: 20
Le Conseil n'approuve pas.
Président
- Je soumets au vote l'article 7:
Conseillers présents: 29
Votants: 21
Pour: 21
Abstentions: 8 (Bertin, Giuseppe Cerise, Chatrian, Donzel,
Carmela Fontana, Louvin, Patrizia Morelli, Rigo)
Le Conseil approuve.
Président
- Je soumets au vote l'article 8:
Conseillers présents et votants: 29
Pour: 29
Le Conseil approuve à l'unanimité.
Président
- La parole au Conseiller Giuseppe Cerise, pour
déclaration de vote.
Cerise G. (VdAV-R)
- Semplicemente per dichiarare il
nostro voto favorevole a tale provvedimento. Avrei gradito poter
esprimere questo voto favorevole a nome del nostro gruppo con
maggiore entusiasmo, perché crediamo che alcune delle proposte
emendative che avevamo fatto, come pure una parte del contenuto
dell'ordine del giorno, se c'era la volontà di tale Assemblea di
apportarvi alcune modificazioni, c'era tutta la nostra
disponibilità per andarlo a rendere più aderente alle esigenze
della nostra comunità nei confronti di un bene primario come la
casa; comunque è con senso di responsabilità che diamo il nostro
voto favorevole, in virtù di quanto dicevo prima.
Rivolgerei nuovamente l'invito all'Assessore, quanto ho già
detto nella premessa: la materia della casa dovrebbe essere
riordinata nel suo complesso in un testo unico, non avere dei
provvedimenti singoli che intervengono come in questo caso, 8
articoli che intervengono su 4 leggi regionali. Prendete
l'occasione, quando con la norma di attuazione le competenze in
materia di edilizia residenziale verranno in capo alla Regione, per
mettere mano in questo contesto. Dicevo prima, siamo un po' fuori
argomento, ma credo non solo in questo settore c'è la necessità di
avere un riordino delle leggi che siano più facilmente
comprensibili a tutti e non solo e unicamente a coloro che sono
esperti della materia come il collega che è qua alla mia sinistra.
Noi dobbiamo creare le condizioni affinché le leggi siano poche,
semplici, di chiara interpretazione. Di conseguenza spero che un
giorno questa Assemblea si ponga la riflessione su tale materia e
per un certo periodo, anziché chiamarsi "assemblea legislativa", si
chiami "assemblea delegiferativa", non per dire che le leggi non
servono, perché le regole ci sono, ma per andare a dare un
indirizzo ben chiaro ad un sistema legislativo che sia di facile
accesso a tutti. Grazie per la vostra attenzione.
Président
- Je soumets au vote la loi dans son
ensemble:
Conseillers présents et votants: 29
Pour: 29
Le Conseil approuve à l'unanimité.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK