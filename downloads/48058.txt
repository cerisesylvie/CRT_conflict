Consiglio Regionale della Valle d'Aosta - Oggetto del Consiglio n. 4199 del 12 dicembre 2024 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 4199 del 12 dicembre 2024 - Resoconto
OGGETTO N. 4199/XVI - D.L. n. 168: "Disposizioni per la
formazione del bilancio annuale e pluriennale della Regione
Autonoma Valle d'Aosta/Vallée d'Aoste (legge di stabilità regionale
per il triennio 2025/2027). Modificazioni di leggi
regionali".
Bertin (Presidente) -
Passiamo ora, se siete d'accordo,
al D.L. 168, punto n. 3.08 dell'ordine del giorno, legge di
stabilità.
È stato acquisito il parere del Collegio dei Revisori dei conti
sul D.L. in questione, sono stati depositati cinque emendamenti
della Lega, uno del gruppo Forza Italia, due del PCP, dieci di
Rassemblement Valdôtain, un emendamento dell'assessore Sapinet e
due dell'assessore Bertschy. Consigliere Restano per mozione
d'ordine, ne ha facoltà.
Restano (RV) -
Chiedo di valutare se prima d'iniziare le
votazioni, che ci porteranno avanti per parecchio tempo, se
pensiamo di fare una piccola sosta e poi andare fino alla fine
oppure se la si può fare a metà delle votazioni.
Presidente -
Come preferite, possiamo sospendere un'ora -
un'ora e mezzo adesso per riprendere alle otto. Allora iniziamo e
poi ci fermiamo alle otto? Va bene, allora sospendiamo e
riprendiamo alle ore otto.
La seduta è sospesa dalle ore 19:07 alle ore 20:10.
Bertin (Presidente) -
Possiamo riprendere i lavori. Come
dicevo in precedenza, sul D.L. 168 sono stati presentati cinque
emendamenti della Lega, uno di Forza Italia, due di PCP, dieci di
RV, uno dell'assessore Sapinet e due dell'assessore Bertschy.
Se non ci sono altre valutazioni, possiamo procedere con le
votazioni del D.L. 168.
Articolo n. 1. Il consigliere Aggravi ne ha facoltà.
Aggravi (RV) -
Una dichiarazione di voto su
quest'articolo che serva da guida relativamente poi agli altri. In
II Commissione il nostro gruppo si è astenuto, come ha dichiarato
anche in altre situazioni, riservandosi di valutare poi
successivamente, laddove la votazione è consentita articolo per
articolo, perché sappiamo che in Commissione c'è il voto in
blocco.
Avremmo sicuramente preferito un'altra gestione, un'altra
modalità di rapportarsi con le forze di minoranza, con le proposte
che sono state fatte.
Va anche detto che non siamo stati gli unici a lamentare, non
solo Rassemblement, ma anche le altre forze di minoranza, il metodo
e forse anche alcuni dubbi su alcuni passaggi, su alcuni contenuti
di questo bilancio, e se questi dubbi sono stati espressi da chi
comunque fa parte di questa maggioranza e da chi, per senso di
responsabilità, ha già annunciato il suo voto, da parte nostra i
dubbi sono ancora di più.
Per questo, da qui in avanti, noi ci esprimeremo votando a
favore soltanto quegli articoli che riteniamo espressamente legati
a iniziative che abbiamo portato in questo bilancio o che abbiamo
già portato nel corso dell'anno, oppure su delle tematiche a cui
teniamo particolarmente.
Ci potrebbero anche essere altri articoli che potevano essere
condivisibili, magari anche condivisi, magari anche migliorati o
integrati da alcuni emendamenti; si valuterà poi anche
relativamente all'atteggiamento generale, ovviamente sugli articoli
della minoranza faremo più distinguo, nel senso che ci sono anche
delle proposte, ma ci esprimeremo poi emendamento per
emendamento.
Sul resto appunto ci esprimeremo di volta in volta e poi ci sarà
una dichiarazione di voto finale.
Su quest'articolo ci asteniamo.
Presidente -
Mettiamo in votazione l'articolo n. 1. La
votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 1 è approvato.
Articolo n. 2. La votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 2 è approvato.
Stesso risultato per l'articolo n. 3, n. 4, n. 5 e n. 6. Dopo
l'articolo n 6, vi è il primo emendamento di Rassemblement
Valdôtain che introduce il capo I bis. Il consigliere Aggravi per
illustrare l'emendamento.
Aggravi (RV) -
Con quest'emendamento noi vorremmo
introdurre una misura che abbiamo pensato a favore delle famiglie,
in particolare: detrazioni a favore di soggetti con figli
fiscalmente a carico sino a 16 anni, una detrazione di 200 euro per
ogni figlio sull'addizionale regionale IRPEF.
È una misura che noi immaginiamo poter far partire dal periodo
d'imposta 2025, una misura che dedica la sua attenzione ai redditi
sino a 28 mila euro, che ho già avuto modo di dire, rappresentano a
oggi circa il 65% del totale dei contribuenti sull'addizionale
IRPEF.
È una misura che ha un peso economico stimato di circa 4.227.000
euro sul biennio 2026-2027 ed è una misura che, nel complesso, va a
incidere sulla spesa di circa uno 0,15%. È una misura che ha già
delle altre forme e - anche con un'altra magnitudo economica - è
già oggi in essere presso la Provincia Autonoma di Bolzano (dal
2011) e in qualche modo è anche stata ripresa da altre Regioni. È
una misura che noi crediamo possa essere utile anche come esempio
per ulteriori interventi a favore di soggetti più in difficoltà e,
come ho già avuto modo di dire, se 200 euro possono sembrare pochi,
in realtà per qualcuno rappresentano molto, ed è anche un tentativo
di rappresentare un aiuto non sottoforma di contributo ma sotto
forma di detrazione fiscale, quindi lasciamo la libertà di spesa
nelle mani dei contribuenti valdostani.
Presidente -
L'emendamento è stato illustrato. Qualcuno
vuole intervenire? Il Presidente della Regione, ne ha facoltà.
Testolin (UV) -
Faccio due considerazioni, anche perché
sicuramente l'emendamento ha un'impostazione tecnica molto ben
fatta; anche gli uffici l'hanno analizzato nelle sue
caratteristiche. Rimangono due punti che ci danno da
riflettere.
Il primo è di ordine politico: "Se questo tipo di beneficio per
le famiglie possa essere quello corretto in questo contesto".
Il secondo è di ordine invece di equità, perché è corretto
quello che dice da un certo punto di vista il Consigliere
proponente sul discorso relativo al non entrare nelle tasche del
contribuente piuttosto che riconoscergli qualcosa.
La questione che si pone è: "Il reddito di 28 mila equivale a un
Isee che ha bisogno di essere sostenuto più di altri o il contesto
Isee rimane comunque un contesto da potersi applicare?"
È un emendamento che noi non recepiamo ma sul quale si potranno
fare delle valutazioni per fugare e condividere, anche in senso più
ampio, le due perplessità che ho cercato di esporre.
Presidente -
Vi sono altri interventi? Consigliere
Aggravi.
Agravi (RV) -
Ovviamente per confermare la messa al voto
dell'emendamento.
Ieri l'avevo anche espresso: al di là del rapporto con la
maggioranza, spero che i colleghi abbiano apprezzato lo sforzo che
ha fatto il mio gruppo nel rappresentare alcuni emendamenti,
diciamo anche complessi, effettivamente questo è stato un parto non
di poco conto, ed effettivamente è una misura complicata da un
certo punto di vista tecnico, ma estremamente semplice da un altro
punto di vista.
Sul tema più politico, si potrebbe discutere effettivamente in
maniera lunga e dettagliata, ma dobbiamo anche in quel caso
necessariamente andare a a fare delle considerazioni al di là di
questa misura, per capire se nel complesso - almeno io l'ho
interpretata così l'osservazione del Presidente - ci sono anche
tutta una serie di benefici collegati o integrati che possono
essere a favore delle famiglie.
Sul tema dell'Isee mi permetto solo di osservare che dal nostro
punto di vista abbiamo voluto dare, anche sulla base
dell'esperienza e dell'esempio che ho citato, una priorità, ovvero
quella della dichiarazione, quindi siamo andati al di fuori del
discorso dell'Isee che avrebbe sicuramente e ulteriormente
complicato l'applicazione di questa misura e quindi sicuramente è
una misura a vantaggio e a sostegno di quelle realtà meno abbienti
ma che comunque presentano la dichiarazione dei redditi, perché
laddove appunto non è dovuta, - è tautologico , ma nel diritto
tributario va detto: se l'imposta è minore della detrazione, non
sorge alcun credito d' imposta. Questo ovviamente va detto.
Il tema dell'Isee quindi noi non l'abbiamo contemplato proprio
perché abbiamo dato priorità alla dichiarazione.
Presidente -
Non vedo altre richieste d'intervento,
mettiamo in votazione l'emendamento 1 di Rassemblement Valdôtain.
La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet eTestolin).
L'emendamento n. 1 non è approvato.
Segue il secondo emendamento di Rassemblement Valdôtain che
introduce l'articolo 6ter. Il Consigliere Aggravi ne ha
facoltà.
Aggravi (RV) -
Un'altra misura che cerca di dar corso a
una manovrabilità ulteriore sulle imposte. Vorremmo, con
quest'emendamento, introdurre un'esenzione dall'imposta regionale
sulle attività produttive per le aziende che applicano contratti
integrativi.
Nel corso delle audizioni è stato proposto da una forza
sindacale, come suggestione, l'introduzione di forme agevolative in
termini di esenzioni IRAP, o comunque di un abbassamento delle
aliquote dell'IRAP, per quelle realtà aziendali che applicano, o
comunque che partecipano, con un elemento economico in più nella
forma della contrattazione di secondo livello.
Anche in questo caso abbiamo fatto un lavoro che parte anche qui
dal confronto con altre realtà, in particolare citerò di nuovo la
Provincia Autonoma di Bolzano, però così è: loro applicano, in
realtà, un'altra forma, che è quella dell'aumento dell'aliquota e
del non aumento se si aderisce alla contrattazione di secondo
livello.
Non ci sembrava da riproporre, abbiamo preferito costruire
questa misura sfruttando già una previsione di facilitazione che è
già presente nell'ambito dell'IRAP regionale, prevedendo per
l'aliquota agevolata IRAP, di cui all'articolo 1 comma 1 della
legge 32/2007, l'eventuale esenzione totale per quelle realtà
aziendali che applicano contratti collettivi di secondo livello,
accordi territoriali o accordi aziendali sottoscritti dalle
organizzazioni sindacali comparativamente più rappresentative a
livello regionale o dalla rappresentanza sindacale unitaria e che
sono ovviamente depositati in legge, ma, soprattutto, che
contengono almeno un elemento economico territoriale o aziendale
aggiuntivo regolarmente erogato, questo anche sulla scorta - l'ho
già detto anche ieri - del lavoro e delle sollecitazioni che
l'alleanza per il lavoro di qualità fa nella parte che riguarda
appunto la parte remunerativa del lavoro.
È una proposta, poteva essere migliorativa sicuramente, però
abbiamo cercato di strutturarla nella maniera più congeniale e che
potesse anche prevedere, per l'appunto, una possibilità di
applicazione immediata, perché ci immaginavamo appunto di farla
partire a decorrere dal periodo di imposta in corso, dal primo
gennaio 2025.
Sicuramente, come nel parere formulato dagli uffici, c'è un
elemento di difficoltà e di complessità nei controlli successivi,
però faccio un appunto, o meglio, un'integrazione rispetto a
questo: abbiamo toccato giustamente l'aliquota agevolata IRAP che
già prevede comunque una valutazione dei controlli che non sono
sicuramente semplici.
Certo, bisognerebbe ragionare più in senso lato per quello che
riguarda i rapporti finanziari, anche di cassa con lo Stato, ma
questo è un altro discorso.
L'impatto della misura è stimato in circa 700 mila euro sul
triennio di riferimento, quindi 2025-2027, stimato sulle imprese
che oggi già beneficiano dell'aliquota agevolata della legge
32/2007, quindi ipotizziamo un 100% dell'applicazione.
L'elemento aggiuntivo economico, ovviamente, si immagina possa
essere, ad esempio, un aumento stipendiale, un premio o comunque un
elemento ulteriore a favore dei lavoratori.
Presidente -
Ci sono interventi? Il Presidente della
Regione ne ha facoltà.
Testolin (UV) -
Solo un breve intervento per sottolineare
due aspetti, uno l'ha già toccato il Consigliere nella
presentazione dell'emendamento, che è quello di alcune difficoltà
tecniche che possono sorgere a valle dell'applicazione di
questo.
L'altro invece, che è una perplessità un po' più politica,
riguarda l'agevolazione per le imprese virtuose, che è quella dalla
quale nasce un po' lo spirito dell'emendamento, e che vede adesso
un abbattimento dal 3.90 al 2.98; è un regime notificato e
accettato dalla Comunità Europea che non entra nel discorso
concorrenza, pertanto non va a incidere sul de minimis.
Al contrario, l'applicazione dell'articolato, così come era
stato concepito da questa proposta, andrebbe a influire sul de
minimis.
L'altra valutazione che facciamo è quella che, se l'idea è di
agevolare ulteriormente questo meccanismo di applicazione dell'IRAP
su questa tipologia, è chiaro che dovrebbe essere incentivante,
quindi da un certo punto di vista dovrebbero aumentare le aziende -
oggi poche decine - che sono coinvolte da questo tipo di beneficio,
quindi anche da quel punto di vista lì bisognerebbe capire un po'
più l'impatto, al netto che non sono grosse risorse.
Noi non lo recepiremo, ma è un termine di valutazione che può
essere interessante, anche perché sull'IRAP nel tempo ci siamo
anche spesi nel trovare tutta una serie di esenzioni che, ancora
oggi, sono assolutamente condivise.
Allora ci fu una diatriba tra l'esenzione dell'IRPEF e
l'applicazione invece dell'IRAP esentata; una delle più importanti
è quella sui rifugi alpini, dove addirittura non è in de minimis
perché è stata notificata ed è stato chiarito con i tecnici che
quella è un'attività che non crea concorrenzialità con altri
territori, quindi da quel punto di vista è stato fatto a suo tempo
un ottimo lavoro.
Presidente -
Consigliere Aggravi, ne ha facoltà.
Aggravi (RV) -
Scusi, Presidente, solo per aggiungere un
ulteriore elemento esplicativo e ringraziando anche il Presidente
per le giuste osservazioni e anche per il chiamiamolo dibattito,
anche se non è né la sede né il momento.
Spiego solo un passaggio: effettivamente è vero: il numero di
aziende è limitato ed è una misura anche che, per quello che ci
riguarda, aveva un carattere anche sostanzialmente
sperimentale.
Perché abbiamo scelto alla fine del nostro ragionamento di
concentrarci su questa tipologia di aziende? Perché questo
beneficio, come lei ricordava dell'aliquota dal 3,90 al 2,98, si
genera a fronte di risultati - ovviamente la considerazione è a
livello nazionale, poi l'impresa dipende dove opera - che hanno
anche un plus rispetto alla base imponibile dell'IRAP, quindi la
volontà - considerato che la contrattazione di secondo livello
comunque va anche applicata, va anche attuata, abbiamo anche delle
realtà molto micro dal punto di vista aziendale - è stata quella di
concentrarsi su quelle realtà che già hanno comunque delle
caratteristiche diverse, hanno un
quid pluris
rispetto ad
altre realtà, quindi è vero, sì, i numeri sono bassi, il carattere
è sperimentale, io mi auguro che ci potrà essere modo di
approfondire, eventualmente di ripresentare e di trovare una più
larga convergenza su un tema che sicuramente può essere
condiviso.
Votiamo ovviamente l'emendamento.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet e Testolin).
L'emendamento non è approvato.
Passiamo ora all'articolo 7, mettiamo in votazione l'articolo 7.
La votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 7 è approvato.
Stesso risultato per l'articolo n. 8, n. 9, n. 10 e n. 11.
Votiamo l'articolo n. 12. La votazione è aperta. La votazione è
chiusa.
Presenti: 35
Votanti: 25
Favorevoli: 25
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz e Restano).
L'articolo n. 12 è approvato.
Mettiamo in votazione l'articolo n. 13. La votazione è aperta.
La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 13 è approvato.
Mettiamo in votazione l'articolo n. 14. La votazione è aperta.
La votazione è chiusa.
Presenti: 35
Votanti: 28
Favorevoli: 28
Astenuti: 7 (Aggravi, Brunod, Guichardaz Erika, Lucianaz,
Minelli, Planaz e Restano).
L'articolo n. 14 è approvato.
Mettiamo ora in votazione l'articolo n. 15. La votazione è
aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 15 è approvato.
Stesso risultato per l'articolo n. 16. Articolo n. 17,
interviene il Consigliere Manfrin, ne ha facoltà.
Manfrin (LEGA VDA) -
Con l'articolo 17 s'interviene con
un trasferimento ad ARER per far fronte alle criticità date dalle
morosità. Abbiamo avuto modo di dirlo durante il dibattito di
questi giorni.
C'è un trasferimento di 1 milione di euro per coprire la
morosità che si attesta, secondo quanto riportato dai dati, del 25%
per quanto riguarda i canoni di affitto, quindi un quarto degli
inquilini non riesce a pagare un affitto. Vi ricordo che, con le
regole attuali, la persona che non riesce a pagare l'affitto - non
perché non vuole, ma perché non può - viene presa e sbattuta fuori
di casa, ma, come abbiamo avuto modo di dire e come ribadiamo,
quello che accade invece sulla parte delle spese è ancora peggiore,
perché in questo caso quasi il 40% degli inquilini non riesce a
fare fronte alle spese del proprio alloggio di ERP.
La stessa cosa vale evidentemente anche per le morosità che si
accumulano sulle spese, quindi evidentemente chi non paga viene
preso e sbattuto fuori di casa.
Il dato che dovrebbe farci riflettere è proprio questo: come mai
c'è una morosità superiore sulle spese rispetto all'affitto di
casa? E, soprattutto, perché non si comprende che evidentemente una
persona che non ha le capacità economiche sufficienti per pagare
l'affitto di sicuro non le ha per pagare spese dell'alloggio che
sono addirittura superiori?
Però quello che osserviamo è anche qui particolarmente curioso,
cioè questo è un articolo sostanzialmente che si ferma a metà della
sua efficacia, quest'articolo dice: "Bene, ci sono una serie di
persone che non riescono a far fronte alle spese e quindi diamo un
trasferimento ad ARER per coprire le mancate entrate", ma manca un
pezzo, perché ARER continuerà a chiedere questi soldi alle persone
che non ce li hanno e che non possono pagare, quindi ARER, pur
avendo ricevuto la copertura delle spese necessarie, continuerà a
mandare lettere e a sbattere fuori di casa le persone che non hanno
pagato l'affitto.
Spero che qualcuno che riesca a leggere l'assurdità di questo
sistema e forse riesca a intervenire sulla vera morosità
incolpevole, che è la morosità di persone che non possono pagare,
non perché non vogliono.
Ovviamente voteremo a favore di questo trasferimento che però è
soltanto il 50% di quello che dovrebbe essere fatto.
Presidente -
Se non ci sono altri interventi, mettiamo in
votazione l'articolo n. 17. La votazione è aperta. La votazione è
chiusa.
Presenti: 35
Votanti: 28
Favorevoli: 28
Astenuti: 7 (Aggravi, Brunod, Guichardaz Erika, Lucianaz,
Minelli, Planaz e Restano).
L'articolo n. 17 è approvato.
All'articolo n. 18 vi è l'emendamento n. 1 della Lega, un
emendamento sostitutivo. Consigliere Manfrin per illustrare
l'emendamento.
Manfrin (LEGA VDA) -
Con questo primo emendamento
entriamo nella parte dedicata alle spese sociali di questo
bilancio. Noto già la gioia che freme negli occhi dell'assessore
Marzi.
Ovviamente su questo riproponiamo quella che, secondo noi, è una
necessità. L'abbiamo detto prima, l'abbiamo detto durante questi
giorni di discussione rispetto alle coperture e rispetto al
supporto che viene dato alle persone che sono in una condizione di
necessità: ho evocato l'esempio di una persona che vive nella Bassa
valle e in questi giorni, mentre noi siamo qui a parlare, grazie a
una sottoscrizione che alcune persone hanno lanciato, si è potuta
dotare di un generatore per poter collegare il proprio alloggio e
dotarlo almeno delle luci per poter vedere dove va la sera e magari
attaccare una piccola stufetta perché la corrente gli è stata
staccata perché, purtroppo, non poteva pagare, perché non ha un
lavoro e vive con l'anziana madre.
Un sistema che prende in carico gli ultimi e che non lascia
indietro nessuno dovrebbe farsi carico di queste situazioni in
maniera assolutamente pronta e rapida.
Invece questo avviene, come in tanti altri casi, è solo uno dei
tanti per presentarvi la questione, solo perché è esploso proprio
in questi giorni. Invece in questo caso la persona in questione è
andata più volte, ma non negli ultimi giorni, negli ultimi mesi,
forse nell'ultimo anno, a chiedere un aiuto alla pubblica
Amministrazione che, tanto il Comune quanto la Regione, gli ha
detto: "Mi dispiace, soldi non ce ne sono, quindi non ti possiamo
aiutare".
Con quest'emendamento noi andiamo a dispiegare una cifra che
sicuramente non è sufficiente, perché le situazioni di questo tipo
sono molte, ma va a far rivivere quello che era un aiuto, una
misura, un'istituzione, quella del prestito sociale d'onore, che
permetterebbe, se schierata, di ridare lavoro e dignità, per lo
meno se ipotizziamo di immaginare che i 140 mila euro di
finanziamento che ci sono su un articolo (che invece che essere
utilizzato con fondi europei, utilizza fondi regionali),
immaginiamo di aiutare 140 persone con mille euro in una condizione
di necessità e sicuramente avremo fatto comunque una parte
importante.
Su questo quindi, come su altre, abbiamo scommesso, abbiamo
creduto su questa proposta, la formuliamo anche quest'anno, credo
che sia il quarto anno che formuliamo questa proposta, da quando è
stato cancellato il prestito sociale d'onore, e ci auguriamo che
quest'emendamento possa trovare accoglimento.
Non ci facciamo ovviamente grandi illusioni, sappiamo che ci
saranno ottime motivazioni di apparenza per non accettarlo.
Presidente -
Assessore Marzi, ne ha facoltà.
Marzi (SA) -
In realtà, collega Manfrin, non sono di
apparenza, perché il prestito sociale d'onore - come abbiamo già
avuto modo di dirle, introdotto appunto con la legge regionale
3/2015 e con una variante diversa rispetto al precedente di cui
alla legge 52/2009 - si è rivelato una misura complessivamente poco
efficace, sia a causa della complessità burocratica che alle poco
flessibili modalità di rimborso.
Infatti solo il 50% circa dei beneficiari ha provveduto o sta
provvedendo a restituire quanto ricevuto.
Considerato che la legge prevede come unica possibilità la
restituzione del prestito in ore di attività
,
l'Amministrazione non dispone di alcuno strumento per incentivare
le persone ad attivarsi.
Anche alla luce degli scarsi risultati prodotti, l'introduzione
a livello nazionale del reddito di cittadinanza ha di fatto, in un
certo modo, sostituito tale strumento, pertanto, in sede di
approvazione della revisione della legge regionale 23/2010, si è
provveduto ad abrogare tale norma con l'approvazione in Consiglio
della legge regionale 19/2023.
Il servizio sociale, nel frattempo, si è impegnato con grande
difficoltà, a stimolare le persone che non avevano adempiuto nella
restituzione del prestito sociale alla restituzione dello stesso
sotto forma di ore di attività.
Il servizio sociale, ove possibile, si è anche impegnato
nell'inserire le persone nei percorsi occupazionali all'interno del
progetto "Riattivazione"; tale progetto prevedeva la
sperimentazione di un servizio d'integrazione d'interventi di
natura socio-educativa con interventi finalizzati all'inserimento
sociale, occupazionale e lavorativo, al fine di potenziare
l'autonomia e le competenze delle persone.
L'emendamento prevede poi che la reintroduzione del prestito
d'onore sia finanziata attraverso lo spostamento dalle risorse
previste dall'articolo 18 del disegno di legge di stabilità - che è
a favore di percorsi d'integrazione dei cittadini stranieri -, ma
tale intervento è ritenuto necessario in quanto va a finanziare
servizi d'integrazione sociale che devono essere poi resi in forma
strutturale, come lo sportello immigrazione che cercherà,
attraverso l'informazione, di fornire la conoscenza e
l'orientamento dei servizi per quanto riguarda l'integrazione e,
inoltre, per prevenire l'irregolarità, la presenza in Italia,
sviluppare la partecipazione alla vita cittadina, territoriale e
favorire il Governo del fenomeno migratorio, attraverso appositi
monitoraggi e analisi specifiche.
Nel corso del tempo, sono stati finanziati alcuni di questi
interventi attraverso progettualità a valere sul Fondo Asilo
Migrazione e Integrazione (FAMI) in modo frammentato e discontinuo,
motivo per il quale si è reso necessario intervenire in maniera
strutturale.
Per questo motivo ci asterremo.
Presidente -
Consigliere Manfrin, a lei la parola.
Manfrin (LEGA VDA) -
Una risposta che, per lo meno,
qualche elemento politico lo dà, e la ringrazio per questo, avevo
timore che ci fosse il solito burocratese, invece qualche risposta
politica la dà e su queste risposte un minimo politiche si può
ragionare.
Una misura poco efficace si dice il prestito sociale d'onore.
Sì, è una misura poco efficace nel momento in cui viene utilizzata
male, come tutte le cose.
La misura del prestito sociale d'onore è poco efficace se si
schiacciano in mano dei soldi a una persona senza chiederle un
impegno, oppure se si schiacciano in mano dei soldi a una persona
senza ovviamente poi sentirla più, perché io sono venuto,
purtroppo, a contatto con decine e decine di persone che hanno
detto: "Io ho avuto il prestito sociale d'onore, sono mesi, sono
anni che chiedo di poterlo restituire e di farmelo restituire in
qualche maniera, però l'assistente sociale continua a rimandare
l'appuntamento, mi dice: non lo so, vedremo, faremo".
Allora è ovvio che, se si affronta il prestito sociale d'onore
in questa maniera, ovviamente non se ne guadagnerà di certo
qualcosa, né la persona che si vede dare i soldi, che ovviamente li
percepisce senza un patto con la pubblica Amministrazione, che può
tranquillamente essere fatto, perché lo sappiamo benissimo che con
una banca dati rispetto agli SDI che vengono forniti, con una banca
dati rispetto a quelli che sono i servizi, si hanno tranquillamente
gli strumenti per imporre alle persone di lavorare, ma sono felice
che lei abbia fatto l'esempio del reddito di cittadinanza che si è
dimostrato poco efficace anche perché, purtroppo, la pubblica
Amministrazione, e nel nostro caso purtroppo la Regione Autonoma
Valle d'Aosta, con grande ritardo si è resa conto che poteva anche
far lavorare le persone che percepivano il reddito di
cittadinanza.
Do merito e do atto che, a fronte di uno stimolo che c'era stato
in Consiglio, sia l'assessore Bertschy, sia l'allora assessore
Barmasse - ovviamente la Regione non poteva fare niente, ma erano i
Comuni che dovevano far partire i PUC - fecero da stimolo e a quel
punto qualche Comune cominciò, con lentezza, con malagrazia, con
svogliatezza, a introdurre i famosi PUC; se invece questi Comuni si
fossero svegliati per tempo e al momento dell'introduzione di un
reddito di cittadinanza avessero imposto alle persone che lo
percepivano di lavorare, o per lo meno di mettersi a disposizione
della pubblica Amministrazione o della cittadinanza, avremmo avuto
un po' di persone e un po' di lavori pubblici in più e forse delle
persone a lavorare in nero in meno o sdraiate sul divano a fare
nulla.
Invece questo non è stato fatto ed evidentemente tutti gli
strumenti, se usati male, funzionano male.
Ma ancora, e la ringrazio anche di questo, Assessore, perché ha
mostrato che il "re è nudo", perché con la destinazione che lei ci
ha raccontato, va un po' a frantumare quella che è la vera finalità
di quest'articolo, che appunto stanzia 140 mila euro sugli
interventi volti a favorire i percorsi d'integrazione e percorsi
d'integrazione non sono, perché lei ha appena detto che questi
fondi verranno destinati allo sportello dell'immigrazione, che non
fa progetti d'integrazione, sostanzialmente dà dei servizi in più
dedicati esclusivamente agli immigrati.
Ora io credo che se una qualsiasi pubblica Amministrazione
facesse uno sportello con servizi dedicati esclusivamente ai
cittadini italiani, qualcuno avrebbe a che ridire, ne sono certo.
Se domani un qualsiasi Comune o una qualsiasi Regione dicesse:
"Sapete che c'è? C'è uno sportello ma ci possono andare solo gli
Italiani e facciamo tanti bei servizi e tante belle facilitazioni
ma solo per i cittadini italiani", io sono certo che ci sono fior
fiore di associazioni, a cominciare magari dall'ASGI, che avrebbero
qualcosa da dire.
Invece, in questo caso, si fa uno sportello che facilita con le
procedure di qua, facilita con la formazione di là, con
l'inserimento lavorativo dall'altra parte, finanziato ovviamente
con i soldi dei Valdostani e dulcis in fundo, ciliegina, ci dice
che serve per prevenire l'irregolarità.
Ma, Assessore, vuol dire che a questo sportello si rivolgono
anche immigrati irregolari? Perché io non credo che sia così.
Allora come si fa a prevenire l'irregolarità? L'irregolarità si
previene soltanto evitando di far entrare gli irregolari, questa è
la prevenzione d'irregolarità.
Se volete dispiegare dei progetti per difendere i nostri
confini, anche 140 mila euro magari una differenza la possono fare,
allora su questo potremmo anche essere d'accordo.
Dubito che il fine ultimo sia questo, quindi evidentemente
voteremo a favore di quest'emendamento e se l'emendamento
ovviamente non verrà recepito, voteremo contro all'articolo che
stanzia questi fondi.
Presidente -
Consigliera Minelli, ne ha facoltà.
Minelli (PCP) -
Mi era sembrato di capire che
l'emendamento fosse sul prestito d'onore, invece nell'illustrazione
e nelle cose che ho sentito si è spostato un po' il tiro su
un'altra questione.
Dal punto di vista che abbiamo noi, il prestito d'onore è una
misura, uno strumento che può avere un senso, può essere utile, è
un discorso su cui ci si può confrontare, ma considerato come è
stato posto e anche considerato dove si decide di andare a prendere
le somme che sono necessarie, con le valutazioni soprattutto che
sono state fatte, assolutamente non è possibile per noi pensare di
sostenere questo emendamento.
Presidente -
Altri interventi? Non vedo altre richieste,
mettiamo in votazione. La votazione è aperta. La votazione è
chiusa.
Presenti: 35
Votanti: 21
Favorevoli: 14
Contrari: 7
Astenuti: 14 (Barmasse, Bertschy, Carrel, Caveri, Chatrian, Di
Marco, Grosjacques, Jordan, Lavevaz, Marguerettaz, Marzi, Rosaire,
Sapinet e Testolin).
L'emendamento non è approvato.
Mettiamo ora in votazione l'articolo n. 18. La votazione è
aperta. La votazione è chiusa.
Presenti: 35
Votanti: 25
Favorevoli: 19
Contrari: 6
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz, Restano).
L'articolo n. 18 è approvato.
Segue adesso l'emendamento n. 2 della Lega che introduce
l'articolo 18bis. Consigliere Manfrin, ne ha facoltà.
Manfrin (LEGA VDA) -
Anche questa è una battaglia storica
che la Lega ha portato all'interno di quest'aula e che ci auguriamo
possa trovare accoglimento, ma anche qui non ci facciamo illusioni
che ci sia questa sensibilità, ma questo è anche giusto. Alla fine
è giusto che i cittadini al di fuori si facciano un'idea ben chiara
di cosa pensa chi governa, di cosa pensano le forze politiche che
sostengono questa maggioranza, ovvero con quest'emendamento
s'introduce lo sportello per uomini maltrattati.
Lo sportello che noi abbiamo immaginato è uno sportello che
diventa un punto di riferimento per quegli uomini che, purtroppo, a
oggi non hanno un supporto di questo tipo.
Abbiamo parlato più volte all'interno di quest'aula del Centro
antiviolenza, che giustamente deve fare un'azione di prevenzione e
di aiuto anche per le donne che subiscono violenza. Abbiamo però
anche raccontato diversi casi di uomini che si sono rivolti anche
su indicazione delle forze dell'ordine - e questo va detto - al
Centro antiviolenza, perché siccome non c'è un Centro antiviolenza
per le donne, è un Centro antiviolenza e qualcuno stupidamente
pensava che si rivolgesse a tutte le violenze, contro tutte le
violenze, cosa che è assolutamente corretta.
Invece no, si è scoperto che questo è dedicato esclusivamente
alle violenze sulle donne, mentre invece per l'uomo che subisce
delle violenze, dei maltrattamenti, delle violenze anche
psicologiche, delle pressioni e quant'altro, evidentemente non c'è
una possibilità di un supporto.
Ecco perché abbiamo presentato numerosi casi, anche
all'attenzione dell'opinione pubblica. Non mi ripeterò, ho
presentato i tre casi che per lo meno sono venuti fuori, sono
emersi in questi pochi mesi, di tre uomini che hanno subìto
rispettivamente uno stupro, una violenza e un tentativo di
omicidio, così almeno ce l'hanno presentato gli organi di
informazione, e in tutti e tre questi casi non c'era un supporto da
poter fornire.
Ecco che quindi si rende necessario, con quest'iniziativa, dare
la possibilità a tutte le persone, perché noi non vogliamo fare
distinzioni tra donne e uomini, di qua e di là, di su e di giù. È
giusto dare il giusto supporto a donne e uomini, a chiunque esso
sia, donne, uomini, bambini, persone in generale, che subiscono le
violenze, che rischiano di essere evidentemente messi in una
condizione difficile di criticità, anche per prevenire quello che
è, eventualmente, anche il rischio di gesti estremi, è evidente che
si rende necessario per lo meno un punto di riferimento.
Ecco perché con quest'emendamento andiamo a creare e a portare
delle risorse su una possibilità di creazione di sportello e ci
auguriamo, con questo, che si possa trovare accoglimento.
Come detto prima, dubitiamo fortemente che si possa avere
quest'attenzione nonostante, anche nella relazione, quando venne
discusso il PSBS e quando vennero discusse anche le attività di
prevenzione della violenza, gli stessi uffici segnalarono il
documento - e c'è una frase rivelatrice su questo - che non c'era e
si chiedeva sempre di più un supporto per gli uomini che si trovano
nella condizione di difficoltà; nonostante questo, è evidente che
nessuna risposta sia stata data.
Noi ci proviamo e ci auguriamo di trovare accoglimento.
Presidente -
Assessore Marzi, ne ha facoltà.
Marzi (SA) -
Il territorio, come già detto più volte,
dispone già di un sistema consolidato di servizi universali
esistenti che rispondono efficacemente ai bisogni delle vittime di
violenza, compresi naturalmente gli atti contro gli uomini.
Il servizio sociale professionale e il servizio di psicologia
sono operativi in tal senso, per sostenere le vittime nel percorso
di recupero e autodeterminazione, offrendo ogni tipo di supporto,
assistenza sociale e consulenza personalizzata.
A tutto ciò si aggiunge il contributo significativo del progetto
"Riuscire" avviato nel 2024 con la delibera 883.
Va inoltre ricordato quanto già evidenziato in quest'aula nella
seduta dello scorso 2 ottobre 2024, in cui si sottolineava che
l'attuale sistema di supporto è pienamente in grado di accogliere e
assistere le vittime di violenza, senza necessità di creare
strutture aggiuntive. Il sistema, infatti, è progettato per
garantire una presa in carico completa e inclusiva, evitando
duplicazioni e assicurando un uso efficace delle risorse.
Non si ritiene quindi opportuno istituire uno sportello
specifico che replicherebbe servizi già attivi sul territorio e
pertanto il nostro voto a quest'emendamento non può essere
favorevole.
Presidente -
Possiamo mettere in votazione? Consigliere
Manfrin, ne ha facoltà.
Manfrin (LEGA VDA) -
Lei ci dice che c'è già un servizio
di presa in carico per tutti, i casi sono due, Assessore, o c'è un
servizio di presa in carico per tutti e il Centro antiviolenza
allora non ha senso di esistere, perché se c'è già un servizio, non
serve il Centro antiviolenza, giusto? Se invece questo servizio non
c'è o non è sufficiente quello che fa, serve il Centro antiviolenza
per le donne, serve il Centro antiviolenza per gli uomini, oppure
serve che il Centro antiviolenza possa supportare donne e uomini
contemporaneamente.
A noi poco importa qual è la modalità di messa in opera, a noi
importa il risultato, ma soprattutto ci interessa dire che i suoi
stessi uffici, Assessore... e sono felice che lei abbia detto
quello che ha detto, così almeno noi prenderemo, finita questa
seduta, la frase che era stata inserita proprio in quel piano e
gliela sbatteremo davanti, così finalmente anche lei dovrà rendersi
conto di quello che dicono i suoi stessi uffici: c'è una
necessità.
È evidente che questa necessità c'è e vorrei non aver capito
male, ma lei ha parlato del progetto "Riuscire"? Perché il progetto
"Riuscire" è destinato ai detenuti, io non so di quale progetto
parlasse, ma se lei ritiene che il progetto antiviolenza sia un
progetto rivolto ai detenuti, forse non ci siamo, forse non sa di
cosa parla, forse si è sbagliato o forse lei ritiene che un uomo
vittima di violenza sia per forza un detenuto, non lo so, o un poco
di buono, non ho idea, non ho idea di quello che volesse dire, però
di certo credo che non abbia ben visto forse quello che le avevano
scritto o forse non lo abbia studiato a dovere.
In ogni caso, noi voteremo con convinzione quest'emendamento e,
qualora non venisse approvato, evidentemente ci asterremo
sull'articolo seguente.
Presidente -
Consigliera Minelli, ne ha facoltà.
Minelli (PCP) -
Solo per fare un'osservazione: io credo
che sia legittimo che da parte del collega Manfrin, del suo gruppo,
vengano delle richieste per quello che riguarda organi che possano
essere di supporto a uomini maltrattati, vittime di violenza;
vorrei però ricordare soltanto una cosa, oggi i CAV, i Centri
antiviolenza, sono istituzionalizzati, hanno dei contributi che,
per legge, sono dati dalle Amministrazioni, ma nascono in un modo
diverso.
Il primo Centro antiviolenza in Italia è stato fondato nel 1990
a Bologna da un'associazione di volontariato di donne e in Italia e
in Europa questi organismi sono nati tra gli anni '60 e gli anni
'80 e vengono da movimenti di base, quindi io credo che, se c'è
questa grande necessità, questa grande esigenza, potete promuovere
un'associazione, fondare un'associazione che si occupi di questo,
poi ci sarà un percorso e chissà, se il fenomeno assumerà
proporzioni come ha assunto il fenomeno della violenza nei
confronti delle donne, magari si arriverà anche a
un'istituzionalizzazione dei centri antiviolenza per uomini
maltrattati.
Presidente -
Altri interventi? Mettiamo in votazione
l'emendamento. La votazione è aperta. La votazione è chiusa.
Presenti: 35
Votanti: 9
Favorevoli: 9
Astenuti: 26 (Aggravi, Barmasse, Bertin, Bertschy, Brunod,
Carrel, Caveri, Chatrian, Cretier, Di Marco, Grosjacques,
Guichardaz Erika, Guichardaz Jean-Pierre, Jordan, Lavevaz,
Lucianaz, Malacrinò, Marguerettaz, Marzi, Minelli, Padovani,
Planaz, Restano, Rosaire, Sapinet e Testolin).
L'emendamento non è approvato.
Passiamo ora all'articolo 19, mettiamo in votazione l'articolo.
La votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 19 è approvato.
Vi è adesso l'emendamento n. 1 di PCP che introduce l'articolo
19bis. Consigliera Erika Guichardaz per illustrare
l'emendamento.
Guichardaz E. (PCP) -
Quest'articolo vuole inserire un
fondo speciale di parte corrente per il finanziamento del nuovo
provvedimento legislativo, chiamiamolo nuovo, anche se sta
sedimentando ormai da oltre due anni in Commissione, quindi
parliamo della PL 64, recante le disposizioni contro le
discriminazioni e le violenze determinate dall'orientamento
sessuale o dall'identità di genere.
Correttamente è arrivato un parere contrario di compatibilità
finanziaria rispetto alla PL 64 perché i fondi che avevamo trovato
allora si riferivano ai bilanci di allora, quindi per dar corso
alla nostra legge, sicuramente anche alla luce delle tante
discussioni avute in quest'aula sulla nostra volontà di mantenere
comunque divise la violenza contro le donne rispetto alle altre
discriminazioni, chiediamo l'inserimento di quest'articolo e, di
conseguenza, i fondi vanno presi invece da quella che nella visione
di qualcuno deve essere invece una legge che mette insieme tutti i
tipi di violenza, magari poi ci sarà anche quella nei confronti
degli uomini, lo scopriremo quando vedremo il disegno di legge.
Sotto questo punto di vista, naturalmente, la posizione del
nostro gruppo è diversa, quindi l'emendamento va in questo
senso.
Presidente -
Assessore Marzi, ne ha facoltà.
Marzi (SA) -
L'emendamento proposto, che introduce
l'articolo 19bis e prevede l'allocazione di fondi per il contrasto
alla discriminazione e alle violenze determinate dall'orientamento
sessuale e dall'identità di genere, non risulta coerente con il
quadro normativo attuale della legge regionale 4/2013.
Questa legge, di cui abbiamo parlato varie volte durante questo
dibattito, infatti si concentra principalmente sulla prevenzione e
il contrasto alla violenza di genere e sulle misure di sostegno
alle vittime di tali violenze, con particolare riferimento
all'identità di genere stessa. Non vengono tuttavia esplicitamente
previste disposizioni relative all'orientamento sessuale.
Considerato che la legge regionale è attualmente in fase di
revisione, come abbiamo già detto, riteniamo più opportuno
affrontare eventuali aggiornamenti o ampliamenti della normativa
nell'ambito di tale processo, anziché attraverso un emendamento al
bilancio, che non trova, tra l'altro, riscontro nel testo normativo
vigente e pertanto non possiamo accogliere l'emendamento che,
peraltro, ha ricevuto parere negativo dal Dipartimento bilancio,
finanze e programmazione.
Presidente -
Consigliera Erika Guichardaz, ne ha
facoltà.
Guichardaz E. (PCP) -
Solo per dire che l'Assessore si
vede che aveva un riferimento precedente al parere positivo di
quest'emendamento, ma voglio di nuovo farle notare dove va a
prendere i soldi quest'emendamento.
Stiamo parlando dei fondi di accantonamento, quindi nessuno sta
pensando alla legge attuale ma a future proposte di legge e, come
dicevo, esiste già una proposta di legge che è in Commissione ed è
depositata da tempo, quindi anche le sue argomentazioni sono un po'
deboli, Assessore.
Presidente -
Mettiamo in votazione l'emendamento n. 1 di
PCP. La votazione è aperta. La votazione è chiusa.
Presenti: 35
Votanti: 8
Favorevoli: 2
Contrari: 6
Astenuti: 27 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Di Marco, Ganis,
Grosjacques, Guichardaz Jean-Pierre, Jordan, Lavevaz, Lucianaz,
Malacrinò, Marguerettaz, Marquis, Marzi, Padovani, Planaz, Restano,
Rosaire, Sapinet e Testolin).
L'emendamento n. 1 non è approvato.
Passiamo ora all'articolo n. 20, mettiamo in votazione
l'articolo n. 20. La votazione è aperta. La votazione è chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz e Minelli).
L'articolo n. 20 è approvato.
Mettiamo ora in votazione l'articolo n. 2... Consigliere
Restano, ne ha facoltà.
Restano (RV) -
Dichiariamo il nostro voto favorevole
all'articolo 21 che tratta la proroga dell'efficacia della legge
22/2022, concernente le indennità per medici e gli infermieri.
L'abbiamo sostenuta, l'abbiamo cercata, sottolineiamo che questa
legge ha un avanzo di amministrazione nei due anni di 4.850.000
euro e sono stati restituiti perché non spesi, però credo che sia
stata una norma che ha dato i suoi frutti, per lo meno non ha
permesso e ha evitato un ulteriore esodo di personale sanitario
fuori regione, quindi la sosteniamo convintamente.
Presidente -
Se non ci sono altri interventi, mettiamo in
votazione l'articolo 21. La votazione è aperta. La votazione è
chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz e Minelli).
L'articolo n. 21 è approvato.
Mettiamo in votazione l'articolo n. 22. Collega Restano, ne ha
facoltà.
Restano (RV) -
Quest'articolo tratta della proroga
dell'efficacia della legge 27/2023, tanto per intenderci:
l'indennità al personale sanitario dirigente non medico e alle
professioni sanitarie non appartenenti alla professione
infermieristica.
All'interno di quest'articolo viene compreso anche il personale
a part-time, sia esso medico o delle professioni sanitarie.
Avevamo trattato quest'argomento con un ordine del giorno,
cercando di rendere possibile l'erogazione dell'indennità in tutta
la sua interezza fin dal mese di gennaio, perché - come vi avevo
detto - vi è un accordo, definiamolo sindacale, che non prevede
questo, ma prevede la sua riduzione per un certo periodo di
tempo.
Così non è stato, perché la maggioranza non ha ritenuto
opportuno votare quest'articolo.
Io mi auguro che alla fine del mese di gennaio si sia
ripristinata la situazione, me lo auguro soprattutto per il
personale che dedica la sua professionalità alla sanità.
Mi preme però sottolineare due cose, in risposta all'intervento
dell'Assessore sull'ordine del giorno: Assessore, se la proposta di
legge che avevamo presentato a suo tempo non aveva avuto il parere
di legittimità finanziaria, si poteva emendare, quindi la si poteva
votare, ma oramai è andata in una maniera diversa, ma non è questo
il punto.
Noi oggi potevamo emendare questa norma e chiedere invarianza
finanziaria, spostare del personale, delle professioni,
dall'articolo 22 all'articolo 21, vale a dire dalla legge 27 alla
legge 22, che ha 2.400.000 euro di avanzo all'anno di media.
Non avremmo toccato la parte finanziaria, avremmo ripristinato
l'ordine spostando i medici in part-time e gli infermieri in
part-time dall'altra parte. Non abbiamo voluto farlo, è inutile che
scuota la testa, Assessore, lei dice di no, noi diciamo di sì, il
nostro esperto finanziario dice che si poteva fare, lei si porti il
suo e poi lo discuteremo ma mi lasci finire il ragionamento.
Abbiamo scelto un percorso soft, diverso, che voi non avete
ritenuto opportuno seguire; ne prendiamo atto, diciamo che c'erano
degli altri percorsi, non avete mai voluto seguire niente, andiamo
avanti con le vostre idee.
Il nostro non era uno spot, era un'operazione che conduciamo da
parecchio tempo, nella quale crediamo, che abbiamo perseguito,
abbiamo insistito e l'abbiamo motivata. Gli spot, probabilmente,
sono quelli che arriveranno da oggi in poi.
Presidente -
Consigliere Manfrin, a lei la parola.
Manfrin (LEGA VDA) -
Ringrazio il collega Restano per
aver introdotto questo tema che suscita in me una riflessione.
Vede, poco fa, assessore Marzi - io purtroppo ero fuori
dall'aula - ma mi dicono che lei ha ironizzato circa un potenziale
(a livello nazionale) aumento delle pensioni di 1 euro.
Posto il fatto che gli euro sono 3, in realtà mi stupisce che
una persona come lei, che accusi gli altri - è una una persona
posata che si basa sui dati, sulla documentazione o sullo studio e
che un po' rifugge quello che potrebbe classificare, come ha fatto
più volte, il facile populismo, il parlare alla pancia delle
persone -  e che ignori un dato fondamentale, ma che
sicuramente - siccome è un attento cultore della materia, o per lo
meno in questo momento magari la interesserò - andrà a verificare
questo dato che le do.
Le pensioni minime nel 2021 erano di 515,58 euro. Nel 2024, cioè
tre anni dopo, sono di 617,9 euro, a cui vanno aggiunti quei 3
euro; questo per effetto del fatto che c'è stata una rivalutazione
eccezionale del 2,7% decisa l'anno scorso.
La rivalutazione di più di 100 euro sulle pensioni minime è
quella maggiore di questo secolo. Se poi vogliamo andare ancora più
indietro, le garantisco che è comunque maggiore, anche guardando
molti anni addietro.
Io comprendo che lei possa provare a tirare la coperta e la
matematica dalla sua parte, lo comprendo meno nel momento in cui
invece che aumentare, lei stesso, Assessore, decide di togliere i
soldi al personale sanitario.
Allora anche se quell'aumento fosse stato di 3 euro, sarebbero
stati comunque molto superiori a quelli che lei e il suo Governo,
di quelli che lei e la sua maggioranza avete tolto dalle tasche dei
sanitari che se li sono meritati.
Presidente -
Mettiamo in votazione l'articolo n. 22. La
votazione è aperta. La votazione è chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz e Minelli).
L'articolo n. 22 è approvato.
Adesso vi è l'emendamento n. 3 della Lega, che introduce
l'articolo n. 22bis. Consigliere Manfrin, ne ha facoltà.
Manfrin (LEGA VDA) -
I più attenti, tra i frequentanti
questo consesso, si ricorderanno che l'anno scorso il bilancio fu
incentrato su una discussione che riportiamo all'attenzione di
quest'assise, ovvero l'estensione dell'indennità di attrattività
anche per gli operatori socio-sanitari.
Ricordiamo quello che venne discusso e quello che accadde,
ovvero accade questo: quando si fece la legge per la cosiddetta
attrattività, si ricompresero alcune figure, poi ci si rese conto
che non si poteva mettere soltanto alcune figure e non altre, primo
perché si riteneva che quest'indennità dovesse essere data a chi,
durante il Covid, aveva svolto il proprio servizio nella sanità e
aveva retto il servizio sanitario con il suo lavoro. In secondo
luogo perché la nostra Regione, al pari di altre, rischiava e stava
subendo una fuga del personale sanitario verso altre Regioni e,
purtroppo essendo noi una regione di confine, anche verso altri
Stati. Il fenomeno della Svizzera, purtroppo, è sempre più
presente.
Con appunto una legge successiva, si decise che andavano
ricomprese, e ne abbiamo parlato un minuto fa, anche altre
professioni sanitarie, sostanzialmente tutte, dimenticandosi però
qualcuno, perché tra tutte le figure sanitarie, ci sono anche gli
operatori socio-sanitari che però sono stati completamente
dimenticati. Non si capisce perché, ma a fronte della discussione
che ci fu nello scorso bilancio, venne detta una cosa. Noi
proponemmo un emendamento sostenuto da tutti i colleghi di
opposizione, furono fatti anche ordini del giorno, altre iniziative
sul tema, proprio per andare a dire che gli operatori
socio-sanitari sono la categoria:
1) che ovviamente ha lavorato al pari degli altri durante la
pandemia;
2) che ha sopportato carichi di lavoro veramente pesanti;
3) che è quella che è calata come numeri in assoluto più delle
altre.
Ricordiamo, riguardo a questo punto, una tabella e un
approfondimento che fu fatto in V Commissione dove, a fronte dei
dati presentati sul calo dei medici, degli infermieri e degli
operatori socio-sanitari, venne evidenziato come il calo degli
operatori socio-sanitari rispetto agli infermieri e medici era più
importante rispetto alle altre due figure, quindi rischiavamo di
rimanere senza operatori socio-sanitari più che senza infermieri e
senza medici.
Allora ai tempi venne fatto un comunicato da parte della sua
maggioranza che diceva: "Non dimenticheremo nessuno, nessuno verrà
lasciato indietro, ci ricorderemo di tutti, non vi
preoccupate".
Da quella dichiarazione è passato un anno, un mese fa arriva
finalmente la soluzione.
Qual è la soluzione geniale? "Alle prime figure mediche a cui
abbiamo dato l'indennità di attrattività diamo giustamente
l'indennità, alle seconde gliela diamo ma poi un po' gliela
togliamo (l'abbiamo visto poco fa) e per le altre, sai che c'è?
Invece di dargli qualcosa come agli altri" - ovviamente per fare in
modo che rimangano sul territorio e per ringraziarli per il loro
lavoro - "Diciamo: dovete lavorare di più, 20 ore in più, e allora
forse lì vi diamo qualcosa".
Un accordo firmato, delle robe che giustamente gli operatori
socio-sanitari, quando se le sono viste proporre, hanno strabuzzato
gli occhi.
Con quest'emendamento, ovviamente la finalità è evidente:
ricomprendere anche gli operatori socio-sanitari all'interno
dell'indennità sanitaria e ovviamente rendere merito al loro lavoro
e dare il giusto riconoscimento del lavoro anche agli operatori
socio-sanitari.
Con l'approvazione di quest'emendamento, si andrà a stanziare 1
milione di euro proprio per quest'esigenza e riteniamo che sia una
misura di giustizia rispetto a quello che è stato fatto e si
continua a fare nelle nostre strutture sanitarie.
Presidente -
Assessore Marzi, ne ha facoltà.
Marzi (SA) -
Come abbiamo già ampiamente approfondito e
chiarito in più occasioni dentro e fuori da quest'aula, il percorso
delle cosiddette leggi di attrattività è terminato con la legge
regionale 7/2023 che ha, di fatto, proseguito la 22/2022.
Con il 2024 si è avviato un nuovo percorso, insieme all'Azienda
USL e alle organizzazioni sindacali, che si è concretizzato con
l'approvazione della legge regionale 12/2024, dando un
riconoscimento a tutte le categorie nell'alveo della contrattazione
all'interno dei rispettivi contratti collettivi nazionali. In tal
senso il Consiglio ha approvato una specifica norma, in
collaborazione con l'Azienda USL, volta a ripristinare, l'istituto
appunto, delle risorse aggiuntive regionali, previste ovviamente
dai decreti legislativi del caso.
La norma, formulata secondo principi e termini più generali, ha
accolto la proposta avanzata dalle organizzazioni sindacali,
diretta a tutto il personale aziendale che non ha beneficiato delle
cosiddette leggi di attrattività.
La norma si riferisce, quindi, agli operatori socio-sanitari e
alla dirigenza professionale tecnica e amministrativa, la
cosiddetta PDA del personale del comparto non sanitario.
Le risorse necessarie sono state individuate nella misura
economica proposta dalle organizzazioni sindacali e sono state
ulteriormente verificate dall'Azienda.
Gli importi, stanziati in legge, sono pertanto pari a euro
1.600.000 per il 2024 e a euro 3.200.000 per le successive
annualità.
Capirà da subito, collega Restano, in base ai numeri che le RAR
sono state finanziate appunto con quanto, di fatto, non speso dalla
22/2022.
Tra le altre cose - come avevamo avuto modo di definire rispetto
al fatto che non sarebbe mai stata approvata la PL 95 - ciò è
legato al fatto che non si possono utilizzare fondi stanziati per
una legge per finanziarne altre, infatti, di conseguenza, gli
avanzi sono stati restituiti e con quegli avanzi sono state
approvate le leggi del caso.
Ma, tornando a quanto sopra, collega Manfrin, bisogna avere
pazienza, non abbiamo abboccato alle provocazioni sulla votazione
dell'articolo precedente, però adesso sicuramente due cosine le
possiamo dire.
Con queste risorse, e quindi con quelle assegnate dal 2022 al
2027, sono stati stanziati fondi pari a euro 80.500.000.
Noi crediamo di aver fatto un lavoro importante, sia in termini
di attrattività che di premialità, infatti avete appena votato sia
la prosecuzione degli articoli per quanto riguarda la 22/2022 che
per quanto riguarda la 27/2023, quindi evidentemente tanto schifo
questa roba non faceva.
Ma a lei, collega Manfrin, pare non andare bene assolutamente
nulla. Vota l'articolo 17 che stanza 1 milione di euro per l'ARER
ma dice che non va bene, però lo fa lo stesso. Chiede per
l'ennesima volta il prestito d'onore, paragonando peraltro 140 mila
euro a 124 milioni del bilancio per le politiche sociale e lo
sostiene lo stesso anche quando le diciamo che nel 50% dei casi non
è di fatto stato restituito.
Per quanto riguarda insomma tutte le questioni trattate, lei,
collega Manfrin, fa politica, e segue appunto dinamiche politiche
elettorali tutte sue: non governa ma sceglie, a priori, di volta in
volta cosa le conviene sostenere o meno.
A questo punto, viste tutte le critiche fatte su questo
benedetto articolo 23, faccia che non votarlo, così, di fatto,
mantiene un minimo di coerenza.
Per quanto riguarda la questione che ha trattato poi sopra
rispetto a un ordine del giorno della collega Foudraz, io non credo
che la collega Foudraz avesse bisogno della sua presenza in aula
per difendersi, anche perché nessuno l'ha attaccata.
Io ho semplicemente detto alla collega Foudraz che un'iniziativa
che viene applicata in tutto il resto d'Italia, dove quel tipo di
dati sono in capo all'INPS, è difficile replicarla in una Regione
come la Valle d'Aosta dove, di fatto, i dati sono in capo - perché
siamo autonomi - ai nostri Dipartimenti, e ho anche suggerito che,
nonostante stiamo lavorando con l'INPS in tal senso, convenga non
partire denigrando circa 80 milioni di euro che noi destiniamo già
con questo bilancio alle persone con disabilità e alle persone
anziane, per cui non era una battuta e menché meno da bar.
Per quanto riguarda poi i 3 euro, io capisco che lei può andare
indietro finché vuole, ma nel caso specifico, a oggi, la situazione
è questa.
Per cui noi su quest'emendamento ci asterremo e siamo
assolutamente certi che voi lo voterete e poi dopo non voterete
l'articolo 23, così lei poi potrà essere coerente rispetto al fatto
che le RAR non funzionano.
Presidente -
Consigliere Baccega, ne ha facoltà.
Baccega (FI) -
Si è arrabbiato l'Assessore, stasera, è
piccato.
Assessore, dalla 22 alla 27 noi abbiamo sempre sostenuto la tesi
che tutto il personale sanitario doveva essere premiato in qualche
modo.
All'inizio di questo Consiglio regionale, noi nel nostro ordine
del giorno abbiamo chiesto un momento per parlare di sanità, un
momento univoco che avrebbe potuto anche sviscerare le tematiche
che sono così discusse articolo per articolo, una dietro l'altra,
ma che non tracciano un quadro preciso, perché l'indennità di
attrattività - è chiaro, e l'abbiamo dimostrato - non ha funzionato
nel modo più assoluto, forse ha funzionato un po' di più
l'indennità che ha permesso a qualcuno che stava andando verso la
Svizzera di rimanere qui, forse, ma non è detto, ma i numeri ci
dicono che l'indennità di attrattività non ha funzionato, ma
soprattutto ci hanno detto che rispetto alle OSS abbiamo avuto un
calo notevole.
Lei mi dice che dalla 2 alla 27 siamo passati alla la legge
regionale n. 12/2024, in accordo con l'Azienda USL - e di questo
non avevo dubbi - ma soprattutto in accordo con le organizzazioni
sindacali, e questo mi lascia quanto meno perplesso, perché gli
operatori socio-sanitari sono imbufaliti, perché a loro, sì, si
danno le RAR, ma devono lavorare, stanno lavorando ore, ore e ore
per poter avere quelle risorse, quindi non è donato niente, non è
un'indennità in più, sono ore di lavoro lavorate e pagate, quindi
non vendiamo una cosa per un'altra.
Noi voteremo con piacere questo emendamento.
Presidente -
Altri? Consigliere Restano, ne ha
facoltà.
Restano (RV) -
Intervengo sull'emendamento rispetto
all'affermazione dell'Assessore. Sicuramente uno dei due si
sbaglia, Assessore, e non voglio polemizzare. Quando parlavo di
9.300.000 euro e dell'avanzo, è perché quest'anno in bilancio
ritroviamo nuovamente i 9.300.000 euro, solamente per questo, che
sono quelli che hanno generato l'avanzo. Tutto qua.
Spero che si assumano persone per spendere 2.400.000 euro di
nuove assunzioni.
Presidente -
Altri? Consigliere Manfrin, ne ha
facoltà.
Manfrin (LEGA VDA) -
Grazie, Assessore, per la sua
risposta, comincio con il dire che ovviamente io non mi permetto
nella maniera più assoluta di andare in difesa della collega
Foudraz, che può difendersi tranquillamente da sola, anzi, forse si
difende molto meglio che se vengo attaccato io.
Qual è la questione? Che però, per amore di verità, ho sentito
una castroneria sesquipedale e ho ritenuto opportuno ricondurla a
quello che era, ovviamente una castroneria sesquipedale.
Venendo alle altre fanfaluche che sono state disseminate nel suo
intervento, vorrei trovare un fil rouge fra quello che ha detto lei
nel suo e, peraltro, quello che ha detto addirittura il Presidente
nel suo intervento di apertura.
Lei magnifica il fatto che vengano stanziati 80 milioni per il
personale, 124 milioni per le politiche sociali. Scusi, Assessore,
mi perdoni, noi stiamo parlando del tutto, cioè lei si sta
fregiando di avere la capacità, con la sola imposizione delle mani,
di fare quello che farebbe chiunque se fosse seduto al posto suo,
cioè ci sono iniziative che sono politiche e ci sono iniziative che
sono la normalità.
Il pagamento degli stipendi, il pagamento della benzina e delle
automobili della sanità e il pagamento delle bollette della
corrente della USL sono cose con le quali anche se ci fosse
un'altra persona, se io prendessi questa sedia, la rovesciassi e la
mettessi al posto suo a fare l'Assessore, verrebbero fatti lo
stesso, perché non c'è bisogno di una capacità politica per pagare
le bollette, per pagare gli stipendi e per fare le cose di
ordinaria amministrazione.
Non si fregi quindi di cose che lei avrebbe fatto e che ha la
capacità di fare e di stanziare milioni di euro quando in realtà le
iniziative politiche stanno a zero, le iniziative politiche stanno
a zero. Qual è l'iniziativa politica? L'iniziativa politica è dire
fin dall'inizio: "Sapete che c'è? In sanità ci sono 1, 2, 3, 5, 12,
127 persone che lavorano, 1.500 professioni, 30 mila di qua, 40
mila di là, fare il calcolo e fatto il calcolo, quanti soldi
servono per dare l'indennità a tutti per quello che hanno fatto? X.
Bene, stanziamo X". Quella è capacità politica, perché si danno le
priorità da una parte o dall'altra.
Lei ha deciso, legittimamente, questa è una scelta politica, di
dare priorità ad altri, lei ha dato priorità ad altri e altri, gli
operatori socio-sanitari, invece, sono arrivati dopo, per lei sono
finiti in fondo alla fila e giustamente a qualcuno è stato detto:
l'indennità di attrattività - come giustamente ha ricordato il
collega Baccega - non è servita per attrarre, è servita per
mantenere, forse, ed è stata erogata senza chiedere un intervento
supplementare a quelli che l'hanno ricevuta.
Agli operatori socio-sanitari, invece, si chiede di lavorare in
più, ore e ore e ore e ore e ore di servizio, e grazie al piffero
che ti do dei soldi in più se lavori in più, cioè mi sembra una
cosa logica.
Sul voto al prossimo articolo, Assessore, io mi rendo conto che
lei legittimamente cerchi di fare politica, peraltro io le ho
sempre riconosciuta una grande capacità politica, Assessore: lei è
l'unico movimento da un Consigliere che riesca con le sue sole
deleghe a impegnare il 20-30% dell'intero bilancio della Regione. È
incredibile, questo è un trucco degno del migliore dei maghi, ma la
sua capacità e il suo invito a non votare l'articolo, purtroppo si
infrange nel nulla, e sa perché? Per una banale questione, perché
sono andato a scuola e a scuola ho imparato a leggere, e siccome
quest'articolo non contiene solo le RAR per gli operatori
socio-sanitari, ma contiene le RAR anche per altre figure che
l'indennità di attrattività sanitaria la ricevono, allora sarebbe
stupido non votare, così come sarebbe stupido non votare delle
scelte. L'abbiamo detto prima, votiamo convintamente l'articolo che
riguarda l'ARER perché quei soldi è giusto darli, ma dall'altra
parte si fa metà del lavoro, perché quell'altra parte, quegli altri
soldi che vengono dati da una parte per coprire i buchi, dall'altra
parte poi non bisogna chiederli alle stesse persone che non ce li
hanno, quindi non ci venga a raccontare le cucche, Assessore.
Quest'emendamento - l'abbiamo fatto coerentemente anche lo
scorso anno - chi lo vota sostiene che giustamente gli OSS abbiano
gli stessi diritti del resto del personale sanitario. Chi non lo
vota, decide invece di fare figli e figliastri, lo vedremo alla
prova del votozie.
Presidente -
Possiamo mettere in votazione? La votazione
è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet e Testolin).
L'emendamento non è approvato.
Mettiamo ora in votazione l'articolo 23. Consigliere Restano, ne
ha facoltà.
Restano (RV) -
Il nostro gruppo voterà a favore di
quest'articolo. Al di là delle discussioni - non le voglio
riprendere - appena fatte dai colleghi, riteniamo che sia un passo
avanti, che ci sia ancora però tanto da fare e che tanto si possa
fare in favore del personale che s'impegna nel mondo della sanità;
però l'impegno, come ha detto l'Assessore, di oltre 3 milioni di
euro per le RAR determina un impegno importante per il comparto
sanitario.
Presidente -
Consigliere Baccega.
Baccega (FI) -
Anche noi voteremo l'articolo 23 e nel
sottolineare che comunque ci sono delle differenze - ed è questo il
motivo per cui prendiamo la parola - diciamo che bene gli
stanziamenti, gli 80 milioni che l'Assessore ci ha evidenziato e
per i quali avevamo preso atto, ma queste differenze nelle diverse
categorie: "A te regalo 800 euro al mese lorde, a te 350, tu invece
vai a lavorare perché ti do le RAR" eccetera eccetera, non
funziona. Creano malcontento, creano disaffezione, creano
conflittualità, come le turnazioni. Ci sono reparti che possono
fare le 12 ore in Ospedale, altri reparti che non le possono fare,
per effetto di un regolamento che richiede il 90% di adesione; se
si arriva all'89, non va bene, non funziona e tornano tutti a
casa.
È veramente bizzarro quello che sta succedendo nella sanità
valdostana con il personale. Comunque lo voteremo perché è giusto
che queste risorse vadano al personale.
Presidente -
La votazione è aperta. La votazione è
chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz e Minelli).
L'articolo n. 23 è approvato.
Articolo n. 24, mettiamolo in votazione. La votazione è aperta.
La votazione è chiusa.
Presenti: 35
Votanti: 19
Favorevoli: 19
Astenuti:16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 24 è approvato.
Mettiamo in votazione l'articolo n. 25. La votazione è aperta.
La votazione è chiusa.
Presenti: 35
Votanti: 28
Favorevoli: 28
Astenuti: 7 (Aggravi, Brunod, Guichardaz Erika, Lucianaz,
Minelli, Planaz e Restano).
L'articolo n. 25 è approvato.
Articolo n. 26. La votazione è aperta. La votazione è
chiusa.
Presenti: 35
Votanti: 28
Favorevoli: 28
Astenuti: 7 (Aggravi, Brunod, Guichardaz Erika, Lucianaz,
Minelli, Planaz e Restano).
L'articolo n. 26 è approvato.
Adesso vi è l'emendamento n. 4 della Lega, che introduce
l'articolo 26bis. Consigliere Manfrin, ne ha facoltà.
Manfrin (LEGA VDA) -
L'abbiamo detto in discussione
generale, e credo l'abbiano detto tutte le parti sociali; le parti
sociali, in realtà, ce lo ripetono da tempo e non mi hanno
stupito.
Mi hanno stupito alcune parti sociali che non sono vicine a
questa parte politica e forse sono più vicine a forze che si
trovano in maggioranza - e non parlo della CGIL, ovviamente - che
invece hanno, a fronte di una serie di volute lessicali,
evidentemente evidenziato la necessità di un intervento che vada a
favorire le famiglie proprio dal punto di vista delle spese di
riscaldamento.
La Lega, coerentemente con quello che ha fatto dal 2018 a oggi,
chiede ancora e sempre a gran voce che venga ripristinato il Bon
Chauffage, una misura di buon senso, una misura che è andata a
sostenere le famiglie - soprattutto le famiglie che vivono in zone
anche di alta montagna, e quindi è chiaro che spendono molto di più
rispetto a chi ha una temperatura sicuramente maggiore - ma
soprattutto una misura che proprio in maniera concreta arriva
laddove è necessario arrivare, quindi aiuta quelle famiglie che
sono in difficoltà con il riscaldamento; noi auspichiamo un Isee
molto alto - in maniera che anche quel famoso ceto medio, che
spesso viene escluso dalle misure, possa avere una sua
soddisfazione - che quindi possa intercettare, andare a fornire un
aiuto e un supporto a quelle famiglie che sono in difficoltà e che
hanno necessità di un supporto.
Cinque milioni di euro per il triennio 2025-2027 per
ripristinare il Bon Chauffage, una legge che è ancora pronta,
presente, può essere utilizzata, è sufficiente venga rifinanziata,
speriamo che questo possa trovare un accoglimento. Noi ci crediamo
e riteniamo che questa sia la ricetta giusta.
Presidente -
Assessore Bertschy, a lei la parola.
Bertschy (UV) -
Rispondo io, come ormai è consuetudine,
su quest'articolo, seppure non sia la delega all'energia, quella
più corretta, ma ci si rifà sempre all'origine di questa legge.
Come è stato spiegato ieri in risposta all'ordine del giorno del
gruppo PCP, c'è un'ampia progettazione da parte dell'assessore
Marzi sulle tematiche a sostegno sia della povertà che dell'aiuto
alle persone e alle famiglie più fragili.
Io credo che voi abbiate fatto, come l'anno scorso, la cosa
giusta nell'indicare una vostra visione politica, noi riteniamo che
le spese correnti, che abbiamo messo a disposizione delle famiglie,
vadano proprio nella direzione di ridurre i costi a loro carico e
anche di aiutarli in questa direzione, avendo ottimizzato costi sul
lavoro, sull'istruzione, sui trasporti. Ridurre le disponibilità
finanziarie ai Comuni, vuol dire anche permettere a loro
d'intervenire con meno efficacia anche per politiche come queste. I
Comuni sono i primi ad avere conoscenza delle difficoltà sul
territorio, quindi riteniamo che sia prima da completare il lavoro
che sta facendo l'Assessorato alle politiche sociali, prima
d'intervenire su una misura come questa che, ripeto, ha una visione
completamente diversa dal passato.
Noi dobbiamo ridurre i costi dell'energia, ridurre i consumi,
migliorare le nostre abitazioni e cercare di sostenere tutti i
nuclei per andare in questa direzione e queste risorse riteniamo
che vadano utilizzate anche dai Comuni per dare sostegni e cercare
di dare la migliore risposta alle proprie comunità, anche con le
risorse necessarie.
Come abbiamo fatto finora, riteniamo che le politiche che stiamo
mettendo in campo diano una risposta già importante e che un
provvedimento come questo abbia bisogno di un tempo di maturazione
definitiva che l'Assessorato, ne siamo sicuri, sarà in grado di
compiere nei prossimi mesi.
Presidente -
Ci sono altri interventi sull'emendamento?
Consigliere Manfrin, ne ha facoltà.
Manfrin (LEGA VDA) -
Devo ovviamente riconoscere il
merito all'assessore Bertschy di aver detto le stesse cose che ha
detto coerentemente anche nei bilanci passati rispetto a questo
tema; quello che sta un po' emergendo, Assessore, e su cui poi
differiamo come pensiero è che da alcuni bilanci - anzi, dal
bilancio dell'anno scorso, in particolare, a questo - si indicano
come sostitutive alcune misure di aiuto che sono sì, assolutamente
necessarie e ben accette, anzi, sicuramente meritorie, però lei ha
citato una serie di misure che però non colpiscono tutti.
Il Bon Chauffage è una misura erga omnes e arriva a tutti con
l'unica discriminante del reddito, e quindi dell'Isee; se lo si
vuole mettere, perché poi noi abbiamo lasciato la porta aperta a
dare qualsiasi interpretazione, qualsiasi limite, quindi non
abbiamo sicuramente imposto delle limitazioni.
Sia le misure che lei ha citato, Assessore, rispetto alle
politiche sociali, che riguardano le fasce più in difficoltà della
popolazione, sia le misure che lei ha citato come aiuti e che
possono essere utilizzate dalle famiglie non sono indirizzate verso
una platea che è tutta la Valle d'Aosta, ma sono indirizzate su
alcune fasce: chi si sposta con i mezzi, chi ha dei figli, chi si
trova in una condizione di necessità.
Il Bon Chauffage invece supera queste barriere e arriva in
maniera capillare a tutti i cittadini valdostani.
Ecco qual è l'efficacia del Bon Chauffage ed ecco qual è quella
che definirei quasi l'universalità della misura del Bon
Chauffage.
Io sono felice che lei dica che si stanno facendo delle
riflessioni, però è evidente che con queste riflessioni, man mano
che si fanno, sono in atto - penso e immagino dal 2018, cioè da
quando non è stata rifinanziata la misura - a forza di riflettere,
rischiamo che poi i soldi per pagare le bollette non ci siano
più.
Noi ovviamente manterremo quest'emendamento e lo voteremo in
maniera convinta.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet e Testolin).
L'emendamento non è approvato.
Consiglieri, stiamo votando il bilancio, cercate di
concentrarvi.
Mettiamo in votazione l'articolo n. 27. La votazione è aperta.
La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 27 è approvato.
Articolo n. 28, mettiamolo in votazione. La votazione è aperta.
La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 28 è approvato.
Stesso risultato per l'articolo n. 29, n. 30, n. 31.
Vi è l'emendamento n. 3 di Rassemblement Valdôtain che introduce
l'articolo n. 31bis. Consigliere Lucianaz, a lei la parola.
Lucianaz (RV) -
Sarà il mio unico intervento e sarò
breve.
Si sottopone all'esame dell'Aula l'emendamento n. 3 di
Rassemblement Valdôtain, un emendamento più di sostanza che di
forma. Si va a modificare la legge regionale 61/76 sulla
denominazione ufficiale della toponomastica locale - ne avevamo già
parlato con un ordine del giorno precedentemente - e in particolare
l'articolo 1bis, 1ter, 1quater, 1sexies, 1septies, 1novies.
Nella sostanza si aggiunge la competenza alla Commissione
consiliare competente di essere sentita prima di esprimere il
parere favorevole della Giunta regionale e altre piccole modifiche
sull'elezione dei rappresentanti della Commissione della
toponomastica.
Presidente -
Il Presidente della Regione ne ha
facoltà.
Testolin (UV) -
Solo per sottolineare come le proposte
avanzate dal gruppo del Consigliere Lucianaz sostanzialmente
tendano a ripristinare delle situazioni che erano già precedenti,
poi nel tempo sono state modificate con delle leggi durante il
percorso di vita della norma in questione.
A nostro avviso, sarebbe opportuno riprendere queste modifiche
che sono state proposte per un'analisi all'interno della
Commissione, in modo da poterlo valutare in un percorso che sia il
più possibile condiviso. Non sono delle cose particolarmente
pesanti, anche se c'è da discuterci sopra, anche alla luce del
percorso che la stessa norma nel tempo ha avuto.
Presidente -
Consigliere Lucianaz, ne ha facoltà.
Lucianaz (RV) -
Rapidamente, per il fatto che in questo
senso, come in altri, si può ben immaginare che si cerca di dare un
ruolo più importante alla Commissione competente, di andare un po'
controcorrente e di cercare di coinvolgere i membri del Consiglio
anche su decisioni tipo queste di carattere culturale.
Presidente -
Mettiamo in votazione l'emendamento. La
votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet e Testolin).
L'emendamento non è approvato.
Mettiamo ora in votazione l'articolo n. 32... Consigliere
Aggravi.
Aggravi (RV) -
Una brevissima dichiarazione di voto. Il
gruppo di Rassemblement Valdôtain voterà a favore di
quest'articolo: era ed è un tema che comunque era stato anche
oggetto d'iniziativa e di approfondimento non soltanto nell'ambito
di questo bilancio, ma anche precedentemente; abbiamo apprezzato in
questo caso la predisposizione e l'inserimento di quest'articolo
nelle pieghe del bilancio, quindi lo voteremo.
Presidente -
Mettiamo in votazione l'articolo 32. La
votazione è aperta. La votazione è chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz e Minelli).
L'articolo n. 32 è approvato.
Mettiamo in votazione l'articolo n. 33. La votazione è aperta.
La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 33 è approvato.
Vi è adesso l'emendamento n. 2 di PCP che introduce l'articolo
n. 33bis. Consigliera Erika Guichardaz, ne ha facoltà.
Guichardaz E. (PCP) -
Quest'emendamento, invece,
riconosce uno stanziamento di 400.000 euro annui al Corpo forestale
valdostano per le attività legate allo svolgimento delle competenze
di Polizia giudiziaria, prevedendo la possibilità di affidare
incarichi di collaborazione tecnica, in particolare rispetto alle
violazioni paesaggistiche, ambientali, di vigilanza sull'attività
urbanistica e sull'applicazione dei vincoli paesaggistici e
idrogeologici, indagini a seguito d'incendi boschivi e via
dicendo.
I fondi vanno presi all'interno dell'aumento previsto per le
attività del Forte di Bard, ricordiamo che il Forte è passato da 2
milioni a 4 milioni, e con questo bilancio andrete ad aggiungere
gli altri 400 mila euro, a fronte - almeno da quello che noi
possiamo leggere dai bilanci pubblicati - di ricavi sempre minori,
quindi sotto questo punto di vista riteniamo che i 4 milioni siano
abbastanza capienti per quella struttura, mentre molto
probabilmente quello che riguarda il controllo in materia di difesa
del suolo andrebbe potenziato.
Presidente -
Assessore Carrel ne ha facoltà.
Carrel (PA) -
L'emendamento proposto si colloca nel più
complesso processo di revisione della legge regionale 12/2002
riferita all'ordinamento e al funzionamento del Corpo
forestale.
Questa legge sarà rivista anche nell'ottica dell'approvazione
dell'entrata in vigore della legge regionale 3/2024 circa
l'istituzione del nuovo comparto di negoziazione, soccorso e
sicurezza, quindi credo che questo sarà un tema di cui si potrà
discutere quando andremo a rivedere, nel complesso, la legge
12/2002 con le rispettive risorse e credo che questo possa essere
un impegno che ci prendiamo di andare ad approfondire la questione
e di andare a valutare, se nel caso, di aggiungere queste
competenze e queste risorse.
Presidente -
Mettiamo in votazione l'emendamento. La
votazione è aperta. La votazione è chiusa.
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Di Marco, Distort,
Foudraz, Ganis, Grosjacques, Guichardaz Jean-Pierre, Jordan,
Lavevaz, Lavy, Lucianaz, Malacrinò, Manfrin, Marguerettaz, Marquis,
Marzi, Padovani, Perron, Planaz, Restano, Rosaire, Sammaritani,
Sapinet e Testolin).
L'emendamento non è approvato.
Mettiamo in votazione l'articolo n. 34. Non vedo richieste
d'intervento, la votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 34 è approvato.
Posso dare lo stesso risultato per l'articolo n. 35? No.
Mettiamo in votazione o qualcuno vuole intervenire? Non vedo
richieste, la votazione è aperta. La votazione è chiusa.
Presenti: 35
Votanti: 25
Favorevoli: 25
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz e Restano).
L'articolo n. 35 è approvato.
Emendamento n. 5 della Lega che introduce l'articolo n. 35bis.
Consigliere Manfrin per illustrare l'articolo, ne ha facoltà.
Manfrin (LEGA VDA) -
Ne parliamo ormai da tempo e adesso
è arrivato il momento della verità, perché è chiaro che c'erano -
come sappiamo, ne abbiamo più volte discusso all'interno di
quest'Aula - due strade per intervenire a supporto delle comunità
colpite dall'alluvione.
C'era la strada dei ristori, che è quella che ovviamente
proponiamo - che è una strada che va in linea con quello che è
stato fatto con alcune categorie, che va in linea con quello che è
stato fatto anche con quanto accaduto in passato per altri tipi di
eventi calamitosi anche in altre zone del nostro Paese - e poi
c'era la strada dei prestiti, quella che è stata poi intrapresa,
che sostanzialmente dice: "Sì, sì, io ti concedo un finanziamento,
però poi dopo tu questi soldi me li devi ridare, tu non hai
lavorato, per carità questi soldi li potrei anche utilizzare per
provare a comprare dei prodotti, per provare a pagare gli stipendi
e per provare a rimettere in piedi la tua attività per traguardare
al prossimo anno, però poi quei soldi me li dovrai ridare".
Per chi ha perso tutto, per chi ha perso la stagione, per chi ha
perso quello che aveva, evidentemente questa strada non è quella
giusta: l'hanno detto a gran voce le comunità, abbiamo ricevuto
anche una raccolta firme in questo senso.
Non è la strada giusta e non è la strada che abbiamo delineato
in maniera assolutamente rispettosa rispetto alla discussione di
questo tema, abbiamo ascoltato quello che ci è stato detto, abbiamo
ascoltato i temi che sono stati posti all'attenzione dell'Aula e
della Conferenza dei capigruppo, riteniamo che non sia stata fatta
la scelta giusta.
Ebbene, con quest'emendamento, se votato, si potranno stanziare
5 milioni di euro a beneficio di quelle attività che non hanno
ricevuto alcun sostegno, alcun supporto per la stagione persa.
Non votando quest'emendamento, si condanneranno coloro che hanno
perso tutto a continuare a rimanere senza nulla, e noi lo riteniamo
profondamente ingiusto.
Presidente -
Assessore Carrel.
Carrel (PA) -
Credo che, al netto di quanto abbia già
detto il collega Grosjacques durante il dibattito del bilancio,
grazie agli ordini del giorno, - e quindi sulla questione credo che
ci siamo già espressi - sia però opportuno andare a individuare
alcune questioni che riguardano soprattutto il comparto
dell'agricoltura, il quale con delibera di Giunta regionale 996 del
26 agosto del 2024 ha previsto, grazie all'articolo 10quater, la
possibilità di andare a compensare dei danni causati dalle perdite
di reddito dovute alla distruzione completa, o parziale, della
produzione agricola, oppure a danni materiali attivi, quali per
esempio a fabbricati a uso aziendale, attrezzature o macchinari,
scorte, terreni e altri mezzi di produzione.
Non è comunque prevista, nemmeno per il settore agricolo, la
compensazione dei mancati guadagni, causata ad esempio dalla
mancata vendita di prodotti trasformati o dal minor afflusso di
turisti in agriturismi.
Per questo, appunto, come lei ha ben ricordato nella capigruppo,
in condivisione con la capigruppo è stata fatta una scelta diversa,
che lei lecitamente e politicamente può contestare, ma credo che
sia opportuno andare a ribadire.
Per quanto riguarda l'emendamento, con il collega Grosjacques
abbiamo comunque analizzato il dove vengano presi i fondi che
servirebbero per quest'emendamento e per finanziare questa scelta,
e i fondi andrebbero presi dagli Enti locali, e questo creerebbe
anche delle problematiche dal punto di vista proprio del bilancio,
sia per quanto riguarda il lato Regione, sia per quanto riguarda
gli Enti locali.
Per questo motivo proponiamo l'astensione.
Presidente -
Vi sono altri interventi su
quest'emendamento? Consigliera Erika Guichardaz, ne ha facoltà.
Guichardaz E. (PCP) -
Per sostenere l'emendamento del
gruppo Lega e osservare... perché ha ragione l'assessore Carrel: il
fatto di prenderli dagli Enti locali è sicuramente una scelta
dovuta alle poche possibilità di manovra che abbiamo all'interno
del bilancio, ma in questo caso quello che noi teniamo a fare
invece è condividere lo spirito di quest'emendamento, perché non
essendo in un momento di ristrettezze economiche, e l'abbiamo detto
nella discussione iniziale del bilancio, crediamo che in qualche
modo non limitandosi a una questione riferita ai mutui (perché
quello va sicuramente a premiare persone che possono comunque
accedere ai mutui), in questo caso le persone che potrebbero
usufruire sarebbero le altre, quelle che non hanno potuto accedere
ai contributi nazionali, quelle che comunque sono in difficoltà e
hanno avuto delle difficoltà, e sotto questo punto di vista quindi
non possiamo che essere d'accordo.
Capiamo comunque il fatto che da qualche parte quei fondi
dovevano essere trovati e quindi è più lo spirito che non la scelta
che comprendiamo da parte della maggioranza, perché è normale che,
passando quest'emendamento, si andrebbe a togliere fondi dal
bilancio, quindi comprendiamo bene il perché non lo votiate.
Sicuramente potevate trovarli voi in altri capitoli i fondi da
mettere per le persone che ne hanno bisogno.
Presidente -
Altri? Consigliere Manfrin.
Manfrin (LEGA VDA) -
Prendo attoche non c'è alcuna
volontà, da parte della maggioranza, di andare nella direzione di
sostenere le comunità colpite con le misure di sostegno che abbiamo
voluto proporre con quest'emendamento, un emendamento che appunto,
se approvato, avrebbe predisposto dei ristori per un totale di 5
milioni di euro. Cinque milioni di euro che noi abbiamo individuato
in fondi che non sono vincolati, che vanno agli Enti locali, e che
quindi non si sa come verranno spesi.
Si è detto più volte: "Ah no, ma si usa per questo, si usa per
quello, non c'è vincolo di destinazione e chiunque potrà usarli
come meglio crede".
Ebbene, l'impiego migliore per quei fondi sarebbero stati gli
aiuti alle comunità colpite. Non si è voluto fare, ovviamente ve ne
prendete la responsabilità.
Presidente -
Ci sono altri interventi? Consigliere
Aggravi.
Aggravi (RV) -
Per esprimere una dichiarazione di voto e
alcune considerazioni. Sappiamo benissimo che situazioni di questo
genere sono tra loro spesso simili, ma anche tra loro spesso
diverse, perché riguardo ai danni diretti e ai danni indiretti vi
sono delle situazioni che, purtroppo, non si possono prevedere e su
cui anche gli strumenti da mettere in campo sono estremamente
complessi, soprattutto laddove non ci sia un danno diretto; sembra
assurdo, ma è così, perché ovviamente una stima è sempre una
stima.
Noi sosterremo quest'emendamento più nello spirito che nella
forma per due motivazioni: da un lato, oggettivamente, va bene, la
situazione che si è presentata quest'estate, che ha riguardato in
maggioranza due aree definite, però ci sono state anche altre
attività sul territorio della Valle che sono state colpite anche da
danni indiretti, però ci sono anche altre realtà che non dico
quotidianamente, ma stagionalmente, sono interessate dai mancati
incassi, dalla possibilità di poter operare, dalla possibilità
anche di tenere aperto il proprio esercizio pubblico e spesso ciò
avviene proprio in attuazione di quei presidi di vigilanza
necessari, che però comunque hanno sempre una sorta di aleatorietà
finale, perché qualcuno deve decidere cosa fare.
Se si chiude una valle, se si chiude un ponte, se si chiude un
paese, c'è sempre qualcuno che, nel bene o nel male, la decisione
la deve prendere.
La considerazione che io voglio fare è questa: benissimo
intervenire e sostenere l'intervento in questa situazione, ma si
lavori anche perché ci siano delle soluzioni e delle misure che non
siano spot o (in questo caso) una tantum, ma creiamo, cerchiamo di
creare una misura e uno strumento che possa essere utilizzato, al
di là di situazioni gravi e pesanti come queste, in situazioni
simili, perché i mancati incassi - perché il mancato fatturato e il
mancato incasso non sono sempre proprio la stessa cosa, come anche
il mancato utile, perché abbiamo parlato anche di questo, sono
sempre e comunque delle stime - è ovvio che devono essere in
qualche modo governati.
Non è una cosa semplice, assolutamente, anzi, noi lo abbiamo
riconosciuto più volte e quindi non puntiamo il dito verso
nessuno.
Sicuramente - e questo voglio dirlo perché come minoranze
avevamo anche chiesto la possibilità in Commissione di ascoltare la
voce delle rappresentanze di categoria, poi, per carità, si era
deciso di farlo in certe maniere, poi ognuno si è organizzato a
modo suo, ben venga, ognuno fa politica e quindi si muove a modo
suo - su questo tema qualcosa bisognerà fare. Troviamo lo
strumento, ragioniamoci, però è un problema che c'è.
Non ricordiamoci di queste situazioni - e questo lo dico per
tutti, mi ci metto anche io - solo nel momento in cui c'è da fare
battage e cercare del facile consenso.
Presidente -
Altri? Mettiamo in votazione l'emendamento.
La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet e Testolin).
L'emendamento non è approvato.
Andiamo all'emendamento n. 1 di Forza Italia che introduce
l'articolo n. 35bis. Per illustrare l'emendamento, consigliere
Marquis, ne ha facoltà.
Marquis (FI) -
Anche noi, come gruppo di Forza Italia, ci
siamo fortemente interessati alle questioni relative ai ristori e
al riconoscimento dei danni che sono stati patiti dalle famiglie e
dalle imprese in seguito all'alluvione del 29 e 30 giugno scorsi.
In particolare in ultimo è stata promossa una raccolta firme che
c'è stata anche notificata dal nostro responsabile territoriale di
Cogne, David Gérard, che è stata sottoscritta da sessanta operatori
economici locali in relazione ai danni patiti e non riconosciuti,
dai mancati guadagni.
Come abbiamo già detto nelle altre occasioni, in cui ci siamo
fatti carico di questa tematica - dal momento di presentazione del
Documento di economia e finanza regionale per arrivare alla
variazione di bilancio, dove abbiamo presentato due ordini del
giorno che andavano in questa direzione - ritenevamo e riteniamo
tuttora che l'azione del Governo regionale e del Consiglio
regionale dovesse essere complementare a quella messa in campo
dallo Stato per riconoscere i danni da mancato guadagno a tutti gli
operatori economici che sono stati colpiti; in questo caso qui il
non eventuale recepimento di quest'iniziativa comporterebbe un
trattamento diversificato sul territorio, classificando alcuni
operatori di serie A e altri di serie B.
Noi riteniamo che vada superata la questione dell'iniquità di
rapporto da parte della pubblica Amministrazione nei confronti
delle imprese che vivono e lavorano sul territorio.
Per questo abbiamo presentato l'iniziativa che si distingue da
quella che è stata poc'anzi descritta per essere una tantum, alla
luce anche delle considerazioni che abbiamo sentito di
preoccupazione, di creare delle aperture poi difficilmente
governabili nel futuro.
Noi riteniamo che debba essere una tantum perché una tantum sono
anche i comportamenti che arrivano dallo Stato, e quindi in
funzione della situazione che si deve gestire, è giusto affrontarla
in funzione della situazione del momento.
Noi oggi abbiamo la forza di poter sostenere queste comunità,
abbiamo le disponibilità economiche, e per questo riteniamo che sia
uno sforzo che il Consiglio regionale e il Governo regionale
debbano fare per mettere chi ha subìto dei danni nella condizione
di poter essere ristorato.
Per questa ragione abbiamo proposto uno stanziamento di 3
milioni di euro provenienti e prelevati dalla finanza locale,
perché riteniamo che i beneficiari siano i beneficiari di tante
realtà, a partire da Cogne per arrivare alla comunità di
Valtournenche, ma anche altri Comuni della Valle d'Aosta, quindi
riteniamo che sia il prelievo corretto, come ambito, perché
afferisce a una responsabilità collettiva degli enti territoriali e
della Regione.
Poi ci sarà modo, qualora dovessero esserci delle esigenze in
corso d'anno, di fare tutte le opportune variazioni di bilancio
perché abbiamo evidenziato in questi giorni che ci sono 400 milioni
che crescono, quindi facendo un'operazione di pulizia dei bilanci,
c'è la possibilità di mettere a disposizione delle risorse prima
che diventino avanzo di amministrazione.
Presidente -
Il Presidente della Regione, ne ha
facoltà.
Testolin (UV) -
Probabilmente vista anche l'ora,
lievitano anche un poco le risorse che si trovano per strada e si
perde anche un po' la cognizione del meccanismo.
Io rispondo - anche, parzialmente, allacciandomi alle
considerazioni sull'emendamento precedente - e ribadisco anche
l'approccio, che non è un approccio disinteressato, ma che cerca di
tenere conto di quelle che possono essere le evoluzioni e la
presenza sul territorio di questo tipo di situazioni molto
particolari.
Ne avevamo discusso in qualche modo anche nella presentazione di
quella che è poi stata la decisione da parte della maggioranza di
approcciare non il ristoro, ma un sostegno dal punto di vista della
liquidità, che va ad aggiungersi evidentemente a un ristoro invece
per i danni subiti; quello è conclamato all'interno della legge 5 e
copre, in via già prestabilita, le risorse che si possono mettere a
disposizione nel caso di grandi eventi calamitosi, o comunque
eventi calamitosi.
È chiaro che il meccanismo dei ristori non è un meccanismo che
appartiene alla legge di protezione civile, di suo; il ristoro, per
quanto riguarda la legge di protezione civile, è in merito ai danni
subiti e non ad altre valutazioni che, come è stato anche un po'
toccato marginalmente dal consigliere Marquis, riprende un
meccanismo che, anche a livello statale, non ha visto coinvolti
all'unisono tutti i Ministeri, ma solo qualcuno che si è messo più
a disposizione di altri per poter in qualche modo proporre, o
perché aveva le risorse o perché ne aveva la possibilità tramite un
decreto specifico.
Il fatto di approcciarsi con il meccanismo del sostegno tramite
mutuo è qualcosa che potrà essere sostenibile nel tempo, a nostro
avviso, rispetto a situazioni che potrebbero coinvolgere il nostro
territorio in maniera anche diversa, dove effettivamente le
casistiche ci hanno portato ad avere fondamentalmente due stazioni
più toccate di altre, ed è stato anche un ragionamento molto
meditato nel momento in cui  - l'ho già detto in altre
circostanze - i calcoli, anche assieme alle associazioni di
categorie, potevano vedere l'erogazione di poche migliaia di euro,
a fronte invece di una possibilità di creare una liquidità
importante e sufficiente per ripristinare le attività dopo un mese
di chiusura.
Senza la pretesa che la nostra scelta sia in assoluto la
migliore, è una scelta alternativa che si è messa in campo e che
speriamo possa dare i suoi frutti ed essere condivisa anche con il
territorio.
Poi si capiscono le proposte, ma in questo caso ancor di più
andando a utilizzare risorse degli Enti locali (che poi si sono
attivati prontamente fin da subito per l'esecuzione dei lavori e
per il ripristino delle possibilità di far lavorare i propri
residenti e le proprie attività sul territorio), che sono i primi a
credere in un rilancio dell'attività, in un'attenzione a quelle che
possono essere le necessità che escono anche a valle di queste
situazioni di catastrofe, quindi, se lo guardiamo da un'altra
angolazione, è un po' diverso il fatto di togliere delle risorse
agli Enti locali come scelta strategica.
Presidente -
Consigliere Marquis.
Marquis (FI) -
Abbiamo ascoltato la sua risposta,
immaginavamo questa posizione da parte del Governo regionale perché
abbiamo colto l'essere arroccati su questa situazione.
Francamente ci viene difficile capirla. Dalle sue parole in
realtà lei dice: "A Roma c'erano le risorse in quel Ministero, le
hanno messe a disposizione"; hanno fatto quello che andava fatto,
mentre in Regione ci sono le risorse e non vogliamo metterle a
disposizione, è questo il paradosso che stiamo vivendo.
Anche la considerazione di dire: "Non vogliamo creare dei
precedenti su altre situazioni potenziali, che potrebbero andarsi a
verificare nel tempo", non la condividiamo, perché, quando c'è una
situazione di emergenza, bisogna vivere l'emergenza e bisogna
mettersi a disposizione di questa situazione e cercare di dargli
una soluzione.
Quando arriverà un'altra emergenza, si vedrà di mettere in campo
le risorse che ci saranno. Se ci sono soldi si metteranno a
disposizione, se non ci sono, non lo si potrà fare.
Poi, in quanto al prelievo alla finanza locale, sono tutti dei
ragionamenti che sono solo dei prelievi momentanei, non è che una
proposta di togliere in questo momento 3 milioni alla finanza
locale voglia dire che viene indebolita la finanza locale. Basta
fare una variazione di bilancio fra due mesi, quando gestite il
bilancio, dove ci sono delle poste che non verranno spese durante
l'anno, le togliete e le rimettete in finanza locale.
Non si toglie quindi niente a nessuno, si tolgono solo 3 milioni
dall'avanzo di amministrazione dell'anno successivo.
Sono tutte delle narrazioni queste che ci spiace che vengano
fatte, perché la soluzione al problema c'è, ci sarebbe, purtroppo
registriamo una mancanza di volontà politica e questo ci rincresce
molto perché, secondo noi, gestire l'autonomia, vuol dire aiutare
la gente nei momenti di difficoltà.
Presidente -
Consigliera Minelli.
Minelli (PCP) -
Chiedo scusa, probabilmente è anche
l'ora, io sono un po' stanca.
Inizialmente noi avevamo pensato di votare quest'emendamento,
però c'è una cosa che io non ho capito bene e chiedo anche
spiegazioni, nel senso che si dice che il comma 2 viene sostituito
dal seguente, e poi leggiamo: "La Giunta può concedere contributi
nella misura massima del 40% dell'importo del danno ritenuto
ammissibile alle imprese industriali, artigianali, alberghiere,
turistiche - e bancarie? " Io non sono riuscita a capire questo
pezzo, nel senso che noi stiamo parlando ovviamente degli aiuti
relativamente a ciò che è successo.
Io non ho capito bene a che cosa ci si riferisce, perché quali
sono le imprese bancarie? È un limite mio, probabilmente, dovuto
sia alla mia scarsa conoscenza della situazione, unita al fatto che
dopo quattro giorni e mezzo uno comincia a essere un po'
stanco.
Presidente -
Consigliere Aggravi, ne ha facoltà.
Aggravi (RV) -
Io ho una perplessità, magari simile a
quella della collega Minelli.
Non sono affatto stanco, quindi cercherò di esprimermi.
Non me ne vogliano i colleghi, davvero, però abbiamo letto sia
la formulazione dell'articolo precedente sia la formulazione di
quest'emendamento.
Quello precedente, quello della Lega, effettivamente aveva un
carattere di una tantum ed era costruito sull'una tantum.
Il collega Marquis e i colleghi di Forza Italia si sono inseriti
all'interno della legge 5, cambiando il comma 2, quindi la
formulazione è rimasta la stessa e oggettivamente l'inserimento di
tutte le tipologie d'impresa, quindi anche le bancarie e le
assicurative, ha un senso nell'originaria legge 5, perché se ho dei
danni diretti, quelli sono tali e quindi io li genero. Non me ne
voglia, collega Marquis.
L'inserimento di danni indiretti da mancati utili - posto il
fatto che qui si potrebbe aprire una lunga discussione - a mio,
molto modesto, giudizio, ha poco senso  all'interno di una
legge e rischia di essere anche un po' non proprio allineato alle
finalità della legge 5, che interviene sui danni diretti; piuttosto
si sarebbe dovuto o creare un altro articolo, o creare un articolo
ad hoc, con tutte le perplessità che ho espresso già
precedentemente.
Andare a modificare la legge 5 - in particolare questo comma,
inserendo due principi, quello del danno diretto e quello anche del
mancato utile - rischia di generare una problematica.
Pongo anche un'altra questione, la Giunta che concede contributi
in conto capitale: un conto è concedere i contributi in conto
capitale laddove vi è un danno diretto su un asset sostanzialmente,
perché invece il contributo sul mancato utile e sul danno
indiretto... punto interrogativo, perché il conto capitale non mi
sembra del tutto appropriato, perché ovviamente non sto rifondendo
un asset che è stato oggetto di un danno, ma sto sostanzialmente
riconoscendo della liquidità, o comunque una parte che
bilancisticamente è diversa rispetto a quella di un danno diretto
su un qualcosa di materiale.
Oggettivamente su quest'emendamento abbiamo due dubbi: uno è la
modifica di un istituto, come la legge 5, che ha un obiettivo
chiaro, quindi la modifica di questo comma, secondo il tema del
conto capitale, ovvero del fatto che si va a inserire il tema del
mancato utile in un comma che parla anche del danno,
sostanzialmente di un danno su qualcosa di materiale e questo
rischia di generare anche un'applicazione distonica laddove ci sono
delle categorie che, oggettivamente, non mi sembra proprio che sia
anche il caso, o comunque che sia complesso da quantificare, perché
se già è difficile quantificare il mancato utile di un negozio,
banalmente, con tutto il rispetto del negoziante e della ditta
individuale, andare a quantificare il mancato utile di un'azienda
bancaria o di un'assicurazione... oggettivamente a quest'ora
divento stanco e ho il mal di testa come la collega Minelli.
Non me ne vogliano i colleghi, ma noi su quest'emendamento ci
asterremo, non sul principio, ma proprio sul tema applicativo.
Presidente -
Consigliere Marquis, lei è già intervenuto.
Se è in grado di spiegare la cosa in un minuto, ne ha facoltà.
Marquis (FI) -
Noi abbiamo predisposto l'emendamento
riproponendo la medesima dicitura, perché sennò saremmo qui e
qualcuno ci direbbe: "Perché avete tolto le banche che erano
previste nel comma 2 dell'articolo 20?".
Il professore ci avrebbe probabilmente sollevato
quest'eccezione.
C'è la volontà o non c'è la volontà di condividere una scelta?
Dopodiché c'è anche la previsione che la delibera di Giunta debba
declinare poi le varie situazioni applicative.
In più, non sarà mica tanto un problema nostro se c'è la
difficoltà da parte di qualche richiedente a fare la domanda? Sono
loro che devono compilare le dovute istanze, non è un problema
della politica... però ogni posizione è condivisibile, va bene.
Per quanto ci riguarda, proponiamo l'iniziativa e crediamo che
non sia questo il problema nel condividerla o meno per noi.
Presidente -
Consigliere Aggravi, circoscriva il fatto
personale.
Aggravi (RV) -
Circoscrivo il fatto personale perché non
è questione di voler fare il professore, collega Marquis, ma lei
vuole dare un contributo in conto capitale su un danno indiretto da
mancato utile. Sono voci contabili e fiscali differenti, quindi mi
spiace, ma lei può dire che il suo spirito e il suo obiettivo sia
valido e corretto, e io non le ho detto che il suo obiettivo è
sbagliato. Lei ha scritto in modo sbagliato l'articolo e non è
questione di fare i professori, è questione che una voce contabile
è quella del capitale, un'altra è quella del mancato utile.
Io non ho fatto ragioneria, ho fatto lo scientifico, quindi in
tema di contabilità mi può anche dare delle lezioni, però
oggettivamente il capitale e il mancato utile sono due cose
differenti. Abbia pazienza, poi faccia pure politica, benissimo,
ma, insomma, il cornuto all'asino no!
Presidente -
Mettiamo in votazione l'emendamento. La
votazione è aperta. La votazione è chiusa.
Presenti: 35
Votanti: 9
Favorevoli: 9
Astenuti: 26 (Aggravi, Barmasse, Bertin, Bertschy, Brunod,
Carrel, Caveri, Chatrian, Cretier, Di Marco, Grosjacques,
Guichardaz Erika, Guichardaz Jean-Pierre, Jordan, Lavevaz,
Lucianaz, Malacrinò, Marguerettaz, Marzi, Minelli, Padovani,
Planaz, Restano, Rosaire, Sapinet e Testolin).
L'emendamento non è approvato.
Vi è adesso l'emendamento dell'assessore Sapinet, articolo n.
35bis. Illustra l'emendamento l'assessore Sapinet.
Sapinet (UV) -
Molto brevemente, con la legge 7/2022 è
stato avviato il percorso di riordino gestionale e regolatorio che
ha portato alla riorganizzazione generale del servizio idrico.
Questo percorso ha visto importanti passaggi amministrativi, la
costituzione di SEV e i passaggi conseguenti, il Piano d'ambito e
la tariffazione.
Il complesso sistema di reti del servizio idrico integrato è
stato colpito profondamente dall'alluvione che ha coinvolto sia
impianti reflui e di depurazione, sia impianti di fornitura
d'acqua. In considerazione, pertanto, di questa situazione, si
ritiene indispensabile prevedere un periodo transitorio per
consentire l'effettiva presa in carico amministrativa da parte del
nuovo gestore dei circa 300 impianti di depurazione presenti sul
territorio.
Tenuto pertanto conto di quanto illustrato, si ritiene fondata
l'esigenza manifestata dal BIM e opportuno prevedere una proroga
della validità delle autorizzazioni, come è previsto
dall'emendamento proposto.
Presidente -
Possiamo mettere in votazione? Mettiamo in
votazione l'emendamento. La votazione è aperta. La votazione è
chiusa.
Presenti: 35
Votanti: 22
Favorevoli: 22
Astenuti: 13 (Aggravi, Brunod, Distort, Foudraz, Guichardaz
Erika, Lavy, Lucianaz, Manfrin, Minelli, Perron, Planaz, Restano e
Sammaritani).
L'emendamento è approvato.
All'articolo 36 ci sarebbe l'emendamento dell'Assessore Bertschy
che non è posto in votazione, in quanto il parere finanziario è
stato negativo. Pertanto mettiamo in votazione l'articolo 36. La
votazione è aperta. La votazione è chiusa.
Presenti: 35
Votanti: 25
Favorevoli: 25
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz e Restano).
L'articolo n. 36 è approvato.
Mettiamo ora in votazione l'articolo n. 37. La votazione è
aperta. La votazione è chiusa.
Presenti: 35
Votanti: 25
Favorevoli: 25
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz e Restano).
L'articolo n. 37 è approvato.
Mettiamo in votazione l'articolo n. 8. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 38 è approvato.
Posso dare lo stesso risultato per l'articolo n. 39? Stesso
risultato per l'articolo n. 39. Per il 40? No, mettiamo in
votazione l'articolo n. 40. La votazione è aperta. La votazione è
chiusa.
Presenti: 35
Votanti: 25
Favorevoli: 25
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz e Restano).
L'articolo n. 40 è approvato.
Mettiamo in votazione l'articolo n. 41... c'è una richiesta
d'intervento, consigliere Brunod ne ha facoltà sull'articolo
41.
Brunod (RV) -
Semplicemente per dire che come gruppo
Rassemblement Valdôtain sull'articolo n. 41, sul progetto
"Scivolare a scuola", abbiamo sempre dimostrato molta attenzione a
questo tema, crediamo molto in questo progetto e soprattutto siamo
anche contenti che, nonostante le diverse iniziative presentate nel
mese di ottobre, durante un'interpellanza, abbiamo avuto
dall'assessore Bertschy anche la novità che nel prossimo progetto
verrà inserito e integrato, anche attraverso una nuova disciplina,
lo sci alpinismo a favore dei giovani, grazie alla collaborazione
dell'ASIVA e dell'unico Sci club che porta avanti queste
iniziative, quindi, rispetto a questi due giorni, ben venga che, da
parte del Governo, a volte succeda positivamente che vengano anche
accolti suggerimenti della minoranza e questo ci fa molto piacere,
perché questi progetti danno l'opportunità, oltre che di fare
sport, di scoprire il nostro territorio, di valorizzare il mondo
della montagna, affrontare più in sicurezza le sue problematiche e
quant'altro.
Presidente -
Mettiamo in votazione l'articolo n. 41. La
votazione è aperta. La votazione è chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz e Minelli).
L'articolo n. 41 è approvato.
Segue l'emendamento n. 4 di Rassemblement Valdôtain che
introduce l'articolo n. 41bis. Si è prenotato il consigliere
Restano.
Restano (RV) -
Con quest'articolo parliamo della
disciplina delle agenzie di viaggio e dei tour operator. È un
argomento che ritroviamo fin dal programma di legislatura, che è
stato poi ripreso nel programma di questo Governo, inserito anche
nel documento economico finanziario.
Ad onor del vero credo che fosse presente anche nei programmi
delle precedenti legislature, perché è una norma che si attende da
tempo. Credo perché da una rapida ricognizione ho potuto constatare
che almeno quattordici realtà regionali siano già dotate di una
norma specifica, inserita o all'interno della norma sul turismo o
con una norma proprio ad hoc. Invece noi dovremmo, se non mi
sbaglio, far riferimento ad un DPR risalente agli anni '50-60,
laddove le regole per l'apertura delle agenzie di viaggio sono un
poco vecchie, definiamole così.
Ci sta molto bene che ci sia questa norma in previsione, in
questo caso non credo che si tratti di un'attività di spot, così
come l'hanno definita i colleghi, però abbiamo notato che non c'è
stata una previsione di spesa tra i fondi accantonati, allora
abbiamo proposto di accantonare una cifra pari a 20 mila euro,
quale spese per la formazione e per la Commissione d'esame, per
eventuali esami per i direttori di agenzia. Tutto qua.
Presidente -
Assessore Grosjacques.
Grosjacques (UV) -
La predisposizione del disegno di
legge, così come ha ricordato il collega Restano, rientra nel
Documento di economia e finanza regionale 2025-2027 al punto 8.
Il disegno di legge, in corso di elaborazione, non comporta né
nuovi oneri a carico del bilancio regionale, né oneri aggiuntivi
rispetto a quelli ora determinati dall'applicazione della normativa
statale a carico delle agenzie e dei tour operator operanti in
Valle d'Aosta; questo perché in Valle d'Aosta non sono mai stati
fatti corsi per l'acquisizione della qualifica di direttore tecnico
di agenzia di viaggi, o tour operator, per il semplice fatto che
non ci sarebbero i numeri sufficienti per la realizzazione di un
corso che avrebbe un costo decisamente significativo.
Identico problema sussiste in regioni molto più grandi della
nostra, ad esempio il Piemonte. Di conseguenza non sono state
previste risorse per pagare i membri di una commissione d'esame che
non avrà luogo.
Per questo motivo quindi l'emendamento non è accoglibile.
Presidente -
Consigliere Restano.
Restano (RV) -
La ringrazio, Assessore. Non conoscendo il
testo che voi avete predisposto o che avete in fase di
predisposizione, non potevamo fare una valutazione di questo
genere.
Una considerazione così, rapida rapida, mi viene in mente: se le
altre Regioni non ci riescono, giustamente per il mancato numero di
persone, per 20 mila euro noi potremmo provarci ed in questo caso
diventare attrattivi. Potrebbe essere una valutazione, però noi
confidiamo e ci fidiamo della valutazione.
Visto che è così pronta, penso che nelle prossime settimane
possa essere scaricata e, senza fare tanti passaggi in Commissione,
anche votata.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet e Testolin).
L'emendamento non è approvato.
Emendamento n. 5 di Rassemblement Valdôtain. Consigliere
Restano, a lei la parola.
Restano (RV) -
Cambiamo argomento e iniziamo il filotto
che riguarda lo sport.
Nel corso di questi anni, più volte siamo intervenuti sulla
questione della legge 3/2004, chiedendo parecchie volte delle
modifiche, facendo delle proposte, siamo intervenuti con delle
mozioni, degli ordini del giorno.
Nel corso di alcune audizioni in assestamento di bilancio, su
specifica richiesta al dirigente competente di avere dei dati sulla
profilatura degli atleti, su chi svolge determinati sport, ci è
stato risposto che non erano a disposizione dell'Assessorato.
Ad onor del vero, la dirigente si era data disponibile a cercare
di raggiungere questi dati e le avevamo risposto che non era
necessario, perché consapevoli che il tempo da investire per la
raccolta dati è notevole e che ci vuole del personale allo scopo
formato.
Il CONI, il Comitato Olimpico Nazionale, tra i suoi compiti ha
anche questo, di fare ricerca, di fare raccolta dati in primis,
analisi e ricerca. Certo che svolgere questa attività ha un
costo.
Noi proponiamo un emendamento alla legge 3; so che sulla norma
più volte l'Assessore ci ha detto che ci state lavorando sopra,
l'aveva già cominciato questo lavoro il suo predecessore con il
quale mi ero confrontato, lei probabilmente ha dato un ulteriore
vigore alla norma, però quest'iniziativa riveste un carattere di
urgenza, proprio perché, se si vuole programmare, sullo sport è
necessario avere dei dati.
Proponiamo quindi di avviare un progetto sperimentale che
abbiamo denominato "Contiamoci, formiamoci e cresciamo insieme
nello sport" che ha lo scopo di raccogliere dati riguardanti lo
sport presso le varie Federazioni sportive, verso le associazioni,
di profilare gli atleti per così arrivare a un'elaborazione di un
lavoro che possa portare, quale risultato, il miglioramento della
formazione sportiva, perché tra i compiti del CONI vi è anche la
formazione, proponendo di elevare la qualità della formazione
rivolta ai professionisti dello sport, contribuendo così alla
crescita dell'attività sportiva in Valle d'Aosta.
L'altro obiettivo è la promozione della cultura sportiva:
l'attività può incentivare una maggiore partecipazione e interesse
verso la pratica sportiva, con effetti positivi sul tessuto sociale
e sulla salute della popolazione.
Inoltre, un ulteriore obiettivo è la promozione del nostro
territorio, l'organizzazione di eventi o convegni (anche in
collaborazione con l'Università della Valle d'Aosta), riguardanti
la pratica sportiva, con il riconoscimento di appositi crediti
formativi, incentivando, tra l'altro, la partecipazione di
professionisti dello sport provenienti da altre realtà nazionali e
internazionali, favorendo la promozione del nostro territorio,
nonché la raccolta e l'analisi di dati relativamente ai praticanti
gli sport proposti dalle Federazioni, ritenuti utili dal personale
incaricato eventualmente dal CONI, finalizzato ad indirizzare le
future politiche sportive nella nostra Regione e delle singole
Federazioni.
Come vedete è articolato, vi sono più obiettivi, siamo arrivati
a questi obiettivi ovviamente attraverso il confronto con gli
interessati, non sono piovuti dal cielo e siamo arrivati anche qua
guardando ciò che fanno gli altri e cercando, se possibile,
attraverso un confronto con i tecnici e con i dirigenti sportivi,
di migliorare la nostra proposta.
Ripeto, riveste carattere di urgenza perché, partendo oggi,
avremo un anno di vantaggio rispetto probabilmente a una norma che
potrebbe maturare il suo percorso nel tempo che è ancora da venire
fino a fine legislatura.
Questa piccola variazione, questo piccolo emendamento, non
andrebbe a intaccare la programmazione futura della legge sulla
quale l'Assessorato sta lavorando.
Presidente -
Assessore Grosjacques.
Grosjacques -
Con il CONI i rapporti sono di stima
reciproca e improntati alla massima disponibilità e collaborazione,
tenuto conto anche della complessità dell'ambito sportivo di cui si
deve occupare. Riteniamo però che iniziative tese a valorizzare il
ruolo a livello regionale debbano rientrare in un sistema completo
e integrato, quindi all'interno, come lei già ha citato, della
modifica della legge 3/2004, che prevede peraltro espressamente un
articolo di sostegno delle attività del CONI che lei ha
sinteticamente richiamato, peraltro articolo concertato con il
Comitato stesso, e che non devono essere oggetto di iniziative,
come in questo caso, presentate in occasione della discussione
della legge di bilancio, peraltro da parte nostra né ricevuti come
proposta, né concertati con il CONI.
Con il CONI VDA nei mesi scorsi, anche su sollecitazione dello
stesso, sono state avviate interlocuzioni finalizzate
all'individuazione delle modalità più efficaci per valorizzarne il
ruolo trasversale, svolto a beneficio dello sport valdostano, per
entrambi gli aspetti oggetto dell'iniziativa, sia quello della
formazione per dirigenti, tecnici e atleti, sia per la raccolta
dati sulla pratica sportiva.
A questo proposito, voglio segnalare che il CONI ha consegnato
all'Assessorato i risultati di una prima mappatura, realizzata
dallo stesso, dell'attività sportiva sul territorio, quindi come
modifica di sostegno al CONI, come le dicevo, la norma sarà
recepita nella modifica della legge 3/2004.
Pur condividendo le finalità dell'emendamento, per quello che le
ho detto, chiediamo il ritiro dell'iniziativa perché questa
modifica della legge prevederà l'articolo che andrà a sostenere il
CONI nelle sue iniziative.
Presidente -
Consigliere Restano?
Restano (RV) -
Probabilmente soffro della stessa
patologia della consigliera Minelli, sono un po' stanco e la prima
parte non l'ho capita molto, ma non fa niente, ho capito l'essenza,
che non avete intenzione di votarla.
Io spero che voi arriviate quanto prima all'approvazione della
norma.
Più o meno il succo della risposta è lo stesso di quello che mi
ha già dato nell'ottobre 2023: è passato un anno e una ricerca
specifica, una promozione del territorio e tutto quanto le ho
elencato prima, da quel momento ad oggi non è stato fatto, ma
soprattutto ritengo che non sia stato fatto nei termini previsti,
perché, guardi, anche noi ci confrontiamo con i dirigenti, anche
noi viviamo lo sport, qualcuno quotidianamente, e non abbiamo dato
speranze, perché lo sport vive di speranze.
C'è una pubblicità di questi giorni proprio sul CONI che afferma
che lo sport educa al rispetto e poi va avanti su tante altre
funzioni dello sport e del CONI.
Lei stesso, qualche giorno fa - e poi glielo ripeterò perché
diventa un confronto tra noi due per un po'di emendamenti - in
occasione della presentazione dei calendari dello sci, ha definito
lo sport il terzo pilastro della società.
Noi a questo pilastro non diamo le fondamenta.
Io mi auguro che lei faccia in tempo ad approvarlo con notevole
rapidità, magari con la collaborazione della Commissione che dal
venerdì al lunedì passa alle nove.
Presidente -
Mettiamo in votazione l'emendamento. La
votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet e Testolin).
L'emendamento non è approvato.
Emendamento n. 6 di Rassemblement Valdôtain. Consigliere
Restano, a lei la parola.
Restano (RV) -
Parliamo di un altro dei pilastri dello
sport, della Valle d'Aosta e non solo, parliamo della Federazione
ciclistica italiana.
Anche in questo caso si è previsto un progetto sperimentale, in
linea con il progetto sperimentale Children e Under 23, che ha
avuto successo nel mondo degli sport invernali, come ben sapete,
colleghi.
Invece nel mondo della Federazione ciclistica in questo momento
non si è ancora attivato un progetto di questo genere e, stante il
successo avuto dal progetto sperimentale sullo sci, proponiamo un
progetto sperimentale sul ciclismo.
Ma perché lo facciamo? Per tutto quanto ci siamo detti ed è
stato fatto in questa legislatura per il mondo del ciclismo, non
possiamo nascondere quanto sia cresciuto in termini sportivi e
turistici, quali siano le potenzialità di questo sport nei
confronti di una località di montagna.
La Federazione ciclistica, Comitato regionale della Valle
d'Aosta, gentili colleghi, ha un'intensa attività, parliamo di
1.262 tesserati, non sono 100, non sono 200 e neppure 300. Sono
oltre quattro volte ed è una federazione che occupa vari
settori.
I giovanissimi sono oltre 300, pure i promozionali, che sono gli
esordienti e gli allievi, che sono le giovani leve, ma che sono
soprattutto quelli che potranno fare promozione di un certo tipo di
attività per la Valle d'Aosta.
Ma soprattutto stanno crescendo quelle attività agonistiche che
riguardano le bike e di cui loro saranno promotori, vi è già
un'intensa attività di questo tipo.
Allora con il progetto che abbiamo pensato - insieme alla
Federazione, naturalmente, previo un confronto con la Federazione e
con i maggiori rappresentanti - "Ruote future per crescere
insieme", prevediamo un progetto analogo a quello che abbiamo fatto
per lo sci e che prevede dei risultati molto importanti.
Si tratta di un progetto sperimentale per favorire la crescita
tecnica e agonistica dei giovani ciclisti, prevenendo la necessità
di trasferimenti in altre regioni, per praticare la disciplina a
livelli competitivi, perché quello che viviamo è una sorta di
esodo. Cresciamo questi giovani poi, dopo una certa categoria,
devono trasferirsi o scelgono di trasferirsi fuori Valle per poter
praticare al meglio la loro attività.
Questo ci porta a perdere degli appassionati, a perdere delle
future professionalità, a perdere degli amanti della montagna.
Quali sono gli obiettivi? Promuovere il ciclismo giovanile, come
disciplina sportiva e strategica per la nostra regione,
valorizzando i talenti locali; sostenere le associazioni
dilettantistiche; contrastare la migrazione sportiva, mantenendo
giovani talenti all'interno della Valle d'Aosta e contribuendo allo
sviluppo del movimento ciclistico regionale; garantire continuità e
stabilità finanziaria al Comitato stesso.
Credo che quest'emendamento possa garantire un passo concreto
per consolidare l'impegno della nostra Regione nella promozione
dello sport giovanile del pedale, incentivandolo a crescere.
Perché lo dobbiamo approvare oggi e non si può aspettare
ulteriore tempo? Perché la stagione è alle porte. I ragazzi, dopo
una breve pausa, iniziano a pedalare e la Federazione deve avere il
tempo d'imbastire il progetto.
Non è un caso che abbiamo previsto il deposito delle richieste
entro il 15 di gennaio.
Presidente -
Assessore Grosjacques.
Grosjacques (UV) -
Questo mi dà anche l'occasione per
confermare al collega Restano che crediamo molto nello sport come
terzo pilastro, dopo famiglia e scuola; la dimostrazione sta nel
continuo aumento delle risorse per le Federazioni che sono
cresciute nel 2023 di quasi 200 mila euro e di oltre 60 mila euro
nel 2024.
Trovo singolare però che in tutte le riunioni, sia ufficiali che
ufficiose, mai, e dico mai, le due Federazioni - e così rispondo
anche all'emendamento n. 8 - abbiano messo sul tavolo la necessità
di poter effettuare, legittimamente ovviamente, dei progetti come
quello che lei sostiene di aver concordato con le Federazioni
stesse, nemmeno nell'ultima consulta dello sport, dove, peraltro,
sono stati divisi, nelle varie declinazioni previste dalla legge 3,
i contributi per circa 1 milione alle Federazioni e alle società
sportive.
In quest'aula, questa maggioranza, con gli strumenti della legge
3, ha sempre dato risposte puntuali a tutte le esigenze che sono
venute dalle Federazioni sportive, quindi il fatto che non siano
stati presentati, nemmeno accennati o sostenuti progetti di questo
genere, né da parte della Federazione ciclistica né da parte della
FIDAL, significa che in questo momento i contributi sono più che
sufficienti per sostenere l'attività sportiva. Di conseguenza non
sosterremo questi emendamenti.
Presidente -
Consigliere Restano.
Restano (RV) -
Evidentemente non ha letto bene o mi sono
spiegato male, è un progetto sperimentale.
Io mi preoccuperei se non ne ha parlato con le Federazioni,
sarei seriamente preoccupato. C'è un problema, ma questo è un
problema suo, non è un problema nostro.
Noi ci parliamo, viviamo il mondo dello sport, lo viviamo
quotidianamente, forse non abbiamo l'onere di sostenere un
Assessorato, quindi abbiamo qualche ora in più, però gli
emendamenti che abbiamo presentato e il lavoro che abbiamo fatto
dimostra che anche noi, nel nostro lavoro, ci impegniamo.
Il nostro lavoro è anche andare in giro e raccogliere le
sensazioni, elaborare - non è trascurabile, non fare degli spot -
programmare - e questi non sono degli spot - e portare delle
proposte.
Questo abbiamo fatto, lo facciamo con alta umiltà, con serenità,
ma con serietà perché ci crediamo, e come più volte le abbiamo
detto, le riconosciamo quanto lei ha detto che mette sul tavolo un
mucchio di euro.
A volte bisogna saper mettere magari... perché questo non è un
impegno molto oneroso, sono 50 mila euro che prendiamo nella
missione 20 sulla stessa legge, quindi non andiamo a portarli via
agli Enti locali, alla legge 5, li prendiamo dove lei li ha
allocati. Non costa niente a nessuno, sarebbe solo anticipare
quello che probabilmente lei avrebbe fatto, lo anticipiamo e c'è un
reale motivo: perché iniziano la stagione, la programmazione e il
lavoro. Anticipiamo tutto di un anno, ma perché lo facciamo? Perché
a nostro modo di vedere siamo già in ritardo e lo facciamo per
crescere, non per mantenere, perché crediamo nel terzo pilastro, ma
il terzo pilastro non si mantiene andando avanti con le
consuetudini e aggiungendo dei soldi. Per noi bisogna dare degli
indirizzi e gli indirizzi la politica, a nostro modesto parere, li
coglie con il confronto, con l'elaborazione dei dati, con la
frequentazione del territorio e non solo al taglio dei nastri,
delle premiazioni, dove tutti ti dicono quanto sei bravo e quanto è
bello andare a festeggiare, ma proprio vivendola con il sangue.
Abbiamo buttato un piccolo seme, io spero che lei lo
raccolga.
Questi ragazzi qua e quelli futuri dovranno ancora aspettare, se
ne faranno una ragione, però l'importante è che questo semino
generi un germoglio.
Poi colgo le parole del suo Presidente: c'è una questione di
equità, è vero, adesso è nata una questione di equità, perché per
gli uni si fa in una maniera, per gli altri si fa in un'altra, per
gli uni facciamo una legge, per gli altri utilizziamo un'altra
legge, una società sì, una no, non fa niente.
Noi crediamo nei valori dello sport e crediamo nell'equità.
Presidente -
Consigliere Baccega.
Baccega (FI) -
Anche noi abbiamo parlato tanto di sport,
sia ieri che oggi, parlando di strutture sportive. Sosterremo con
grande convinzione quest'emendamento, con l'auspicio che nuovi
ciclisti possano percorrere la ciclabile di Aosta, sempre poco
utilizzata, e soprattutto anche perché noi stiamo seguendo un
progetto del Dipartimento dello sport alla Presidenza del Consiglio
dei Ministri, del Ministro per lo Sport e i giovani, dell'ANCI e di
Sport e salute, si chiama "Bici in Comune" ed è un avviso pubblico
per il finanziamento d'interventi volti alla promozione della
mobilità ciclistica e del cicloturismo a livello nazionale.
Questo è un percorso che invito anche l'Assessorato a guardare
con attenzione, perché potrebbe portare delle risorse importanti e,
con il sostegno anche dei nostri Parlamentari, sicuramente andremo
nella direzione d'incrementare lo sport della bicicletta.
Ribadisco, lo dico anche per i 23 spettatori che ci stanno
seguendo su Youtube, dico che in qualche modo l'auspicio è che
questa ciclopedonale di Aosta possa in qualche modo essere
utilizzata dai ciclisti della città.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet e Testolin).
L'emendamento non è approvato.
Emendamento n. 7 di Rassemblement Valdôtain. Consigliere
Restano, a lei la parola.
Restano (RV) -
Sarò molto rapido. Prolungamento del
progetto "Children under 23" e modificazioni alla legge 3/2004.
Abbiamo notato che il progetto ha una scadenza 2023-2025, non so se
sia stata una dimenticanza o se ci sia qualche problema.
Approfittando della Missione 20 e degli accantonamenti sulla
Missione 20, proponiamo di prolungarlo al 2026 e abbiamo preso i
fondi dalla Missione 20, accantonati proprio su questa legge, e li
abbiamo organizzati in maniera tale da finanziarlo per i tre anni.
Tutto qua.
Presidente -
Assessore Grosjacques.
Grosjacques (UV) -
Velocissimo: per il progetto "Children
under 23", già parzialmente finanziato anche per il 2026, le
risorse mancanti saranno messe a tempo debito in assestamento. Come
abbiamo detto l'altro giorno, è un progetto che già lei conosce
molto, molto bene, perché credo ne sia stato uno dei fautori e
degli autori. I dati sono assolutamente confortanti, sono stati
presentati l'altro giorno, per cui diventerà una misura strutturale
che, come le ho detto, è già parzialmente finanziata per l'anno
2025, quindi l'emendamento non è necessario.
Presidente -
Consigliere Restano.
Restano (RV) -
Assessore, mi permetta e non mi dia dei
titoli, secondo me va in variazione, non in assestamento...
Restano (RV) -
ho avuto il suggeritore, comunque
confidiamo che...
Grosjacques (UV) -
Accetto la correzione.
Presidente -
Mettiamo in votazione...
Restano (RV) -
Comunque noi lo voteremo perché è una
questione di forma. Per noi sarebbe corretto metterlo oggi.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet e Testolin).
L'emendamento non è approvato.
Emendamento n. 8. Consigliere Restano, ne ha facoltà.
Restano (RV) -
Questo è un argomento che seguiamo con
attenzione, non lo possiamo di certo definire uno spot perché ci
lavoriamo, come ho detto prima, quotidianamente. Per una questione
di equità l'abbiamo proposto anche per la Federazione italiana di
atletica leggera Comitato regionale. Perché dico una questione di
equità? Si potrebbe fare anche per altri sport ma è sperimentale,
bisogna vedere i numeri, ed è per questo che c'era stato...
(
incomprensibile)
del CONI.
Sono undici società che praticano atletica leggera: 498 cadetti,
156 promesse, circa 1.400 iscritti, 46 manifestazioni.
Purtroppo quest'anno qualcuno della Federazione ha dovuto
rinunciare a delle trasferte per mancanza di fondi, ma penso che
lei lo sappia meglio di me, ma questo rientra forse in una
questione anche organizzativa.
Quello che proponiamo è il solito progetto sperimentale:
"Atletizziamoci".
Perché lo proponiamo a maggior ragione per l'atletica che sugli
altri? Perché dall'atletica, ho già avuto modo di dirlo, ci
dovrebbero passare tutti. È lo sport più vicino alla popolazione,
più vicino ai giovani, di più facile frequentazione anche con un
minor investimento. Allora probabilmente è proprio lì che dobbiamo
cercare d'incidere e di attrarre i ragazzi per poi avviarli - noi
speriamo sempre - agli sport di montagna. Su questo numero sarebbe
facile lavorare, però dobbiamo andare a cercarli e
"Atletizziamoci", questo progetto, potrebbe fare il caso
nostro.
Gli obiettivi, colleghi, sono l'ampliamento dei destinatari dei
contributi regionali dell'articolo 3. Con questo progetto, che
viene promosso attraverso il Comitato regionale, si prevede la
crescita sportiva e tecnica di giovani atleti valdostani, compresi
tra i 12 e i 23 anni, per contrastare, anche in questi casi, la
migrazione sportiva verso altre regioni.
Mi sembra che, proprio in occasione della discussione del
bilancio, vi ho fatto l'esempio di questo ragazzo, che oramai vive
fuori Valle, laureato con il massimo dei voti, specializzato con il
massimo dei voti, che corre per una società di atletica non
valdostana. Questa è una risorsa che penso non ritornerà più in
Valle d'Aosta, ma non lo perdiamo come atleta, l'abbiamo perso come
professionista della sanità, e guardo il collega Marzi.
Questi sono i veri investimenti che dobbiamo fare, ma li
facciamo se fidelizziamo questi ragazzi, se gli diamo degli
incentivi - oltretutto è anche allenatore di atleti, oramai, e a
fine carriera, ancorché portatore di una medaglia d'oro ai
campionati italiani di società.
L'investimento è un investimento che guarda avanti, poi lei mi
potrà rispondere, la conosco oramai purtroppo la risposta, però qui
ogni giorno perso è una sconfitta, perché ogni giorno rischiamo di
perdere un potenziale atleta, ma soprattutto un atleta di
quell'età, non lo dico io, copio le parole di un grande allenatore,
è un potenziale olimpionico.
Su questo noi dobbiamo riflettere, un potenziale olimpionico è
un campione di promozione, e lei lo sa. E non solo: siccome lo
sport si tramanda per emulazione, è un investimento sul futuro.
Parlo anche per gli altri emendamenti, e oggi noi buttiamo via
mesi, spero non anni, buttiamo via delle opportunità.
Trattiamo male i nostri giovani, il nostro bilancio sprofonda,
non per causa sua Assessore, sprofonda per tutto quello che non
abbiamo fatto fino a oggi.
Gli altri sono più avanti. Io richiamo sempre il Cermis, è mai
possibile? E non capiamo che investire su questi giovani vuol dire
mantenere le menti, mantenere i cervelli, dargli delle opportunità
attraverso la formazione e l'Università? Noi su questo dobbiamo
investire.
Presidente -
Assessore Grosjacques.
Grosjacques (UV) -
Nel merito dell'emendamento le ho già
risposto, ma le dico nuovamente che intanto non ho definito le sue
iniziative uno spot, però trovo singolare che le Federazioni non si
rivolgano alle strutture e al sottoscritto che pro tempore, anche
se magari non pratica lo sport a livello agonistico, come fa lei,
oggi è delegato ad occuparsi di queste materie?
Lei ha dato una rappresentazione dello sport e dell'attenzione
che questa maggioranza ha dello sport, nella quale ovviamente non
mi ci rivedo, perché alla Consulta dello sport, che lei conosce
molto bene e che è l'organismo deputato a rappresentare le
problematiche dello sport, quello che lei questa sera ha descritto,
non è mai emerso a nessun livello, né nelle riunioni informali, né
nelle riunioni ufficiali.
Se parlano con lei, hanno il titolo per farlo, io credo che
però, per poter ottenere le risposte che a oggi non ci sono state
chieste, e che se venissero messe sul tavolo sarebbero affrontate,
il canale è quello istituzionale, e se non viene utilizzato per
noi, fino a prova contraria, l'esigenza non si pone.
Presidente -
Consigliere Restano, a lei la parola.
Restano (RV) -
Assessore, non ho assolutamente
l'intenzione né di giudicare, neppure di analizzare la sua gestione
dell'Assessorato, però tra noi c'è una grossa differenza. Forse io
sono un poco più dinamico e lei lo è un poco meno, ma il principio
è che lei aspetta la richiesta, più volte ho avuto modo di dirlo,
"Sono venuti a chiedermi questo".
Io mi muovo, vado a sentire, chiedo, è fatto, e allora è più
facile ottenere delle risposte. A volte nella sede istituzionale
magari c'è una formalità tale che non ci si lascia andare.
Certo che sono pro attivo, Assessore, è il mio mestiere, non mi
hanno mica votato per star qui ad ascoltare quello che fa lei e per
applaudirla? Mi hanno votato per portare delle proposte, allora
vado, valuto, metto in campo quella poca professionalità che ho, me
le cerco, mi confronto, le faccio mie e ho della corrispondenza e
gliele porto.
È proprio un modo di affrontare il ruolo in questo caso un poco
diverso, ma lei lo ha sempre detto: "Sono venuti, mi hanno fatto
una richiesta, abbiamo parlato, mi sono attivato e a fronte della
richiesta, è una necessità, devono iscriversi al campionato sennò
non si iscrivono", ha fatto le sue valutazioni e le ha portate.
Io interpreto il ruolo del politico... Se vuole, Assessore
Caveri può parlare al microfono... Perché io a volte ritorno a
Valpelline e vengo accolto gloriosamente, ci ritorno con grande
piacere e mi fa piacere che mi accolgano a braccia aperte al mio
paese. Poi quella poca esperienza, magari a Verrès o a
Saint-Vincent ne avete molta di più, ma io la porto qua e
umilmente... (
Interruzione fuori microfono)...
Ma io sono
assolutamente tranquillo, Assessore... (
Interruzione fuori
microfono)
noi abbiamo assistito molte volte fuori microfono a
lei che parla delle cose personali degli altri e ieri volevo dire
alla collega: "Ma è un bravo ragazzo, ma lo lasci dire, è un bravo
ragazzo", non faccio come fa il collega Padovani che schiaccia e
parla. Lei è un bravo ragazzo, si diverta ma non commenti, cerchi
di essere signore, Assessore.
Comunque, detto questo, ci siamo chiariti, Assessore, è
un'interpretazione diversa del ruolo e io rispetto la sua
interpretazione.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet eTestolin).
L'emendamento non è approvato.
Non vedo richieste, mettiamo in votazione l'articolo 42. La
votazione è aperta. La votazione è chiusa.
Presenti: 35
Votanti: 25
Favorevoli: 25
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz e Restano).
L'articolo n. 42 è approvato.
Mettiamo in votazione l'articolo n. 43. La votazione è aperta.
La votazione è chiusa.
Presenti: 35
Votanti: 22
Favorevoli: 22
Astenuti: 13 (Aggravi, Brunod, Distort, Foudraz, Guichardaz
Erika, Lavy, Lucianaz, Manfrin, Minelli, Perron, Planaz, Restano e
Sammaritani).
L'articolo n. 43 è approvato.
Articolo n. 44, mettiamolo in votazione. La votazione è aperta.
La votazione è chiusa.
Presenti: 35
Votanti: 28
Favorevoli: 28
Astenuti: 7 (Aggravi, Brunod, Guichardaz Erika, Lucianaz,
Minelli, Planaz e Restano).
L'articolo n. 44 è approvato.
Mettiamo in votazione l'articolo n. 45. La votazione è aperta.
La votazione è chiusa.
Presenti: 35
Votanti: 28
Favorevoli: 28
Astenuti: 7 (Aggravi, Brunod, Guichardaz Erika, Lucianaz,
Minelli, Planaz e Restano).
L'articolo n. 45 è approvato.
Mettiamo in votazione l'articolo n. 46. La votazione è aperta.
La votazione è chiusa.
Presenti: 35
Votanti: 25
Favorevoli: 25
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz e Restano).
L'articolo n. 46 è approvato.
Mettiamo in votazione l'articolo n. 47. La votazione è aperta.
La votazione è chiusa.
Presenti: 35
Votanti: 25
Favorevoli: 25
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz e Restano).
L'articolo n. 47 è approvato.
Mettiamo in votazione l'articolo n. 48. La votazione è aperta.
La votazione è chiusa.
Presenti: 35
Votanti: 25
Favorevoli: 25
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz e Restano).
L'articolo n. 48 è approvato.
Mettiamo in votazione l'articolo n. 49. La votazione è aperta.
La votazione è chiusa.
Presenti: 35
Votanti: 28
Favorevoli: 28
Astenuti: 7 (Aggravi, Brunod, Guichardaz Erika, Lucianaz,
Minelli, Planaz e Restano).
L'articolo n. 49 è approvato.
Mettiamo in votazione l'articolo n. 50. La votazione è aperta.
La votazione è chiusa.
Presenti: 35
Votanti: 28
Favorevoli: 28
Astenuti: 7 (Aggravi, Brunod, Guichardaz Erika, Lucianaz,
Minelli, Planaz e Restano).
L'articolo n. 50 è approvato.
Adesso vi è l'emendamento n. 9 di Rassemblement Valdôtain.
Consigliere Aggravi, ne ha facoltà.
Aggravi (RV) -
L'avevamo annunciato ieri: proporremo un
articolo per l'introduzione di misure per favorire il passaggio
generazionale nel settore dell'artigianato e dell'industria,
sarebbe una modifica della legge 6/2003.
Sono sempre di più le aziende, non soltanto in questi settori,
ma in questo caso ci siamo insinuati in una legge che c'è e che
comunque, rispetto ad altre, ha un suo funzionamento, è una misura
che prende ispirazione anche da altre realtà, l'obiettivo è appunto
quello di favorire, in questo caso in maniera corretta, parenti,
affini e anche dipendenti, o comunque giovani imprenditori, che
vogliano appunto portare avanti una storia imprenditoriale perché,
prima di tutto, al di là del fatto che siano soggetti economici, le
nostre imprese sono anche portatrici di storia e di tradizione.
L'intervento prevedrebbe 50 mila euro di impegno sulle tre
annualità e, come ho già detto, andrebbe a modificare la legge
6/2003.
Presidente -
Assessore Bertschy.
Bertschy (UV) -
É sicuramente un tema di lavoro su tutto
il settore delle imprese, quello del cambio generazionale,
soprattutto della
relève
di tante imprese.
Rispetto alla proposta, ci sono alcuni problemi di tipo tecnico
e sotto il profilo politico, vi chiedo ma ovviamente più per aprire
una porta anche al lavoro che stiamo facendo sulla legge,
eventualmente, se possibile, di ritirare l'emendamento e di
prenderlo in carico in questa fase finale di revisione della legge
6.
Noi presenteremo, entro i primi mesi dell'anno nuovo, la legge 6
all'attenzione del Consiglio, è una legge che ha necessità di
essere rivista, anche perché datata e non è più in linea con gli
orientamenti eurounitari in materia di aiuti alle imprese, quindi
c'è una revisione in corso e questo è un tema che può essere
portato all'attenzione di questa revisione. In ogni caso, al di là
di quello che faremo, se lo votiamo o non lo votiamo, lo faremo lo
stesso.
L'importo io immagino che sia, anche da parte dei proponenti,
ritenuto non così significativo, è chiaro che stiamo parlando di un
principio e non di un vero aiuto, e c'è il tema delle spese
correnti che non sono immobilizzazioni, comunque ci sono alcuni
aspetti di tipo tecnico che affronteremo e l'astensione sta nel
dire che anche quest'aspetto verrà considerato in questa fase di
revisione e siamo a disposizione anche per collaborare a ragionarci
insieme all'interno di questa revisione della legge.
Presidente -
Consigliere Aggravi, ne ha facoltà.
Aggravi (RV) -
Lo stanziamento è duplice perché c'è una
voce specifica che prevede la messa a norma di locali, impianti e
attrezzature, solo questo; ma lo dico a beneficio del verbale.
Non me ne voglia, Assessore, noi intendiamo comunque portare al
voto, ma accogliamo con favore quanto lei ci ha annunciato, anche
perché ovviamente non sapevamo del lavoro di riforma. Ne prendiamo
atto e a questo punto vedremo anche quali saranno i contenuti.
Speriamo che quest'emendamento, almeno nel principio, possa portare
un elemento di novità, o comunque un elemento su cui ragionare,
perché oggettivamente rischiamo davvero di avere un fenomeno che,
prima o poi, potrebbe allargarsi ancora di più.
Sulla quantità e sulle modalità, sicuramente ci sarà modo di
approfondire e anche di renderle più coerenti rispetto alla nuova
veste che intendete dare sulla legge.
Presidente -
Altri interventi? Non ne vedo, mettiamo in
votazione. La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet e Testolin).
L'emendamento non è approvato.
Annesso vi è l'emendamento dell'Assessore Bertschy che introduce
l'articolo n. 50bis, lo diamo come illustrato? Mettiamolo in
votazione. La votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo è approvato.
Posso dare lo stesso risultato per l'articolo n. 51? No,
mettiamolo in votazione. La votazione è aperta. La votazione è
chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz e Minelli).
L'articolo n. 51 è approvato.
Mettiamo in votazione l'articolo n. 52. La votazione è aperta.
La votazione è chiusa.
Presenti: 35
Votanti: 28
Favorevoli: 28
Astenuti: 7 (Aggravi, Brunod, Guichardaz Erika, Lucianaz,
Minelli, Planaz e Restano).
L'articolo n. 52 è approvato.
Mettiamo in votazione l'articolo n. 53. La votazione è aperta.
La votazione è chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz e Minelli).
L'articolo n. 53 è approvato.
Mettiamo in votazione l'articolo n. 54. La votazione è aperta.
La votazione è chiusa.
Presenti: 35
Votanti: 25
Favorevoli: 25
Astenuti: 10 (Aggravi, Baccega, Brunod, Ganis, Guichardaz Erika,
Lucianaz, Marquis, Minelli, Planaz e Restano).
L'articolo n. 54 è approvato.
Mettiamo in votazione l'articolo n. 55. Ci sono interventi? No.
Mettiamolo in votazione. La votazione è aperta. La votazione è
chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 55 è approvato.
Posso dare lo stesso risultato per l'articolo n. 56? Stesso
risultato per l'articolo n. 56 e n. 57.
Vi è adesso l'emendamento n. 10 di Rassemblement Valdôtain che
introduce l'articolo n. 57bis. Consigliere Aggravi, ne ha
facoltà.
Aggravi (RV) -
Questo è sicuramente un articolo che ha
dei temi complessi ma che, come ho cercato di sottolineare ieri o
l'altro ieri, adesso oggettivamente non mi ricordo ma era in
discussione generale, forse era l'altro ieri, merita particolare
attenzione.
Abbiamo cercato di fare un ragionamento relativamente a tutta
una serie di situazioni che si sono presentate nell'ultimo periodo
e abbiamo ritenuto di presentare un ulteriore capo all'interno di
questo disegno di legge in materia di società partecipate.
Abbiamo fatto un ragionamento come gruppo e abbiamo cercato,
nell'ambito della normativa di riferimento (in particolare richiamo
il regolamento emittenti delle società quotate) per trovare una
possibile via, un principio; non pretendiamo assolutamente che quel
comma sia scritto nella pietra, sia più corretto di altri, noi
siamo molto umili sotto questo punto di vista, però il principio è
importante, e cerco di rappresentarlo nuovamente.
Nell'ordinamento italiano abbiamo due situazioni chiare e una di
mezzo: abbiamo delle società non quotate, abbiamo delle società
quotate e abbiamo delle società che, ai sensi del Testo unico delle
società partecipate, sono simili alle quotate.
Il principio che vogliamo rappresentare nell'interesse della
valorizzazione e della salvaguardia del valore economico, comunque
pubblico di una società controllata, è quello di dare il maggior
grado di trasparenza possibile anche attraverso strumenti tipici
delle società quotate, ovvero l'adesione a codici di comportamento
di autodisciplina in materia di governo societario, rapporti con
gli azionisti, rapporti con gli organi di controllo e rapporti nei
confronti di terzi.
E lo dico soprattutto anche a fronte di una serie d'iniziative -
fatte anche da altri gruppi, che non ci hanno visto protagonisti,
ma ci hanno visto attenti ascoltatori di quello che veniva detto -
e se dalla quotata in su ci possono essere oggi gli strumenti di
governo o gli istituti di governo, definiti appunto dal TUSP e da
altra normativa, dalla quotata giù o dalla simil quotata in giù
potrebbe essere utile alla stessa simil quotata, allo stesso
azionista, agli stessi terzi, avere degli istituti che sono tipici
del comportamento e dell'autodisciplina di queste società.
Per questo abbiamo appunto cercato di costruire un secondo comma
all'articolo 4 della legge 20/2016 che consentisse, in senso lato,
anche a potenziali società controllate direttamente o
indirettamente che potrebbero emettere un domani azioni quotate...
le leggi dovrebbero considerare anche casi che non per forza
riguardano la contingenza, e forse devono considerare tutte le
eventualità, ma anche la possibilità, o meglio, l'indicazione, (poi
- ripeto - la forma qui è sicuramente importante, ma non è il
nostro obiettivo, è il principio il nostro obiettivo), quella via
di mezzo che è prevista dalla normativa italiana e che con degli
istituti di autogoverno, di autocomportamento, come si dice nel
mondo finanziario, potrebbero garantire un maggiore livello di
trasparenza e, magari, anche evitare delle polemiche, con un
principio fondamentale del mercato dei capitali: "Se applico,
spiego, se non applico, spiego, comunque spiego ai terzi come mi
comporto".
Presidente -
Il Presidente della Regione ne ha
facoltà.
Testolin (UV) -
Due riflessioni. Penso che su
quest'argomento la maggioranza intervenga anche con altri
rappresentanti.
Da parte nostra raccogliamo l'atteggiamento di attenzione per
questo tipo di situazione, che è una situazione adesso mal
definita, ibrida, rispetto a quello che è stato rappresentato.
Dal nostro punto di vista, abbiamo cercato di fare un'analisi
della presentazione dell'emendamento, così come lo avete
costruito.
Da un punto di vista tecnico, ci sono da fare degli
approfondimenti per non andare ad appesantire delle situazioni che
hanno già, nel loro complesso, delle dinamiche abbastanza
complicate, quindi ci possiamo prendere in carico un impegno, che
non è approvare l'emendamento in questa sede (anche per non
pregiudicare poi lo sforzo e la voglia di andare a chiarire i
percorsi piuttosto che complicarli, magari se non sono costruiti
nella maniera più opportuna), e di chiudere questo tipo di
approccio, proprio nel senso che è stato illustrato nel giro di un
mese e mezzo, una tempistica che possa essere considerata
accettabile dal punto di vista anche della necessità d'inserire
all'interno di questo percorso dei punti fermi che possano
aumentare la trasparenza e i meccanismi che possono andare a
regolarla in maniera più opportuna.
Presidente -
Consigliere Marguerettaz, ne ha facoltà.
Marguerettaz (UV) -
Non è esattamente l'ora più giusta,
probabilmente, per approvare degli articoli così importanti e
quindi la proposta che fa il Presidente è assolutamente
condivisibile, per lo meno da parte nostra.
Solo per spiegare - non saranno tanti quelli che ci ascoltano -
a beneficio, come si suol dire, del verbale.
Noi normalmente, quando abbiamo delle società partecipate
pubbliche, applichiamo il TUSP che è il Testo unico delle società
partecipate pubbliche; questa è la norma generale.
Dopodiché, l'articolo 2 del TUSP prevede delle esenzioni, e
queste esenzioni sono per le società quotate, le società quotate
sono quelle che evidentemente hanno delle azioni quotate sui vari
mercati.
Nel 2022 c'è stata una modifica e sono state equiparate alle
società quotate le società che emettono obbligazioni che sono
quotate sui mercati; questo è sostanzialmente il caso, non so se ce
ne siano altri, della CVA.
Nella norma, quindi, le società quotate applicano il Testo unico
delle disposizioni in materia di intermediazione finanziaria.
Io ho fatto la domanda in Commissione alla CVA dicendo: "Ma voi
applicate il TUF?" e la risposta è stata no, ma immagino che sia
anche corretta perché non sono delle società quotate.
Quindi sostanzialmente, come dice il collega Aggravi, siamo in
una zona grigia, ma questo è l'aspetto chiamiamolo accademico.
Dal punto di vista pratico, la gente che ci incontra per strada
ci chiede delle informazioni su una società che è per il 100% della
Regione e in virtù del fatto che noi non abbiamo la direzione e il
coordinamento, e non ce l'ha Finaosta, di fatto noi abbiamo molte
poche informazioni, abbiamo le informazioni che ci vengono date in
occasione del bilancio.
Ma in realtà noi dobbiamo trovare un modo per evitare di
trovarci in una posizione scomoda di direzione e coordinamento,
perché questo sappiamo che potrebbe avere delle implicazioni, ma
dall'altra parte dobbiamo costruire un sistema per avere delle
informazioni.
L'altro giorno io in audizione ho chiesto: "Ma avete fatto 330
megawatt nuovi di rinnovabili, è possibile sapere dove siano questi
330 megawatt e quanto siano costati?", e la risposta della
Direzione della CVA è stata: "Eh, no, questa domanda si configura
come un controllo di gestione".
Allora da un certo punto di vista io immagino che un azionista
non debba interferire con le scelte, ma una volta che le scelte
siano state fatte, Santo Dio, sapere quanto siano costati questi
megawatt e dove siano collocati e dove saranno collocati gli altri
67 che devono essere realizzati nel 2025... E quelli che sono
ancora licenziati? Questo mi sembra il minimo.
Così come per le informazioni che abbiamo avuto in Commissione -
e probabilmente le colleghe hanno stimolato... -, riguardo al
compenso del Consiglio d'Amministrazione della CVA: è stato oggetto
di 3-4 assemblee, così ci è stato detto, e questo compenso non è
stato approvato e addirittura abbiamo sentito che il Presidente
della Finaosta sembra abbia fatto delle - come sono state chiamate
- "pressioni improprie e gravi", ci rende un po' preoccupati,
perché noi di tutte queste cose non ne sappiamo nulla.
Allora capite che un sistema di comunicazione mi pare che sia
indispensabile, anche perché se il Presidente della finanziaria
regionale, 100% della Regione, fa delle pressioni improprie gravi,
c'è un grosso problema, e da un certo punto di vista ci si chiede:
"Cosa succede oggi?". Beh, io faccio solo una considerazione:
quattro quinti del Consiglio di Amministrazione di Finaosta è
uguale a quello che c'era prima.
Allora il problema era solo il Presidente? Quando il Presidente
è andato in assemblea, è andato facendo di testa sua o con il
parere di un Consiglio di amministrazione che per quattro quinti è
lo stesso di oggi?
Allora capite che forse il problema che è stato posto è un
problema che deve essere analizzato. Io non so se la formulazione
sia la migliore ma io credo che sia indispensabile mettere in piedi
un sistema di monitoraggio, dove, evitando la direzione...
Presidente -
Consigliere, concluda.
Marguerettaz (UV) -
...dobbiamo avere un flusso di
informazioni.
Presidente -
Consigliera Minelli, ne ha facoltà.
Minelli (PCP) -
Molto brevemente. Io credo che il tema
che è stato posto dal collega Aggravi e dal gruppo di Rassemblement
Valdôtain sia un tema estremamente interessante. Lo stesso
ragionamento che è stato presentato in maniera per forza un po'
sintetica, vista l'ora, visto che stiamo parlando di un
emendamento... credo che però sia talmente delicata anche questa
materia che, a nostro avviso, dovrebbe essere affrontata non tanto
con un emendamento alla legge di bilancio, è sicuramente qualche
cosa che va approfondito, va approfondito molto, così come anche
tutta la materia che riguarda le società partecipate e le società
controllate crediamo debba essere affrontata, e siamo profondamente
convinte che sia necessario ampliare in ogni modo, dove questo è
possibile, la trasparenza.
Addirittura io penso che sia una materia così importante che
potrebbe essere anche oggetto di una proposta di legge e, comunque,
di un percorso che bisogna esaminare con calma.
Sull'emendamento ci asterremo, però ringraziamo che sia stato
posto il tema, un tema che vedo anche che sta riscuotendo maggiore
interesse rispetto a quello che aveva avuto fino a qualche tempo fa
e mi sembra giusto e corretto, perché - soprattutto se ci riferiamo
alla più importante delle partecipate regionali, e stiamo parlando
di CVA - l'attenzione che tutto il Consiglio regionale deve a
questa realtà, a mio avviso deve essere massimo.
Presidente -
Consigliere Marquis, ne ha facoltà.
Marquis (FI) -
Anche noi abbiamo partecipato a tutte le
sedute della Commissione, in cui abbiamo avuto modo di ascoltare i
rappresentanti della CVA ed effettivamente le considerazioni che
sono state fatte dai colleghi che sono intervenuti questa sera su
quest'argomento credo che siano dei ragionamenti più che
condivisibili, perché per noi credo che sia importante lasciare la
società nelle condizioni di poter operare sul mercato e che possa
continuare il suo percorso di crescita, ma è altrettanto
prioritario e indispensabile che il socio unico, la controllante -
che deve essere il Consiglio regionale, la controllante politica -
debba avere delle informazioni necessarie su quelle che sono le
operazioni che vengono fatte.
Riteniamo che sia quasi mortificante dover pietire
quattro dati, che è il minimo sindacale, anche per dare poi
conto sul territorio a coloro che pongono delle domande. Il
cittadino che si incontra, quando ti fa una domanda: "Ma dove hanno
comprato?" alla risposta "Noi non lo sappiamo", non crede, non ci
può credere, perché sembra quasi paradossale, pertanto, al di là
dell'emendamento che è stato posto questa sera in discussione,
riteniamo che sia una cosa positiva, perché ha aperto la
discussione su questa situazione.
Noi riteniamo che questo ragionamento vada approfondito e si
debba trovare una soluzione che consenta alla società di operare e
allo stesso tempo che il Consiglio regionale possa essere
adeguatamente informato sulle iniziative che vengono poste in
essere, perché teniamo conto anche del volume delle iniziative che
equivalgono al bilancio regionale: com'è possibile che il Consiglio
regionale non abbia nessun tipo di informazione al di là di quattro
numeri che vengono rappresentati a bilancio che dicono tutto e
dicono niente? I numeri si possono interpretare però dietro a dei
numeri ci sono delle politiche aziendali.
Noi riteniamo che sia corretta la richiesta che è stata fatta
dal collega l'altro giorno di sapere, iniziativa per iniziativa,
qual è il grado di rendimento, dove sono state fatte e quanto sono
costate, perché non si può mettere tutto dentro un calderone e non
avere un'indicazione che possa dare contezza, al di là del
ragionamento complessivo, che è un numero di sintesi che ha una sua
positività, però è anche giusto sapere quello che sta
succedendo.
Pertanto noi ci asterremo a livello di votazione, ma
condividiamo l'idea di approfondire l'argomento per arrivare a
trovare una soluzione al problema.
Presidente -
Ci sono altri interventi? Consigliere
Aggravi.
Aggravi (RV) -
Ringrazio i colleghi che hanno partecipato
al dibattito, certo mezzanotte e cinque non è un orario in cui
affrontare non soltanto temi di questa complessità, ma magari anche
altri.
Permettetemi di fare due ulteriori considerazioni: il termine
usato dal Presidente, situazione ibrida o comunque ibrido, non è
assolutamente sbagliato, anzi, io lo condivido, perché è proprio
quella terra di mezzo che ho cercato di rappresentare.
Sappiamo che nelle situazioni ibride, cioè laddove non c'è una
chiara indicazione, una chiara natura, potremmo dire così, è
necessario dotarsi di strumenti che possono anche essere
considerati ibridi, e, tra gli strumenti ibridi, quali strumenti
sono migliori di quelli di auto disciplina, o comunque di
comportamento, che la stessa realtà si può dare?
Non so se la forma dell'emendamento sia quella corretta, e non
vorrei neanche dire che quest'emendamento abbia aperto la strada,
per carità, io non voglio assolutamente e il gruppo non vuole
prendersi dei meriti, però io tengo a precisare una cosa: abbiamo
voluto porre il tema, abbiamo voluto ragionare sul tema, abbiamo
voluto analizzare il tema e abbiamo voluto evitare di farci sopra
polemica di qualsiasi natura.
Lo dico perché tengo anche a sottolineare un altro passaggio: il
fatto di chiedere o di proporre o di suggerire maggior trasparenza
non vuol dire che riteniamo che non ce ne sia, ma riteniamo che
maggior trasparenza sia sempre utile, soprattutto a una realtà
molto importante, non soltanto per la nostra comunità, non soltanto
per i bilanci o quant'altro ma importante anche, in questo caso,
per il sistema elettrico nazionale.
Da parte nostra quindi la volontà era porre il tema, e non
chiederemo neanche il voto segreto, perché se chiediamo
trasparenza, giustamente ci deve essere completa trasparente.
Sono anche contento, e ringrazio i colleghi che si sono
giustamente espressi e che hanno - e lo dico anche a chi non
sosterrà l'emendamento - posto una questione fondamentale: temi di
questo tipo necessitano un approfondimento, necessitano uno studio,
necessitano anche del supporto di strutture tecniche perché mi
rendo conto che non è assolutamente semplice e non è neanche detto
che la via normativa e legislativa sia quella corretta. Ci sono
anche altre modalità e, perché no, ci potrebbe anche essere un motu
proprio dello stesso ente ibrido, chiamiamolo così per
semplicità.
Quindi noi non ritireremo l'emendamento ma solo per contezza del
lavoro fatto e di quello che abbiamo rappresentato e del fatto che
il tema è stato posto.
Poi ognuno giustamente farà le sue scelte. Ho preso nota di
quanto mi ha detto il Presidente, non è il mese e mezzo che cambia,
possono benissimo essere anche due mesi, ma sappia che oggi è il 13
e io terrò conto del calendario.
Presidente -
Altri interventi? Non ne vedo, mettiamo in
votazione. La votazione è aperta. La votazione è chiusa.
Presenti: 35
Votanti: 5
Favorevoli: 5
Astenuti: 30 (Baccega, Barmasse, Bertin, Bertschy, Carrel,
Caveri, Chatrian, Cretier, Di Marco, Distort, Foudraz, Ganis,
Grosjacques, Guichardaz Erika, Guichardaz Jean-Pierre, Jordan,
Lavevaz, Lavy, Malacrinò, Manfrin, Marguerettaz, Marquis, Marzi,
Minelli, Padovani, Perron, Rosaire, Sammaritani, Sapinet e
Testolin).
L'emendamento non è approvato.
Articolo n. 58, mettiamolo in votazione. La votazione è aperta.
La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano e Sammaritani).
L'articolo n. 58 è approvato.
Posso dare lo stesso risultato per l'articolo n. 59? Stesso
risultato per l'articolo n. 59, per l'allegato n. 1 e per
l'allegato n. 2.
Vi proporrei eventuali dichiarazioni di voto congiunte di farle
sul 169, su quello di bilancio, che segue il prossimo
documento.
Mettiamo ora in votazione il disegno di legge n. 168. La
votazione è aperta. La votazione è chiusa.
Presenti: 35
Votanti: 30
Favorevoli: 19
Contrari: 11
Astenuti: 5 (Aggravi, Brunod, Lucianaz, Planaz e Restano)
Il disegno di legge è approvato.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK