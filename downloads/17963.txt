Consiglio Regionale della Valle d'Aosta - Oggetto del Consiglio n. 1061 del 16 dicembre 1999 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ASSISTENZA SOCIALE
Assistenza socio-sanitaria
Precedente
Successivo
Resoconto integrale del dibattito dell'aula
Oggetto del Consiglio n. 1061 del 16 dicembre 1999 - Resoconto
OGGETTO N. 1061/XI Discussione del disegno di legge: "Norme
per la razionalizzazione dell'organizzazione del servizio
socio-sanitario regionale e per il miglioramento della qualità e
dell'appropriatezza delle prestazioni sanitarie, socio-sanitarie e
socio-assistenziali prodotte ed erogate nella Regione".
CAPO I PROGRAMMAZIONE SANITARIA E SOCIO-SANITARIA
Articolo 1 (Principi fondamentali)
1. La Regione, in armonia con lo Statuto speciale e le relative
norme di attuazione, nonché in coerenza con l'autofinanziamento del
servizio sanitario, applica i principi fondamentali di cui ai
decreti legislativi 30 dicembre 1992, n. 502 (Riordino della
disciplina in materia sanitaria, a norma dell'articolo 1 della
legge 23 ottobre 1992, n. 421), 7 dicembre 1993, n. 517
(Modificazioni al d.lgs. 30 dicembre 1992, n. 502, recante riordino
della disciplina in materia sanitaria, a norma dell'articolo 1
della L. 23 ottobre 1992, n. 421) e 19 giugno 1999, n. 229 (Norme
per la razionalizzazione del Servizio sanitario nazionale, a norma
dell'articolo 1 della legge 30 novembre 1998, n. 419), tramite:
a) la regionalizzazione dell'organizzazione dei servizi
sanitari, diretta ad assicurare le prestazioni e le attività
previste dai livelli essenziali ed appropriati di assistenza,
definiti in rapporto ai bisogni sanitari e di salute della
popolazione ed alle risorse disponibili;
b) l'aziendalizzazione della produzione delle prestazioni ed
attività, diretta ad assicurare la qualità e la razionalità dei
processi organizzativi, produttivi e gestionali, nonché il
controllo della formazione dei costi;
c) la responsabilizzazione economica delle strutture, diretta a
sviluppare le capacità strategico-gestionali,
professionali-organizzative e tecnico-operative del personale;
d) l'integrazione fra prestazioni sanitarie ed azioni di
protezione sociale, al fine di migliorare l'efficacia degli
interventi sanitari e di promozione della salute, rafforzare la
tutela dei soggetti deboli, elevare gli standard delle prestazioni
socio-assistenziali;
e) il coordinamento tra i servizi sanitari ed i servizi per la
protezione dell'ambiente, al fine di migliorare la tutela e la
qualità dell'ambiente, nonché l'efficacia degli interventi per la
tutela e la promozione della salute.
Articolo 2 (Programmazione sanitaria regionale)
1. La Regione assicura, mediante la programmazione sanitaria, lo
sviluppo del servizio socio-sanitario regionale, al fine di
garantire i livelli essenziali ed appropriati di assistenza
definiti dal piano socio-sanitario regionale.
2. La programmazione sanitaria regionale si attua attraverso il
piano socio-sanitario regionale ed i relativi strumenti di
attuazione, in coordinamento con la programmazione
socio-assistenziale regionale.
3. Il piano socio-sanitario regionale è l'atto con il quale la
Regione, in armonia con il piano sanitario nazionale, definisce,
per il triennio di riferimento, gli interventi per il
raggiungimento degli obiettivi di salute ed il funzionamento dei
servizi in relazione ai bisogni assistenziali e di salute della
popolazione, rilevati attraverso l'attività e gli strumenti
dell'Osservatorio regionale epidemiologico e per le politiche
sociali.
4. La programmazione sanitaria regionale individua le tipologie
di assistenza, i servizi e le prestazioni da assicurare a garanzia
dei livelli essenziali ed appropriati di assistenza, in conformità
alle risorse finanziarie disponibili in base alle determinazioni
della legge finanziaria della Regione vigenti per il periodo
considerato.
5. Il piano socio-sanitario regionale è adottato con legge
regionale, nell'anno antecedente al triennio al quale si riferisce
la programmazione.
Articolo 3 (Partecipazione degli enti locali alla programmazione
sanitaria e socio-sanitaria regionale)
1. Al fine di favorire la partecipazione degli enti locali alla
politica socio-sanitaria regionale, il Consiglio permanente degli
enti locali previsto dall'articolo 60 della legge regionale 7
dicembre 1998, n. 54 (Sistema delle autonomie in Valle d'Aosta),
oltre ad esercitare le funzioni previste dall'articolo 7, commi 3 e
8, dall'articolo 18, comma 1, lettera d) e dall'articolo 29, comma
6:
a) si esprime annualmente sulla attività e sui risultati
conseguiti dall'azienda USL;
b) formula proposte alla struttura regionale competente in
materia di sanità, salute e politiche sociali riguardanti la
programmazione sanitaria e socio-sanitaria regionale;
c) esprime parere su tutti i progetti di legge regionali
presentati al Consiglio regionale in materia sanitaria e
socio-sanitaria.
Articolo 4 (Relazione sanitaria e sociale)
1. La struttura regionale competente in materia di sanità,
salute e politiche sociali predispone ogni anno, con riferimento
all'anno precedente, la relazione annuale sanitaria e sociale,
quale strumento informativo e di conoscenza delle dinamiche e delle
esigenze del mondo della salute, nonché dei bisogni sanitari e di
assistenza sociale espressi nella regione.
2. La relazione annuale sanitaria e sociale valuta ed
interpreta, anche sulla base delle risultanze della relazione
sanitaria dell'azienda USL, lo stato di salute della popolazione ed
i risultati raggiunti in rapporto agli obiettivi definiti dalla
programmazione sanitaria e socio-assistenziale regionale.
3. La relazione annuale sanitaria e sociale è approvata dalla
Giunta regionale e pubblicata sul Bollettino ufficiale della
Regione.
Articolo 5 (Osservatorio regionale epidemiologico e per le
politiche sociali)
1. Nell'ambito della struttura regionale competente in materia
di sanità, salute e politiche sociali opera l'Osservatorio
regionale epidemiologico e per le politiche sociali con il compito
di:
a) produrre dati descrittivi sulla salute e sui bisogni di
assistenza sociale della popolazione della regione, individuando
indicatori utili ad identificare i problemi emergenti;
b) individuare, sperimentare e applicare indicatori di qualità e
di appropriatezza dei servizi sanitari e sociali a livello
regionale;
c) elaborare linee-guida relative alla qualità dei servizi;
d) progettare, attivare, gestire e controllare i flussi
informativi relativi alla domanda e al consumo di prestazioni;
e) elaborare studi e ricerche su fasce di popolazione ai fini
della rilevazione delle condizioni sociali, di vita e dello stato
di salute;
f) fornire ogni elemento utile alla programmazione sanitaria e
socio-assistenziale regionale anche ai fini della elaborazione del
piano socio-sanitario e della valutazione dei risultati;
g) svolgere analisi mirate su specifici fenomeni sociali;
h) fornire elementi di conoscenza metodica delle impostazioni e
delle modificazioni che intervengono nell'organizzazione dei
servizi pubblici e dei soggetti erogatori privati lucrativi e non
lucrativi;
i) collaborare all'elaborazione della relazione annuale
sanitaria e sociale;
j) collaborare con le strutture competenti in materia di tutela
dell'ambiente nell'individuazione dei fattori di rischio per la
salute derivanti da attività umane e produttive in relazione allo
stato dell'ambiente.
2. L'organizzazione ed il funzionamento dell'Osservatorio
epidemiologico e per le politiche sociali sono definiti nell'ambito
dell'applicazione delle disposizioni vigenti in materia di
organizzazione dell'Amministrazione regionale.
3. Il responsabile dell'Osservatorio epidemiologico e per le
politiche sociali risponde del trattamento dei dati personali
posseduti e, nell'esercizio dell'attività di informazione, deve
garantire la tutela delle persone fisiche e giuridiche rispetto al
trattamento dei dati personali, ferma restando, in rapporto ai
compiti esercitati, la responsabilità dei dirigenti delle strutture
in cui si articola la struttura regionale competente in materia di
sanità, salute e politiche sociali ai fini di quanto previsto dalla
legge 31 dicembre 1996, n. 675 (Tutela delle persone e di altri
soggetti rispetto al trattamento dei dati personali) come
modificata, da ultimo, dal decreto legislativo 30 luglio 1999, n.
282.
Articolo 6 (Finanziamento dei livelli di assistenza e delle
prestazioni)
1. Al finanziamento dell'organizzazione e delle attività
necessarie a garantire i livelli essenziali ed appropriati di
assistenza e la produzione ed erogazione delle prestazioni in essi
ricomprese provvede la Giunta regionale nel limite delle quote del
fondo sanitario regionale da trasferire all'azienda USL, nonché dei
fondi regionali da trasferire agli enti locali, così come
determinati dalla legge finanziaria vigente in base alle previsioni
della programmazione sanitaria e socio-assistenziale regionale,
tenendo conto della quota da destinare alle attività finalizzate
alla prevenzione.
2. Il finanziamento è calcolato per quota capitaria secondo gli
indici di accesso all'assistenza determinati dalla programmazione
sanitaria e socio-assistenziale regionale sulla base dei bisogni
espressi dalla popolazione, della qualità delle cure e della loro
appropriatezza riguardo alle specifiche esigenze, nonché
dell'economicità dell'impiego delle risorse.
3. Il finanziamento è diretto in particolare a finanziare:
a) gli oneri di produzione ed erogazione delle prestazioni nei
confronti della popolazione residente nella regione, calcolati in
base a tariffe predefinite;
b) i programmi assistenziali per funzioni individuate dalla
programmazione sanitaria e socio-assistenziale regionale, calcolati
in base a costi standard di produzione in quanto non valutabili a
prestazione;
c) le prestazioni erogate per conto dell'azienda USL da altri
soggetti erogatori pubblici e privati accreditati, remunerati a
prestazione attraverso il sistema tariffario o a costi standard,
nei limiti dei vincoli quantitativi e finanziari posti con gli
accordi o contratti;
d) la mobilità sanitaria definita secondo le modalità e le
procedure del sistema interregionale di compensazione o in base ad
accordi interaziendali;
e) i progetti-obiettivo da realizzare mediante l'integrazione
funzionale ed operativa dei servizi sanitari e dei servizi
socio-assistenziali;
f) i fabbisogni di formazione di base e di formazione continua
del personale;
g) il fabbisogno complessivo per gli investimenti, sulla base
delle effettive necessità di mantenimento e di sviluppo del
patrimonio tecnologico e strutturale;
h) l'esclusività del rapporto di lavoro della dirigenza del
ruolo sanitario in connessione al miglioramento della qualità ed
appropriatezza delle prestazioni ed allo sviluppo dei risultati
economici di gestione conseguiti dall'azienda USL;
i) gli accordi a livello regionale integrativi degli accordi
collettivi nazionali per il personale convenzionato;
j) i rimborsi relativi alle prestazioni in forma indiretta da
erogare fino al 31 gennaio 2001.
Articolo 7 (Accordo di programma)
1. L'assegnazione del finanziamento all'azienda USL avviene con
la deliberazione della Giunta regionale che, in conformità alle
risorse disponibili ed agli indirizzi ed obiettivi di salute e di
funzionamento dei servizi fissati dalla Giunta stessa entro il 31
gennaio di ciascun anno, approva l'accordo di programma relativo al
piano attuativo locale, da sottoscrivere dall'assessore regionale
competente in materia di sanità, salute e politiche sociali e dal
direttore generale dell'azienda USL.
2. Il direttore generale è tenuto ad adottare il piano attuativo
locale ed il conseguente bilancio preventivo annuale entro il 30
aprile, in conformità a quanto stabilito dall'accordo di
programma.
3. Al fine di cui al comma 2 il direttore generale, entro il 20
marzo, provvede a trasmettere la proposta di piano attuativo locale
alla struttura regionale competente in materia di sanità, salute e
politiche sociali ed al Consiglio permanente degli enti locali di
cui all'articolo 60 della l.r. 54/1998, che esprime il proprio
parere, entro quindici giorni dalla data di ricevimento del piano,
alla Giunta regionale ed al direttore generale dell'azienda USL;
decorso tale termine senza che siano pervenute osservazioni, la
Giunta regionale procede comunque ai fini dell'accordo di
programma.
4. Il mancato rispetto da parte del direttore generale dei
termini di cui ai commi 2 e 3 può determinare l'applicazione delle
disposizioni relative alla risoluzione del contratto.
5. Entro il 20 aprile la Giunta regionale, valutata la
conformità della proposta del piano attuativo locale agli indirizzi
e agli obiettivi fissati con la programmazione sanitaria e
socio-assistenziale regionale, assume le proprie decisioni in
merito al conseguente accordo di programma ed alla relativa
stipula.
6. Ove i tempi di approvazione della legge finanziaria regionale
lo consentano, i termini per la procedura relativa all'accordo di
programma stabiliti ai commi 1, 2, 3, 4 e 5 possono essere
anticipati e sono fissati con la deliberazione della Giunta
regionale che determina gli indirizzi e gli obiettivi per il piano
attuativo, fermi restando gli intervalli di tempo previsti fra un
termine e l'altro della procedura.
7. Con l'accordo di programma sono definiti gli obiettivi e gli
indicatori per la valutazione dell'attività svolta e dei risultati
di gestione ottenuti dal direttore generale, nonché per
l'attribuzione della quota integrativa contrattuale, alla cui
corresponsione si provvede in base alle risultanze della relazione
sanitaria aziendale che il direttore generale deve trasmettere alla
Giunta regionale entro il 30 aprile dell'anno successivo a quello
di riferimento.
8. L'accordo di programma, stipulato ai sensi del presente
articolo, con allegato il relativo piano attuativo locale, è
trasmesso, a fini conoscitivi, al Consiglio permanente degli enti
locali di cui all'articolo 60 della l.r. 54/1998, a cura della
struttura regionale competente in materia di sanità, salute e
politiche sociali.
Articolo 8 (Piano attuativo locale)
1. Il piano socio-sanitario regionale ed i relativi strumenti di
attuazione trovano applicazione attraverso il piano attuativo
locale, fatti salvi i programmi di interesse generale ed i
programmi finalizzati di competenza della Regione, individuati
dalla programmazione sanitaria e socio-assistenziale regionale e
direttamente gestiti dalla struttura regionale competente in
materia di sanità, salute e politiche sociali.
2. Il piano attuativo locale è l'atto di programmazione con il
quale l'azienda USL, in esecuzione di quanto previsto dagli
indirizzi ed obiettivi definiti dalla programmazione sanitaria e
socio-assistenziale regionale, nei limiti delle risorse disponibili
e dei vincoli di pareggio di bilancio, definisce gli obiettivi ed i
risultati che intende conseguire attraverso le azioni, i progetti e
le attività da realizzare.
3. Il piano attuativo è articolato in rapporto alle aree
organizzative in cui si articola l'organizzazione dall'azienda USL
e definisce in particolare:
a) le azioni da realizzare con i relativi progetti, gli
obiettivi da raggiungere, le risorse finanziarie disponibili, gli
standard e gli indicatori di valutazione strutturali,
organizzativi, di attività, di risultato;
b) i volumi complessivi di attività e prestazioni relativi alla
domanda ed ai programmi assistenziali compresi nei livelli
essenziali ed appropriati di assistenza, prodotti in corrispondenza
ai ricavi calcolati in rapporto alle tariffe ed ai costi standard
definiti dalla Giunta regionale, ivi compresi gli oneri di mobilità
interregionale attiva e passiva, con indicazione delle sedi
operative in cui le attività e prestazioni devono essere
effettuate;
c) i posti letto disponibili per ciascuna struttura di ricovero,
distinti per prestazioni di ricovero ordinario e day hospital, con
specificazione dell'elenco delle prestazioni di day surgery;
d) il quadro complessivo degli orari settimanali di apertura al
pubblico degli ambulatori, servizi ed uffici, con particolare
riguardo all'utilizzo delle grandi apparecchiature, ivi compresi
gli orari della libera professione intramuraria;
e) il quadro complessivo dei tempi di attesa per l'erogazione
delle prestazioni di ricovero ed ambulatoriali, distinti per unità
operativa e tipologia di prestazioni, in applicazione delle
disposizioni della Giunta regionale;
f) il fabbisogno massimo onnicomprensivo di personale, suddiviso
per ciascuna area organizzativa di cui all'articolo 26, ruolo,
profilo e posizione funzionale, necessario all'azienda USL per
produrre le attività e le prestazioni previste dai livelli
essenziali ed appropriati di assistenza, con l'indicazione delle
unità di personale:
1) da assumere;
2) da incaricare con contratto a tempo determinato;
3) corrispondente ai servizi da acquisire nel corso dell'anno di
esercizio;
4) incaricato con rapporto di consulenza;
g) i volumi di spesa per ciascuna area organizzativa, con
l'indicazione del budget da concordare fra la direzione
dell'azienda USL ed i responsabili delle strutture;
h) i volumi e la tipologia delle prestazioni, le modalità di
remunerazione ed i livelli di spesa fissati per gli accordi ed i
contratti con i soggetti erogatori pubblici e privati ed i
professionisti accreditati;
i) le azioni e gli interventi per l'assistenza integrata sociale
e sanitaria, nonché per il coordinamento con i servizi
socio-assistenziali;
j) le modalità e/o le strutture previste al fine di sviluppare
in forma dipartimentale l'aggregazione o il coordinamento fra le
attività ed i processi produttivi effettuati dall'azienda USL;
k) i risultati o le azioni cui ricondurre la corresponsione dei
finanziamenti integrativi di cui all'articolo 41;
l) le azioni e le modalità per la partecipazione dei cittadini e
per la tutela degli utenti dei servizi, nel quadro della gestione e
dell'aggiornamento annuale della carta dei servizi;
m) il fabbisogno di beni e di servizi e la programmazione degli
investimenti per strutture e tecnologie con le relative previsioni
di spesa, ivi compresi gli eventuali oneri per la contrazione di
mutui;
n) il programma di aggiornamento professionale e di formazione
permanente con l'indicazione degli obiettivi, delle attività, delle
modalità di gestione e della previsione di spesa;
o) le attività di ricerca finalizzata e di sperimentazione
autorizzate dalla Regione;
p) le azioni e gli interventi da effettuare mediante accordo di
programma con l'Agenzia regionale per la protezione dell'ambiente,
con specificazione del volume di prestazioni che tale ente deve
garantire senza oneri per l'azienda USL;
q) le azioni e gli interventi ai fini dell'applicazione
nell'azienda USL delle disposizioni in materia di tutela della
salute dei lavoratori e di sicurezza delle strutture, degli
impianti e delle tecnologie;
r) il quadro complessivo dei dati di attività, di struttura,
economici e di gestione.
CAPO II ORGANIZZAZIONE DELL'AZIENDA USL
Articolo 9 (Azienda regionale sanitaria USL)
1. La Regione assicura i livelli essenziali ed appropriati di
assistenza attraverso una unità sanitaria locale coincidente con
l'ambito territoriale della regione.
2. L'unità sanitaria locale della Valle d'Aosta, già trasformata
in azienda regionale con legge regionale 8 giugno 1994, n. 24
(Trasformazione in Azienda regionale dell'Unità sanitaria locale
della Valle d'Aosta: organi di gestione), è denominata "Azienda
regionale sanitaria USL della Valle d'Aosta", denominazione
abbreviata in "azienda USL".
3. L'azienda USL ha sede in Aosta, ha competenza sull'intero
territorio regionale ed è dotata di personalità giuridica pubblica
e di autonomia imprenditoriale.
Articolo 10 (Atto costitutivo)
1. L'azienda USL determina la propria costituzione con atto
aziendale di diritto privato, che ne disciplina l'organizzazione ed
il funzionamento.
2. L'atto aziendale è adottato e modificato dal direttore
generale in conformità ai principi della legislazione statale e
alle disposizioni regionali vigenti.
3. In sede di prima applicazione della presente legge l'atto
aziendale è adottato entro novanta giorni dalla data di stipula
dell'accordo di programma di cui all'articolo 7.
4. L'atto aziendale individua in particolare:
a) la sede legale dell'azienda USL;
b) le aree organizzative e le strutture in cui si articola la
relativa organizzazione;
c) le strutture funzionalmente dipendenti dalla direzione
aziendale;
d) gli ambiti organizzativi territoriali, definiti distretti,
con l'indicazione dei comuni compresi in ciascun ambito;
e) i vincoli ed i criteri per la costituzione e la modificazione
delle strutture;
f) le competenze specifiche del direttore amministrativo, del
direttore sanitario, dei direttori delle aree organizzative di cui
all'articolo 26, dei direttori di presidio e di dipartimento,
nonché dei responsabili delle strutture di cui alla lettera b);
g) l'organizzazione delle attività del medico competente
nell'ambito della sezione di medicina del lavoro del servizio di
igiene e sanità pubblica;
h) le modalità, i compensi ed i requisiti richiesti per il
conferimento degli incarichi ai direttori delle aree organizzative,
ai direttori di distretto ed ai responsabili delle strutture;
i) gli atti alla cui adozione sono competenti, in via ordinaria,
il direttore di presidio ospedaliero ed i direttori delle aree
organizzative;
j) le modalità di assunzione degli atti deliberativi del
direttore generale;
k) le procedure per la sostituzione, in caso di assenza ed
impedimento, del direttore amministrativo, del direttore sanitario,
dei direttori delle aree organizzative e dei direttori dei
distretti;
l) le modalità per l'elaborazione del piano attuativo locale e
per la sua conoscenza ai fini applicativi da parte delle strutture
operative in cui si articola l'azienda USL;
m) le modalità di costituzione e di funzionamento del servizio
di controllo interno.
5. L'atto aziendale definisce altresì:
a) i rapporti con la struttura regionale competente in materia
di politiche sociali ai fini delle attività di pianificazione e
coordinamento per l'integrazione dei servizi sanitari e
socio-assistenziali;
b) le modalità di partecipazione dei medici convenzionati alle
attività di prevenzione, di gestione e di programmazione
dell'assistenza territoriale-distrettuale e dell'assistenza
ospedaliera;
c) le modalità e le forme di partecipazione dei dirigenti di
assistenza infermieristica e di quelli di supporto tecnico ed
amministrativo ai processi di programmazione aziendale;
d) le modalità di negoziazione del budget fra la direzione
aziendale ed i responsabili delle strutture;
e) le modalità di negoziazione per la definizione degli accordi
contrattuali e la stipula dei contratti con i soggetti erogatori
pubblici e privati accreditati;
f) le modalità di organizzazione e di funzionamento del comitato
etico costituito ai sensi dei decreti del Ministro della Sanità 15
luglio 1997 e 18 marzo 1998.
Articolo 11 (Organizzazione della direzione aziendale)
1. L'azienda USL persegue le proprie finalità organizzando e
dirigendo le attività attraverso:
a) la direzione aziendale;
b) le aree organizzative e le strutture in cui tali aree sono
articolate.
2. La direzione aziendale è costituita dal direttore generale,
che ha la responsabilità esclusiva della gestione dell'azienda USL,
dal direttore sanitario e dal direttore amministrativo.
3. La direzione aziendale svolge compiti di:
a) pianificazione strategica;
b) controllo direzionale;
c) negoziazione e controllo dei budget.
4. Nell'ambito della direzione aziendale operano il collegio di
direzione di cui all'articolo 25 ed il servizio di controllo
interno di cui all'articolo 15.
Articolo 12 (Organi dell'azienda USL)
1. Sono organi dell'azienda USL:
a) il direttore generale;
b) il Collegio sindacale.
Articolo 13 (Nomina del direttore generale)
1. Il direttore generale dell'azienda USL è nominato, secondo
modalità definite dalla Giunta regionale sulla base delle vigenti
disposizioni statali, con rapporto di lavoro di natura privatistica
e fiduciaria, senza necessità di valutazioni comparative, ai sensi
delle vigenti disposizioni statali e di quelle regionali in materia
di bilinguismo, mediante decreto del Presidente della Giunta
regionale, su conforme deliberazione della stessa.
2. Al direttore generale si applicano le cause di ineleggibilità
e di incompatibilità previste dalle vigenti disposizioni
statali.
3. Le vigenti disposizioni statali regolanti l'ineleggibilità e
l'incompatibilità del direttore generale si applicano anche al
direttore amministrativo e al direttore sanitario.
Articolo 14 (Rapporto di lavoro del direttore generale)
1. Il rapporto di lavoro del direttore generale è disciplinato
ai sensi delle vigenti disposizioni statali.
2. I contenuti del contratto, ivi compresi i criteri per la
determinazione degli emolumenti e dei risultati richiesti ai fini
delle valutazioni per la conferma o la risoluzione del contratto,
nonché i termini di preavviso per la risoluzione del contratto o la
cessazione del rapporto a seguito di dimissioni, sono stabiliti con
deliberazione della Giunta regionale sulla base delle vigenti
disposizioni statali.
Articolo 15 (Competenze del direttore generale)
1. Spettano al direttore generale:
a) la legale rappresentanza dell'azienda USL;
b) l'esercizio di tutte le funzioni e l'adozione di tutti i
provvedimenti inerenti alla gestione dell'azienda USL;
c) la verifica della corretta ed economica gestione delle
risorse attribuite ed introitate, nonché dell'imparzialità e del
buon andamento dell'azione amministrativa. Per tale verifica, che
avviene mediante valutazioni comparative dei costi, dei rendimenti
e dei risultati, il direttore generale si avvale di un apposito
servizio di controllo interno che opera in posizione di autonomia e
risponde esclusivamente al direttore generale. Per motivate
esigenze è possibile avvalersi di consulenti esterni esperti in
tecniche di valutazione e controllo di gestione, nonché di
personale dirigente di altre amministrazioni, pubbliche o private,
particolarmente qualificato. Il direttore generale determina il
compenso dell'incarico in misura non superiore al trattamento
massimo previsto per i dirigenti nel ruolo di appartenenza, fatto
salvo il trattamento economico di maggior favore in godimento.
Articolo 16 (Vacanza o assenza del direttore generale)
1. Nei casi in cui venga meno il rapporto fiduciario, ricorrano
gravi motivi o la gestione presenti una situazione di grave
disavanzo o in caso di violazione di leggi o di principi di buon
andamento e di imparzialità dell'amministrazione, la Giunta
regionale procede alla risoluzione del contratto e dichiara la
decadenza del direttore generale. Il Presidente della Giunta deve,
quindi, nominare un nuovo direttore generale con le modalità di cui
all'articolo 13.
2. In caso di vacanza dell'ufficio o nei casi di assenza o
impedimento del direttore generale, le relative funzioni sono
svolte dal direttore amministrativo o dal direttore sanitario su
delega del direttore generale o, in mancanza di delega, dal
direttore più anziano d'età. Ove l'assenza o l'impedimento si
protraggano oltre i sei mesi si procede alla sostituzione con le
modalità previste dall'articolo 13.
3. Nei casi di vacanza dell'ufficio, in alternativa
all'attribuzione di funzioni al direttore più anziano, fino alla
nomina del nuovo direttore generale, la Giunta regionale può
procedere al commissariamento dell'azienda USL mediante nomina di
un commissario, in possesso dei requisiti richiesti per la nomina a
direttore generale. Il commissario resta in carica fino alla nomina
del nuovo direttore generale ed esercita le funzioni ed i poteri
spettanti allo stesso.
4. Al commissario spetta un compenso annuo lordo onnicomprensivo
che comunque non può superare il compenso annuo lordo
onnicomprensivo riconoscibile al direttore generale.
5. Il commissario provvede alla conferma e/o nomina dei
direttori sanitario ed amministrativo i quali, comunque, cessano
dall'incarico entro tre mesi dalla data di nomina del nuovo
direttore generale.
Articolo 17 (Attività deliberativa del direttore generale)
1. Il direttore generale è coadiuvato dal direttore
amministrativo di cui all'articolo 22 e dal direttore sanitario di
cui all'articolo 23.
2. I pareri che i direttori di cui al comma 1 devono fornire al
direttore generale vanno resi nel termine perentorio di dieci
giorni dalla richiesta; trascorso tale termine senza che il parere
sia intervenuto, il parere si intende espresso positivamente e il
direttore generale può senz'altro provvedere.
3. I pareri dei direttori di cui al comma 1 sono obbligatori, ma
non vincolanti. Il direttore generale può provvedere in difformità
al parere espressogli. In tal caso è però tenuto a motivare i
provvedimenti assunti in difformità.
4. Le deliberazioni del direttore generale sono assunte sulla
base delle proposte, predisposte dalle strutture competenti, che
indichino: il nominativo della persona responsabile del
procedimento; la sottoscrizione di apposita dichiarazione del
responsabile della struttura interessata circa la legittimità e
regolarità tecnica e contabile della deliberazione proposta; gli
eventuali costi/uscite determinati. Ciascuna deliberazione adottata
deve fare menzione della proposta assunta a riferimento, pena la
nullità dell'atto.
5. Le deliberazioni e la relativa pubblicazione devono garantire
la tutela delle persone e di altri soggetti rispetto al trattamento
dei dati personali, ai sensi di quanto previsto dalla l. 675/1996,
come modificata, da ultimo, con d.lgs. 282/1999.
6. L'azienda USL trasmette mensilmente alla struttura regionale
competente in materia di sanità, salute e politiche sociali un
apposito foglio riepilogativo contenente l'oggetto, il numero e la
data delle deliberazioni adottate, con l'indicazione del
responsabile del procedimento e del responsabile della struttura
che ha sottoscritto la dichiarazione di legittimità e regolarità
tecnica e contabile della deliberazione.
Articolo 18 (Collegio sindacale)
1. Il Collegio sindacale è composto da cinque membri, così
designati:
a) due dalla Giunta regionale, secondo le procedure previste
dalla legge regionale 10 aprile 1997, n. 11 (Disciplina delle
nomine e delle designazioni di competenza regionale);
b) uno dal Ministro del tesoro, del bilancio e della
programmazione economica;
c) uno dal Ministro della sanità;
d) uno dal Consiglio permanente degli enti locali di cui
all'articolo 60 della l.r. 54/1998.
2. I componenti del Collegio sindacale sono scelti tra gli
iscritti nel registro dei revisori contabili istituito presso il
Ministero di grazia e giustizia, ovvero tra i funzionari del
Ministero del tesoro, del bilancio e della programmazione economica
che abbiano esercitato per almeno tre anni le funzioni di revisori
dei conti o di componenti dei collegi sindacali.
3. Il Collegio sindacale è nominato dal direttore generale con
proprio provvedimento. La durata del Collegio sindacale è fissata
in tre anni. I componenti possono essere riconfermati.
4. La prima seduta del Collegio è convocata dal direttore
generale, che la presiede fino all'insediamento del presidente.
Nella prima seduta il Collegio procede innanzitutto ad eleggere nel
proprio seno, a maggioranza assoluta dei componenti, il presidente,
che dura in carica quanto il Collegio che lo ha eletto. Ove nessun
componente riporti tale maggioranza nelle prime due votazioni, a
partire dalla terza è sufficiente la maggioranza semplice. Con le
stesse modalità necessarie all'elezione del presidente è eletto un
vice presidente, con il compito di sostituire il presidente in caso
di assenza o impedimento o temporanea vacanza dalla carica.
5. Il Collegio si riunisce almeno una volta al mese presso la
sede dell'azienda USL.
6. Per la validità delle adunanze è necessaria la presenza di
almeno tre componenti. In caso di contemporanea assenza del
presidente e del vice presidente esercita le funzioni di presidente
il più anziano d'età dei presenti. In ogni caso le decisioni del
Collegio devono essere assunte a maggioranza assoluta dei
componenti.
7. I componenti del Collegio, per l'esercizio delle loro
funzioni, possono prendere visione di tutti gli atti amministrativi
e contabili e svolgere verifiche presso gli uffici e i servizi
dell'azienda USL.
8. Il Collegio trasmette alla struttura regionale competente in
materia di sanità, salute e politiche sociali copia dei rilievi
amministrativi e contabili effettuati sulle deliberazioni del
direttore generale e dei risultati dell'attività di verifica e di
vigilanza esercitata.
9. Ai componenti del Collegio spetta una indennità mensile di
carica nella misura stabilita dalla Giunta regionale tenendo conto
del fatto che l'indennità annua lorda spettante ai componenti del
Collegio è fissata in misura pari al dieci per cento degli
emolumenti del direttore generale. Al presidente del Collegio
compete una maggiorazione pari al venti per cento dell'indennità
fissata per gli altri componenti. Ai componenti compete altresì il
rimborso delle spese di viaggio e l'indennità di missione nei casi
e secondo le modalità previste per il personale del Servizio
sanitario regionale di posizione funzionale apicale.
Articolo 19 (Cause di decadenza e sostituzioni dei componenti
del Collegio sindacale)
1. Ove, a seguito di decadenza, dimissioni, decessi,
sopravvenuta incompatibilità o qualsiasi altra causa di cessazione
anticipata dalla carica il Collegio sindacale risultasse mancante
di uno o più componenti, il direttore generale provvede ad
acquisire le nuove designazioni dalle amministrazioni competenti.
In caso di mancanza di più di due componenti si procede alla
ricostituzione dell'intero Collegio.
2. Qualora il direttore generale non proceda alla ricostituzione
del Collegio entro trenta giorni, il Presidente della Giunta
regionale, con proprio decreto, provvede a costituirlo in via
straordinaria con un funzionario della Regione e due designati dal
Ministro del tesoro.
3. Il Collegio straordinario cessa le proprie funzioni all'atto
dell'insediamento del Collegio ordinario.
Articolo 20 (Incompatibilità)
1. Non possono far parte del Collegio sindacale e, se nominati,
decadono dall'ufficio:
a) il direttore generale in carica, i suoi parenti ed affini
fino al secondo grado;
b) i dipendenti dell'azienda USL, gli operatori legati da
rapporto convenzionale con la stessa, coloro che siano comunque
legati da un rapporto continuativo di prestazione d'opera
retribuita con l'azienda medesima, nonché i suoi fornitori;
c) i titolari, i soci, gli amministratori, i gestori di
istituzioni sanitarie private ubicate nel territorio regionale,
nonché chi, a qualsiasi titolo, svolga in modo continuativo
attività retribuita presso tali istituzioni;
d) coloro che abbiano lite pendente per questioni attinenti
l'attività dell'azienda USL, ovvero, avendo un debito liquido ed
esigibile verso di essa, siano stati regolarmente costituiti in
mora ai sensi dell'articolo 1219 del codice civile, oppure si
trovino nelle condizioni di cui al secondo comma dello stesso
articolo.
Articolo 21 (Competenze del Collegio sindacale)
1. Il Collegio sindacale:
a) verifica l'amministrazione dell'azienda USL sotto il profilo
economico;
b) vigila sull'osservanza della legge;
c) accerta la regolare tenuta della contabilità e la conformità
del bilancio alle risultanze dei libri e delle scritture contabili
ed effettua periodicamente verifiche di cassa;
d) riferisce almeno trimestralmente alla struttura regionale
competente in materia di sanità, salute e politiche sociali, anche
su richiesta di quest'ultima, sui risultati del riscontro eseguito,
denunciando immediatamente i fatti se vi è fondato sospetto di
gravi irregolarità;
e) trasmette periodicamente, e comunque con cadenza almeno
semestrale, una propria relazione sull'andamento dell'attività
dell'azienda USL alla Giunta regionale.
2. I componenti del Collegio sindacale possono procedere ad atti
di ispezione e controllo, anche individualmente.
3. I riferimenti contenuti nella legge regionale 16 luglio 1996,
n. 19 (Norme sull'assetto contabile, gestionale e di controllo
dell'Unità sanitaria locale della Valle d'Aosta, in attuazione del
decreto legislativo 30 dicembre 1992, n. 502 (Riordino della
disciplina in materia sanitaria, a norma dell'articolo 1 della
legge 23 ottobre 1992, n. 421), come modificato dal decreto
legislativo 7 dicembre 1993, n. 517), relativi al Collegio dei
revisori si intendono applicabili al Collegio sindacale di cui al
presente articolo.
4. Le disposizioni di cui alla l.r. 19/1996 devono essere
adeguate, con successiva legge regionale, ai principi e ai criteri
di cui al d.lgs. 502/1992, come modificato dal d.lgs. 229/1999 e
alla presente legge.
Articolo 22 (Direttore amministrativo)
1. Il direttore amministrativo è nominato con provvedimento
motivato del direttore generale fra laureati in discipline
giuridiche o economiche in possesso dei requisiti previsti dalle
vigenti disposizioni statali.
2. Al rapporto di lavoro si applicano le disposizioni previste
all'articolo 14 per il rapporto di lavoro del direttore
generale.
3. Il direttore amministrativo cessa dall'incarico entro tre
mesi dalla data di nomina del nuovo direttore generale e può essere
riconfermato. Per gravi motivi il direttore amministrativo può
essere sospeso o dichiarato decaduto dal direttore generale con
provvedimento motivato.
4. Il direttore amministrativo dirige i servizi amministrativi
dell'azienda USL e fornisce parere obbligatorio al direttore
generale sugli atti relativi alle materie di competenza.
Articolo 23 (Direttore sanitario)
1. Il direttore sanitario è nominato con provvedimento motivato
dal direttore generale fra i laureati in medicina in possesso dei
requisiti previsti dalle vigenti disposizioni statali.
2. Al direttore sanitario si applica quanto previsto per il
direttore amministrativo dall'articolo 22, commi 2 e 3.
3. Il direttore sanitario dirige i servizi sanitari e fornisce
parere obbligatorio al direttore generale sugli atti relativi alle
materie di competenza.
Articolo 24 (Consiglio dei sanitari)
1. È istituito il Consiglio dei sanitari, organismo elettivo con
funzioni di consulenza tecnico-sanitaria, così composto:
a) il direttore sanitario dell'azienda USL, con funzioni di
presidente;
b) sei eletti tra i medici dipendenti dell'azienda USL, di cui
quattro espressione della componente medica ospedaliera e due della
componente medica territoriale. La metà degli eletti della
componente medica ospedaliera e di quella territoriale è riservata
a personale medico responsabile di struttura complessa. È comunque
assicurata la presenza di un medico veterinario;
c) due eletti tra gli operatori sanitari laureati;
d) un eletto tra il personale infermieristico;
e) un eletto tra il personale tecnico-sanitario.
2. Il Consiglio dei sanitari dura in carica cinque anni.
3. Le modalità di elezione e di funzionamento del Consiglio dei
sanitari sono stabilite con deliberazione della Giunta regionale,
tenendo conto dei seguenti criteri:
a) sono elettori ed eleggibili i dipendenti di ruolo
appartenenti alle rispettive componenti di personale di cui al
comma 1, lettere b), c), d), e);
b) la votazione avviene mediante l'espressione di una unica
preferenza separatamente per ciascuna delle seguenti
componenti:
1) medici ospedalieri;
2) medici non ospedalieri;
3) veterinari;
4) laureati non medici;
5) personale infermieristico;
6) tecnici sanitari;
c) l'elettorato attivo per l'elezione della componente medica è
riservato a personale della stessa componente.
4. Il Consiglio dei sanitari esprime i pareri previsti
dall'articolo 3, comma 12, del d.lgs. 502/1992, come modificato dal
d.lgs. 517/1993.
Articolo 25 (Collegio di direzione)
1. Il direttore generale si avvale, per il governo delle
attività cliniche, la programmazione e la valutazione delle
attività sanitarie e di quelle ad alta integrazione sanitaria, di
un collegio di direzione così composto:
a) il direttore generale, con funzioni di presidente;
b) il direttore sanitario;
c) il direttore amministrativo;
d) i direttori delle aree organizzative;
e) i direttori dei distretti;
f) i direttori dei dipartimenti.
2. Un apposito regolamento approvato con deliberazione del
direttore generale disciplina le modalità di funzionamento del
collegio di direzione. Tale regolamento prevede che le sedute siano
valide qualunque sia il numero dei membri presenti e dà facoltà al
direttore generale di convocare sessioni tematiche con la
partecipazione delle sole figure professionali direttamente
interessate.
3. Il collegio di direzione svolge i seguenti compiti:
a) verifica gli standard e gli indicatori per la valutazione dei
risultati conseguiti rispetto agli obiettivi clinici;
b) promuove e verifica i programmi di aggiornamento
professionale e di formazione permanente;
c) formula proposte organizzative per l'attuazione dell'attività
libero-professionale intramuraria;
d) promuove i progetti di sviluppo delle modalità e/o strutture
operative professionali previste al fine di sviluppare in forma
dipartimentale l'aggregazione o il coordinamento fra le attività ed
i processi produttivi effettuati dall'azienda USL;
e) propone modalità e metodologie per l'elaborazione del piano
di attività locale.
Articolo 26 (Articolazione delle aree organizzative e delle
strutture)
1. In rapporto alle forme e modalità di erogazione
dell'assistenza, alla tipologia dei processi produttivi ed alle
attività gestionali necessarie per assicurare i livelli di
assistenza, le prestazioni e le attività effettuate dall'azienda
USL sono raggruppate ed organizzate in aree organizzative così
definite:
a) area della degenza, preposta all'organizzazione, alla
produzione ed all'erogazione delle prestazioni di assistenza
ospedaliera in forma di ricovero e alla fornitura di prestazioni
specialistiche ambulatoriali;
b) area territoriale-distrettuale, preposta a livello
extra-ospedaliero all'organizzazione, alla produzione ed
all'erogazione dell'assistenza sanitaria di primo intervento o di
emergenza, di prestazioni di diagnosi, di cura e di riabilitazione
in forma generica o specialistica, di tipo ambulatoriale,
residenziale o semiresidenziale, domiciliari o integrate con i
servizi domiciliari, di prestazioni socio-sanitarie;
c) area tecnico-amministrativa, preposta all'organizzazione e
all'espletamento delle attività tecnico-amministrativo-gestionali
dirette al funzionamento dell'azienda USL ed al controllo delle
attività effettuate, nonché necessarie alla fornitura e
mantenimento delle risorse da impiegare nella produzione ed
erogazione delle prestazioni;
d) area della prevenzione, preposta agli interventi per la
tutela e per la prevenzione della salute individuale o
collettiva.
2. A ciascuna area organizzativa è preposto un direttore, scelto
fra personale interno od esterno all'azienda USL, in possesso dei
requisiti definiti dall'atto aziendale di cui all'articolo 10, in
conformità alle disposizioni nazionali, per il conferimento
dell'incarico, fatti salvi i requisiti per il direttore del
presidio ospedaliero.
3. Il direttore dell'area organizzativa svolge le seguenti
funzioni:
a) è responsabile del budget complessivo dell'area e della
relativa programmazione operativa;
b) coordina l'attività delle strutture assegnate all'area per lo
svolgimento delle proprie funzioni.
4. Sono strutture complesse le unità operative caratterizzate da
un grado di complessità organizzativo-gestionale elevata,
comportante l'assunzione di responsabilità che impegnano l'azienda
USL verso l'esterno per l'attuazione degli obiettivi di
programmazione regionale ed aziendale.
5. Sono strutture semplici le unità operative attinenti ad una
specifica attività o funzione e che rispondono al dirigente della
struttura complessa in cui sono inserite.
6. I dipartimenti costituiscono il modello ordinario di gestione
di tutta l'attività dell'azienda USL nell'ottica
dell'economizzazione delle risorse, nonché
dell'interdisciplinarietà delle funzioni espletate secondo le
modalità organizzative definite dall'atto aziendale di cui
all'articolo 10.
Articolo 27 (Organizzazione dell'area della degenza)
1. L'area della degenza è organizzata e diretta attraverso il
presidio ospedaliero, inteso quale organizzazione costituita dal
complesso dei mezzi, delle attrezzature, del personale e dei
degenti, finalizzata alla produzione ed erogazione delle
prestazioni di ricovero a ciclo continuativo e/o diurno, nonché
alla fornitura di prestazioni specialistiche ambulatoriali
organizzate ed integrate con le altre attività di assistenza
sanitaria e socio-sanitaria erogate dai distretti.
2. La direzione dell'area è attribuita al direttore sanitario
del presidio ospedaliero o, in via subordinata, ad un dirigente
medico con esperienza di coordinamento sanitario di strutture
complesse.
3. Il dirigente di cui al comma 2, denominato direttore del
presidio, svolge, in particolare, funzioni di:
a) direzione ai sensi dell'articolo 4, comma 9, del d.lgs.
502/1992, come modificato dal d.lgs. 517/1993;
b) coordinamento ed indirizzo gestionale dei dipartimenti
ospedalieri;
c) controllo e valutazione dell'attività svolta nel presidio dal
punto di vista della accessibilità, qualità, appropriatezza;
d) controllo della ottimizzazione dell'impiego delle
risorse.
4. Per l'esercizio delle proprie funzioni il direttore si avvale
di una struttura organizzativa costituita da personale medico, di
assistenza infermieristica e tecnico-sanitario, la cui
organizzazione e funzionamento sono disciplinati dall'atto
aziendale di cui all'articolo 10.
5. All'espletamento delle attività tecnico-sanitarie ed
amministrative di supporto alla erogazione delle prestazioni di
degenza e di assistenza specialistica ambulatoriale prodotte nel
presidio provvede la direzione sanitaria del presidio medesimo con
proprie risorse, d'intesa con l'area tecnico-amministrativa.
6. All'espletamento, direzione e coordinamento delle attività
tecniche ed amministrative necessarie al funzionamento del presidio
ed alla produzione delle prestazioni, provvedono le competenti
strutture organizzative e tecnico-amministrative dell'area
tecnico-amministrativa, d'intesa con il direttore del presidio.
7. Il presidio ospedaliero gode di autonomia tecnico-gestionale
ed economico-finanziaria, con contabilità separata su base
budgetaria.
Articolo 28 (Dipartimenti dell'area della degenza)
1. L'organizzazione e l'erogazione delle prestazioni di
ricovero, in rapporto alle esigenze di ottimizzazione dell'uso
delle risorse e di omogeneità dei processi produttivi, nonché al
fine di assicurare l'integrazione delle procedure
clinico-assistenziali, è articolata in dipartimenti definiti
dall'atto costitutivo aziendale di cui all'articolo 10.
2. A ciascun dipartimento è preposto un direttore, nominato dal
direttore generale, su proposta del comitato di dipartimento di cui
al comma 5.
3. La nomina a direttore di dipartimento comporta l'assunzione
sia di responsabilità professionale in materia
clinico-organizzativa e della prevenzione, sia di responsabilità di
tipo gestionale in ordine alla razionale e corretta programmazione
e gestione delle risorse assegnate per la realizzazione degli
obiettivi attribuiti.
4. Il direttore del dipartimento, in particolare:
a) predispone il piano annuale delle attività definendone gli
obiettivi, nel rispetto degli indirizzi del piano attuativo
locale;
b) assicura il funzionamento del dipartimento;
c) promuove le verifiche periodiche sulla qualità e
appropriatezza delle prestazioni;
d) controlla la corrispondenza dei comportamenti con gli
indirizzi generali definiti dal piano delle attività e
dell'utilizzazione delle risorse disponibili, nell'ambito della
gestione del personale;
e) rappresenta il dipartimento nei rapporti con il direttore
generale, il direttore sanitario ed il direttore
amministrativo;
f) gestisce le risorse attribuite al dipartimento, secondo le
indicazioni del piano attuativo locale.
5. Il direttore del dipartimento è coadiuvato da un comitato di
dipartimento composto dai responsabili delle strutture complesse
aggregate nel dipartimento.
6. Il comitato di dipartimento:
a) stabilisce i modelli di organizzazione e programma il lavoro
del dipartimento;
b) programma la razionale utilizzazione del personale e propone
la mobilità del personale fra le unità operative del dipartimento
nell'ottica dell'integrazione dipartimentale;
c) assicura la disponibilità di risorse per l'attività
specialistica ambulatoriale e per l'assistenza a programmazione
specifica erogate dai distretti;
d) fornisce indicazioni per la gestione del budget di
dipartimento;
e) collabora alla predisposizione del piano annuale delle
attività;
f) propone i fabbisogni di risorse sia di personale che di
dotazione strumentale, valutandone le priorità;
g) propone i gruppi operativi interdipartimentali;
h) valuta e propone, tramite il direttore di dipartimento,
l'eventuale inserimento di unità operative nel dipartimento o
l'istituzione di strutture semplici;
i) propone l'organizzazione dell'attività libero-professionale
intramuraria del dipartimento secondo le direttive stabilite
dall'azienda USL.
7. Il comitato di dipartimento deve assicurare l'informazione e
la partecipazione degli altri dirigenti e degli operatori assegnati
al dipartimento alla propria attività.
Articolo 29 (Organizzazione dell'area
territoriale-distrettuale)
1. L'area territoriale-distrettuale è preposta alla
organizzazione, produzione ed erogazione dell'assistenza sanitaria
in ambito extraospedaliero, di prestazioni di primo intervento o di
emergenza, di prestazioni di diagnosi, di cura e di riabilitazione
in forma generica o specialistica, di tipo ambulatoriale,
residenziale o semiresidenziale, domiciliari o integrate con i
servizi domiciliari, di prestazioni socio-sanitarie.
2. La direzione dell'area è attribuita dal direttore generale ad
un medico in possesso dei requisiti definiti con l'atto
aziendale.
3. All'espletamento delle attività tecnico-sanitarie ed
amministrative di supporto alla erogazione delle prestazioni
prodotte dall'area territoriale-distrettuale provvedono le
strutture organizzative dell'area medesima con proprie risorse o
disponibilità, d'intesa con l'area tecnico-amministrativa.
4. All'espletamento, direzione e coordinamento delle attività
tecniche ed amministrative necessarie al funzionamento dei presidi
ed alla produzione delle prestazioni dell'area
territoriale-distrettuale provvede l'area tecnico-amministrativa,
di intesa con i dirigenti delle strutture operative
interessate.
5. Per l'esercizio delle proprie funzioni il direttore dell'area
si avvale di uno specifico comitato, composto dai direttori di
distretto.
6. Il piano attuativo locale definisce le prestazioni ed
attività attribuite all'area territoriale-distrettuale, sulla base
anche delle proposte avanzate dal Consiglio permanente degli enti
locali di cui all'articolo 60 della l.r. 54/1998.
Articolo 30 (Distretti)
1. Le prestazioni e le attività di competenza dell'area
territoriale-distrettuale sono erogate ed effettuate nei distretti
in cui si articola il territorio in cui opera l'azienda USL, intesi
quali ambiti organizzativi territoriali per l'effettuazione di
attività e l'erogazione di prestazioni di assistenza sanitaria, di
tutela e di promozione della salute, di prestazioni
socio-sanitarie, di erogazione dei servizi e delle prestazioni
socio-assistenziali, di integrazione fra servizi sanitari e servizi
socio-assistenziali.
2. In considerazione delle caratteristiche geomorfologiche del
territorio e della distribuzione della popolazione residente,
nonché di esigenze di efficienza ed economicità
dell'organizzazione, il territorio in cui opera l'azienda USL è
articolato in quattro distretti aventi sede a Morgex, Aosta,
Châtillon e Donnas, i cui ambiti territoriali sono stabiliti dal
piano socio-sanitario regionale.
3. In armonia con le disposizioni per l'area di Aosta di cui
alla l.r. 54/1998, il piano attuativo locale deve assicurare una
specifica programmazione ed organizzazione delle attività che tenga
conto della localizzazione e della tipologia dei presidi e dei
servizi e del carico di domanda relativi ai comuni che fanno parte
della piana di Aosta.
4. Ciascun ambito organizzativo distrettuale è costituito al
fine di garantire:
a) l'assistenza primaria, ivi compresa la continuità
assistenziale, mediante il necessario coordinamento e l'approccio
multidisciplinare, in ambulatorio e a domicilio, tra medici di
medicina generale, pediatri di libera scelta, servizi di guardia
medica notturna e festiva, medici specialistici ambulatoriali;
b) il coordinamento dei medici di medicina generale e dei
pediatri di libera scelta con le strutture operative a gestione
diretta, nonché con i servizi specialistici ambulatoriali ed i
presidi ospedalieri ed extraospedalieri accreditati;
c) l'erogazione delle prestazioni sanitarie a rilevanza sociale,
connotate da specifica ed elevata integrazione;
d) l'assistenza specialistica ambulatoriale;
e) l'attività per la prevenzione e la cura delle
tossicodipendenze;
f) l'attività consulenziale per la tutela della salute
dell'infanzia, della donna e della famiglia;
g) l'attività ed i servizi rivolti ai disabili ed agli
anziani;
h) l'attività ed i servizi di assistenza domiciliare
integrata;
i) l'attività ed i servizi per le patologie da HIV e per le
patologie in fase terminale.
5. Nell'ambito delle risorse assegnate, il distretto è dotato di
autonomia tecnico-gestionale ed economico-finanziaria, con
contabilità separata all'interno del bilancio dell'azienda USL.
6. L'incarico di direttore di distretto è attribuito dal
direttore generale su proposta del direttore dell'area
territoriale-distrettuale ad un dirigente dell'azienda, che abbia
maturato una specifica esperienza nei servizi territoriali e una
adeguata formazione nella loro organizzazione, oppure a un medico
convenzionato, ai sensi dell'articolo 8, comma 1, del d.lgs.
502/1992, come modificato dal d.lgs. 229/1999, da almeno dieci
anni.
7. Il compenso dell'incarico è determinato nell'atto costitutivo
dell'azienda USL di cui all'articolo 10 in misura non superiore al
trattamento massimo previsto per i dirigenti nel ruolo di
appartenenza, fatto salvo il trattamento economico di maggior
favore in godimento, nonché il contestuale congelamento di un
corrispondente posto di organico della dirigenza sanitaria ai sensi
dell'articolo 3sexies, comma 3, del d.lgs. 502/1992, come
introdotto dall'articolo 3, comma 3, del d.lgs. 229/1999.
8. Il direttore di distretto svolge le seguenti funzioni:
a) predispone gli strumenti attuativi del piano attuativo locale
relativi alle attività distrettuali;
b) assicura l'integrazione e il coordinamento operativo fra
l'assistenza sanitaria di base, l'assistenza specialistica
ambulatoriale e le altre attività di assistenza sanitaria e
socio-sanitaria erogate nei distretti;
c) partecipa all'attività di organizzazione e di direzione
dell'area territoriale-distrettuale;
d) è responsabile del budget di distretto, che gestisce in
conformità alle disposizioni del direttore dell'area
territoriale-distrettuale.
9. Il direttore di distretto si avvale di un ufficio di
coordinamento delle attività distrettuali, composto da
rappresentanti delle figure professionali operanti nei servizi
distrettuali. Sono membri di diritto di tale ufficio un
rappresentante dei medici di medicina generale, uno dei pediatri di
libera scelta e uno degli specialisti ambulatoriali convenzionati
operanti nel distretto.
Articolo 31 (Organizzazione dell'area di prevenzione)
1. L'area di prevenzione promuove le azioni volte ad individuare
e rimuovere le cause di nocività e di malattia di origine
ambientale, umana ed animale, mediante iniziative coordinate con le
altre aree e con i servizi competenti in materia di tutela
dell'ambiente. A tal fine persegue obiettivi di promozione della
salute, di prevenzione della malattia e della disabilità, di
miglioramento della qualità della vita, anche attraverso la
prevenzione primaria e secondaria, per:
a) la profilassi delle malattie infettive e parassitarie;
b) la tutela della collettività dai rischi sanitari degli
ambienti di vita, anche con riferimento agli effetti sanitari degli
inquinamenti ambientali;
c) la tutela della collettività e dei singoli dai rischi
infortunistici e sanitari connessi agli ambienti di lavoro;
d) la sanità pubblica veterinaria;
e) la tutela igienico-sanitaria degli alimenti;
f) la sorveglianza e la prevenzione nutrizionale.
2. Le funzioni di direttore dell'area della prevenzione sono
affidate al coordinatore del dipartimento di prevenzione di cui
all'articolo 32.
Articolo 32 (Dipartimento di prevenzione)
1. Nell'ambito dell'area della prevenzione opera il dipartimento
di prevenzione, istituito con la legge regionale 4 settembre 1995,
n. 41 (Istituzione dell'Agenzia regionale per la protezione
dell'ambiente (ARPA) e creazione, nell'ambito dell'Unità sanitaria
locale della Valle d'Aosta, del dipartimento di prevenzione e
dell'unità operativa di microbiologia).
2. L'ufficio di coordinamento di cui all'articolo 37 della l.r.
41/1995 svolge compiti di direzione e di coordinamento dei servizi
in cui si articola il dipartimento stesso ai sensi dell'articolo 26
della medesima legge regionale.
3. Per la nomina a direttore del dipartimento di prevenzione ed
a responsabile dei corrispondenti servizi e delle relative sezioni
è necessario il possesso dei requisiti previsti dall'atto aziendale
di cui all'articolo 10 per il conferimento dell'incarico.
4. Il dipartimento di prevenzione è dotato di autonomia
tecnico-gestionale ed economico-finanziaria.
5. L'attività distrettuale del dipartimento di prevenzione è
programmata e concordata con i direttori di distretto, secondo le
direttive del direttore dell'area territoriale-distrettuale.
Articolo 33 (Unità organizzativa per le attività di medicina
legale)
1. Nell'ambito dell'area territoriale-distrettuale opera l'unità
organizzativa per le attività di medicina legale quale struttura
che, in rapporto alle finalità, agli obiettivi ed alle attività
dell'azienda USL, assolve a compiti di natura sanitaria propri
della materia medico-legale. L'unità organizzativa svolge inoltre
funzioni di supporto all'attività del direttore del presidio
ospedaliero circa l'appropriatezza delle procedure
clinico-assistenziali effettuate dai servizi sanitari ed a tutela
dei diritti degli utenti del servizio sanitario regionale.
2. L'attività della struttura organizzativa si caratterizza per
l'apporto multidisciplinare nella fase diagnostica e per la
specificità nella fase valutativa.
3. La struttura organizzativa articola la propria organizzazione
in relazione all'espletamento dei compiti di:
a) accertamento clinico-biologico e certificazione;
b) valutazione dell'attività delle strutture sanitarie e
socio-sanitarie, nonché dell'esercizio delle professioni sanitarie
e socio-sanitarie.
Articolo 34 (Dipartimento di salute mentale)
1. Nell'ambito delle aree territoriale-distrettuale e della
degenza opera il dipartimento di salute mentale, quale struttura
costituita per il coordinamento e l'integrazione del sistema dei
servizi e del complesso degli interventi diretti a:
a) prevenire le situazioni di disturbo psichico;
b) assicurare il diritto di accesso ai servizi e la risposta a
tutte le situazioni di disagio psichico e di disturbo mentale, con
specifica attenzione alla tutela della salute mentale nell'infanzia
e nell'adolescenza;
c) garantire la continuità dell'assistenza e la risposta ai
bisogni delle persone affette da disturbi gravi, ad alto rischio di
emarginazione sociale e di cronicizzazione;
d) assicurare il sostegno ai nuclei familiari degli utenti,
collaborando per un graduale reinserimento del soggetto nella
famiglia e nella comunità sociale;
e) promuovere rapporti con gli enti locali, le cooperative
sociali, le istituzioni e gli organismi a scopo non lucrativo per
offrire opportunità lavorative ai soggetti assistiti;
f) potenziare l'organizzazione dei servizi e degli interventi
sul territorio in misura da soddisfare tutta la domanda di
prestazioni nell'ambito della rete regionale di servizi.
2. Per l'esercizio dell'attività di direzione e di
coordinamento, il dipartimento di salute mentale è organizzato in
conformità a quanto previsto dall'articolo 28, commi 2, 3, 4, 5, 6
e 7.
3. La produzione ed erogazione delle prestazioni del
dipartimento è disciplinata in modo tale da garantire l'assistenza
psichiatrica e gli interventi per la tutela della salute mentale,
in ospedale e sul territorio, mediante:
a) i centri di salute mentale;
b) il servizio psichiatrico di diagnosi e di cura;
c) il servizio di neuropsichiatria infantile;
d) i servizi semiresidenziali;
e) i servizi residenziali;
f) le sedi distrettuali di assistenza sanitaria,
socio-sanitaria, socio-assistenziale;
g) la struttura regionale di cui all'articolo 36, comma 2;
h) il domicilio del paziente.
Articolo 35 (Struttura di elisoccorso)
1. Le prestazioni di primo soccorso e di trasporto sanitario a
mezzo elicottero erogate dall'organizzazione del sistema regionale
di emergenza sanitaria sono effettuate da una apposita struttura di
elisoccorso composta da personale medico, inserito in un elenco
periodicamente aggiornato, che a tal fine dichiari preventivamente
la propria disponibilità a seguito di avviso interno deliberato
dall'azienda USL, dimostri specifiche capacità tecnico-operative
per l'elisoccorso, sia preferibilmente specialista in anestesia e
rianimazione o in altra disciplina riguardante l'emergenza, ovvero
abbia specifica esperienza maturata nell'organizzazione medica dei
soccorsi in ambiente di alta montagna.
2. L'elisoccorso si configura come struttura semplice, dotata di
un organico deliberato dall'azienda USL in misura tale da garantire
le prestazioni di primo soccorso e di trasporto sanitario che la
stessa deve erogare. Ove il personale disponibile in elenco risulti
insufficiente rispetto alla dotazione minima necessaria, l'azienda
USL può reperire il personale medico ricorrendo a personale medico
esterno con apposito contratto.
3. Il responsabile della struttura è individuato dal direttore
generale nell'ambito del personale appartenente all'Unità Operativa
soccorso sanitario 118 in possesso dei requisiti previsti dall'atto
aziendale di cui all'articolo 10.
4. Al personale medico che esercita l'attività di primo soccorso
e di trasporto sanitario a mezzo elicottero è corrisposto un
apposito compenso quale risultato conseguito, calcolato sulla base
di uno specifico fondo determinato dall'azienda USL, ripartito in
quote corrispondenti al numero dei turni necessari per ciascun anno
di esercizio dell'attività.
5. L'azienda USL, a copertura dei rischi connessi con
l'espletamento delle prestazioni di elisoccorso, stipula apposita
polizza assicurativa in favore del personale medico ed
infermieristico addetto, limitatamente al tempo di esecuzione della
prestazione di servizio.
6. La Giunta regionale è autorizzata a stabilire, con propria
deliberazione, l'eventuale partecipazione alla spesa da parte
dell'utenza per le prestazioni di cui al presente articolo e per
quelle erogate nei centri traumatologici territoriali.
Articolo 36 (Integrazione fra servizi sanitari e servizi
socio-assistenziali)
1. L'azienda USL, gli enti locali e la struttura regionale
competente in materia di politiche sociali operano ai fini
dell'integrazione e del coordinamento fra i servizi sanitari ed i
servizi socio-assistenziali.
2. La struttura regionale competente in materia di politiche
sociali assicura il coordinamento fra i servizi sanitari ed i
servizi socio-assistenziali, nonché il supporto alla pianificazione
aziendale ai fini della erogazione delle prestazioni sanitarie a
rilevanza sociale e delle prestazioni socio-sanitarie ad elevata
integrazione sanitaria.
3. La struttura di cui al comma 2, le direzioni dell'area
territoriale-distrettuale e dell'area di prevenzione dell'azienda
USL ed i servizi sociali degli enti locali operano in
collaborazione ai fini dell'esercizio integrato delle attività
sanitarie con quelle socio-educative e di assistenza sociale
proprie dell'ambito dei distretti.
4. Con deliberazione della Giunta regionale è istituito l'elenco
delle istituzioni e degli organismi a scopo non lucrativo di cui
all'articolo 1, comma 18, del d.lgs. 502/1992, come modificato dal
d.lgs. 229/1999, alla cui gestione provvede la struttura regionale
competente in materia di politiche sociali.
5. Nella prospettiva del riordino dei servizi
socio-assistenziali, ai fini della realizzazione di un sistema
integrato di interventi e di servizi sociali, la Giunta regionale
definisce, con propria deliberazione, gli standard minimi
strutturali e tecnico-funzionali dei servizi socio-sanitari e dei
servizi sociali, indicando i tempi di adeguamento agli stessi,
nonché le figure professionali che operano nei suddetti servizi.
Tale atto definisce altresì, per il personale di assistenza sociale
il cui profilo professionale non è definito da norme statali, i
criteri per la formazione e per l'aggiornamento professionale,
nonché per la riqualificazione del personale in servizio alla data
di definizione degli standard.
6. La Giunta regionale può stipulare convenzioni, per esigenze
operative non differibili, con le figure professionali di cui al
comma 5.
7. I servizi socio-sanitari ed i servizi sociali gestiti da
soggetti pubblici o privati devono rispettare gli standard minimi
previsti dal comma 5.
8. La Regione e gli enti pubblici operanti nel territorio
regionale esercitano le attività socio-assistenziali e le
prestazioni sociali a rilevanza sanitaria avvalendosi di soggetti
erogatori accreditati, previa stipula di appositi contratti,
secondo quanto previsto dall'articolo 39.
Articolo 37 (Organizzazione dell'area
tecnico-amministrativa)
1. L'area tecnico-amministrativa è preposta:
a) alla gestione, allo sviluppo e alla formazione professionale
delle risorse umane;
b) all'amministrazione;
c) alla finanza;
d) al controllo di gestione;
e) all'informazione ed elaborazione di statistiche;
f) agli approvvigionamenti;
g) alla logistica;
h) alle tecnologie;
i) alla gestione delle strutture.
2. L'atto aziendale di cui all'articolo 10 individua le
strutture in cui si articola l'area.
3. La direzione dell'area è attribuita dal direttore generale ad
uno dei responsabili delle strutture di cui al comma 2 in possesso
dei requisiti definiti con l'atto aziendale di cui all'articolo
10.
CAPO III STRUTTURE E ACCREDITAMENTO
Articolo 38 (Realizzazione di strutture e accreditamento)
1. L'azienda USL eroga le prestazioni previste dai livelli
essenziali ed appropriati di assistenza avvalendosi dei presidi
direttamente gestiti, nonché di soggetti erogatori pubblici o
privati accreditati, previa stipula di accordi o contratti.
2. La realizzazione di strutture sanitarie, socio-sanitarie o
socio-assistenziali, nonché l'esercizio di attività sanitarie o
socio-sanitarie sono subordinati all'autorizzazione della Giunta
regionale rilasciata in conformità ai fabbisogni strutturali e
produttivi, nonché ai requisiti strutturali, organizzativi e
tecnologici per classi di strutture e tipologia di attività
previsti dalla programmazione sanitaria e socio-assistenziale
regionale, secondo indirizzi, modalità di presentazione della
domanda, termini e procedure stabiliti con deliberazione della
Giunta stessa.
3. All'accreditamento delle strutture pubbliche o private e dei
professionisti che ne facciano richiesta provvede la Giunta
regionale, ai sensi delle vigenti disposizioni statali e regionali
in materia, attraverso procedura diretta a valutare la presenza, la
rispondenza e la permanenza dei requisiti ulteriori di
qualificazione, dell'attività svolta, dei risultati
quali-quantitativi raggiunti e dei fattori impiegati dalla
struttura o soggetto autorizzato, pubblico o privato, rispetto a
standard, finalità e fabbisogni di assistenza stabiliti dalla
Giunta stessa in conformità agli indirizzi della programmazione
sanitaria e socio-assistenziale regionale per assicurare i livelli
essenziali ed appropriati di assistenza, nonché il miglioramento
continuo della qualità ed appropriatezza delle prestazioni
erogate.
4. All'attività di istruttoria per il rilascio
dell'autorizzazione di cui al comma 2 e dell'accreditamento di cui
al comma 3 provvede la struttura regionale competente in materia di
sanità, salute e politiche sociali, in collaborazione con le
strutture dell'azienda USL, avvalendosi di personale con specifica
formazione professionale o di personale con specifiche capacità
professionali in rapporto ai compiti di accertamento e valutazione
da svolgere.
5. Le disposizioni di cui all'articolo 3, comma quarto, della
legge regionale 25 ottobre 1982, n. 70 (Esercizio delle funzioni in
materia di igiene e sanità pubblica, di medicina legale, di
vigilanza sulle farmacie ed assistenza farmaceutica) non si
applicano alle strutture di cui al presente articolo.
6. Le residenze sanitarie assistenziali sono gestite
dall'azienda USL ovvero dagli enti locali gestori di servizi per
anziani previa stipula di apposito accordo tra gli enti.
Articolo 39 (Accordi contrattuali)
1. Alla determinazione degli indirizzi, dei criteri e dei limiti
per la definizione degli accordi contrattuali e per la verifica del
loro rispetto provvede la Giunta regionale, nell'ambito
dell'applicazione delle disposizioni di cui agli articoli 7 e
8.
2. L'azienda USL, sulla base degli indirizzi ed in conformità a
quanto previsto dall'accordo di programma e dal relativo piano
attuativo, individua i soggetti erogatori interessati, pubblici o
privati, con i quali stipulare accordi o contratti secondo le
modalità definite dall'atto aziendale di cui all'articolo 10.
3. Gli accordi o contratti devono comunque assicurare:
a) il rispetto del volume massimo di prestazioni da erogare, per
durata, tipologia e modalità di assistenza concordate;
b) la permanenza dei requisiti di esercizio e di
accreditamento;
c) l'osservanza dei vincoli di spesa fissati dall'accordo di
programma, nel rispetto delle tariffe e delle remunerazioni
stabilite dalla Giunta regionale;
d) la risoluzione automatica ed immediata dell'accordo o
contratto in caso di perdita dei requisiti di esercizio o di
accreditamento;
e) la diminuzione del valore delle tariffe e delle remunerazioni
nel caso di eccedenza del volume quantitativo o del volume di spesa
previsti;
f) il quadro complessivo delle informazioni da fornire e le
procedure seguite per il controllo dell'appropriatezza e della
qualità delle prestazioni erogate.
Articolo 40 (Beni immobili)
1. I beni immobili di proprietà regionale con destinazione a
fini sanitari sono ceduti in comodato all'azienda USL con vincolo
di destinazione.
2. I beni immobili di proprietà regionale destinati
all'assistenza sociale, alle persone anziane, ad asili nido e
servizi alternativi sono trasferiti in proprietà a titolo gratuito
agli enti locali di cui alla l.r. 54/1998 o loro forme associative,
con vincolo di destinazione, con le modalità di cui alla legge
regionale 23 novembre 1994, n. 68 (Alienazione di beni immobili di
proprietà regionale a favore dei Comuni).
3. I beni di cui ai commi 1 e 2 sono trasferiti o ceduti, previo
apposito atto ricognitivo d'intesa fra le amministrazioni
interessate, nello stato di fatto in cui si trovano, con gli oneri
ed i pesi connessi e con le relative pertinenze e dotazioni.
4. Negli immobili di proprietà regionale o comunque in uso alla
Regione per lo svolgimento di attività socio-sanitarie e
socio-assistenziali, alla fornitura, all'integrazione e alla
sostituzione di beni mobili e strumentali provvede la struttura
regionale competente in materia di sanità, salute e politiche
sociali.
CAPO IV PERSONALE
Articolo 41 (Disciplina dei rapporti di lavoro del personale
dell'azienda USL)
1. I rapporti di lavoro del personale dell'azienda USL sono
disciplinati dalle norme statali in materia di personale del
servizio sanitario nazionale, dagli accordi collettivi nazionali,
dai contratti collettivi di lavoro definiti a livello nazionale e
dalle disposizioni integrative di competenza della Regione.
2. Il rapporto di lavoro esclusivo dei dirigenti del ruolo
sanitario è assunto quale rapporto ordinario di lavoro per il
personale dipendente dell'azienda USL.
3. I dirigenti del ruolo sanitario che hanno optato per
l'esercizio della libera professione intramuraria non possono
esercitare alcuna altra attività sanitaria resa a titolo non
gratuito, ad eccezione delle attività rese in nome e per conto
dell'azienda USL e, comunque:
a) non possono esercitare attività che determinino conflitti di
interesse o, in ogni caso, siano in contrasto con i principi di
tutela della concorrenza;
b) non possono effettuare prestazioni professionali, anche di
natura occasionale o periodica, a favore o all'interno di strutture
pubbliche o private accreditate o comunque collegate con soggetti
erogatori con i quali l'azienda USL abbia stipulato accordi o
contratti.
4. Il personale della dirigenza che ha optato per l'esercizio
della libera professione extramuraria non può esercitare attività
libero professionale intramuraria sotto qualsiasi forma.
5. La Giunta regionale, in sede di determinazione del
finanziamento di cui all'articolo 6, può prevedere finanziamenti
integrativi di quelli di competenza statale previsti dai vigenti
accordi e contratti collettivi di lavoro, nell'obiettivo di:
a) sviluppare l'organizzazione delle strutture in cui si
articola l'azienda USL, con particolare riguardo alle posizioni
dirigenziali della dirigenza medica, sanitaria, professionale,
tecnica e amministrativa;
b) conseguire miglioramenti della qualità ed appropriatezza
delle prestazioni nonché dei risultati economici di gestione
dell'attività dell'azienda USL, complessivi e con riferimento alle
aree organizzative in cui si articola.
6. I finanziamenti devono tener conto dell'ammontare dei fondi
di risultato e dei fondi per il personale convenzionato determinati
dall'azienda USL per l'anno precedente a quello di riferimento
della legge finanziaria e degli importi effettivamente corrisposti
al personale.
7. I finanziamenti da corrispondere al personale dipendente sono
destinati alle strutture organizzative ed operative in cui si
articolano le aree di cui all'articolo 26, che abbiano raggiunto
standard di qualità e di appropriatezza clinica ed
organizzativo-gestionale o risultati economici di gestione
corrispondenti alle indicazioni dell'accordo di programma e del
relativo piano attuativo locale.
8. I finanziamenti da corrispondere al personale convenzionato
sono corrisposti in conformità agli obiettivi e risultati stabiliti
dagli appositi accordi stipulati a livello regionale.
Articolo 42 (Accertamento della conoscenza della lingua francese
o italiana)
1. L'ammissione ai concorsi per l'accesso all'impiego e alle
selezioni per il conferimento di incarichi a tempo determinato
presso l'azienda USL è subordinata al preventivo accertamento della
conoscenza della lingua francese o italiana. L'accertamento è
effettuato nella lingua diversa da quella nella quale il candidato,
nella domanda di ammissione, dichiara di voler sostenere le prove
di concorso.
2. L'accertamento conseguito con esito positivo dopo l'entrata
in vigore della presente legge che non ha dato luogo ad assunzione
a tempo indeterminato o ad inserimento in graduatoria per il
conferimento di incarico a tempo determinato conserva validità, in
relazione alla categoria per cui è stato superato o categoria
inferiore e in relazione alla qualifica dirigenziale, per un
periodo equivalente a quello previsto dalle disposizioni vigenti
per il comparto unico del pubblico impiego regionale.
3. Le modalità di svolgimento della prova di accertamento di cui
al comma 1, compresi i programmi d'esame, la tipologia delle prove,
i criteri di valutazione ed i casi di esonero da comprovarsi con
idonea documentazione, sono stabiliti dalla Giunta regionale con
propria deliberazione. Fino all'adozione di tale deliberazione si
applicano, fatto salvo quanto disposto dai commi successivi, le
modalità vigenti alla data di entrata in vigore della presente
legge.
4. I portatori di handicap psichico o sensoriale, associato a
massicce difficoltà di eloquio, di comunicazione e di comprensione
del linguaggio verbale o scritto, accertato dalla Commissione di
cui all'articolo 4 della legge 5 febbraio 1992, n. 104
(Legge-quadro per l'assistenza, l'integrazione sociale e i diritti
delle persone handicappate), sono esonerati dalla prova di
accertamento della conoscenza della lingua francese e/o
italiana.
5. È altresì esonerato dalla prova di accertamento della
conoscenza della lingua francese e/o italiana il personale assunto
a tempo indeterminato o inserito in una graduatoria per il
conferimento di incarico a tempo determinato, che abbia superato
l'accertamento nell'ambito della stessa categoria, o superiore o
nell'ambito della qualifica dirigenziale.
6. Sono altresì esonerati dalla prova di accertamento della
conoscenza della lingua francese e/o italiana coloro che
partecipano a concorsi o selezioni richiedenti il titolo di scuola
media secondaria di primo grado o il proscioglimento dall'obbligo
scolastico e che, a partire dall'anno scolastico 1996/1997, abbiano
conseguito il titolo di studio richiesto presso una scuola media
della Valle d'Aosta.
7. Le disposizioni in materia di utilizzo della certificazione
di piena conoscenza della lingua francese di cui all'articolo 7
della legge regionale 3 novembre 1998, n. 52 (Disciplina dello
svolgimento della quarta prova scritta di francese agli esami di
Stato in Valle d'Aosta), recate dall'articolo 8 della medesima l.r.
52/1998 e dall'articolo 2 della legge regionale 8 settembre 1999,
n. 25 (Disposizioni attuative dell'articolo 8, comma 3, della legge
regionale 3 novembre 1998, n. 52), sono estese, con le modalità di
cui ai commi 8 e 9, alle procedure di accesso all'impiego.
8. Il possesso della certificazione di cui all'articolo 7 della
l.r. 52/1998 esonera permanentemente dalla prova di accertamento
della conoscenza della lingua francese prescritta per l'assunzione
nelle qualifiche di personale del Servizio sanitario nazionale per
l'accesso alle quali è richiesto un diploma di istruzione
secondaria di secondo grado o un titolo di studio inferiore.
9. Il possesso della certificazione di cui al comma 7, se
accompagnato dal compimento di uno dei percorsi formativi
contemplati dal comma 10, esonera permanentemente dalla prova di
accertamento della conoscenza della lingua francese prescritta per
l'assunzione nelle qualifiche di personale del Servizio sanitario
nazionale per l'accesso alle quali è richiesto un diploma di laurea
o un diploma universitario.
10. I percorsi formativi possono consistere in corsi di
formazione in lingua francese appositamente organizzati
dall'azienda USL secondo modalità definite con deliberazione della
Giunta regionale e comunque in armonia con le disposizioni di cui
all'articolo 5 della l.r. 25/1999, ovvero in percorsi interni alla
formazione universitaria riconosciuti a coloro che sono in possesso
di uno dei seguenti titoli:
a) laurea o diploma universitario conseguiti in corsi
universitari convenzionati con l'Amministrazione regionale o in
corsi dell'istituenda università non statale della Valle d'Aosta
per i quali sia stata individuata, ai sensi dell'articolo 4, comma
2, della l.r. 25/1999, la sussistenza di rilevanti percorsi di
studio in lingua francese;
b) laurea o diploma universitario conseguiti in università o
istituti universitari francofoni;
c) laurea o diploma universitario conseguiti al termine di
percorsi formativi che abbiano previsto periodi riconosciuti di
studio in università o istituti universitari francofoni;
d) titolo di specializzazione post-laurea conseguito presso
università o istituti universitari francofoni;
e) laurea in scienze della formazione primaria conseguita nei
corsi svolti per la Valle d'Aosta;
f) diploma rilasciato dalla scuola di specializzazione per la
formazione degli insegnanti della scuola secondaria conseguito nei
corsi svolti per la Valle d'Aosta;
g) laurea o diploma universitario riconosciuti
contemporaneamente in Italia e in Francia a seguito di accordi
bilaterali;
h) laurea in lingue valida per l'accesso all'insegnamento della
lingua francese nelle scuole secondarie.
11. Ai soli fini dell'accesso alle qualifiche amministrative
sono esonerati dalla prova di accertamento di conoscenza della
lingua francese coloro che risultino in possesso della
certificazione attestante il compimento del percorso formativo
previsto dall'articolo 5 o dall'articolo 6 della l.r. 25/1999.
12. Il possesso dei titoli di conoscenza linguistica di cui ai
commi 8, 9 e 11 è utile ai fini della corresponsione, al personale
assunto in servizio, dell'indennità di bilinguismo prevista dalla
legge regionale 9 novembre 1988, n. 58 (Norme per l'attribuzione
dell'indennità di bilinguismo al personale della Regione).
13. Nell'ambito delle procedure di selezione per titoli
finalizzate all'assunzione di personale a tempo determinato ed al
conferimento di incarichi di supplenza provvisori connessi ad
esigenze straordinarie o a progetti a termine, gli aspiranti
sprovvisti del prescritto requisito di conoscenza della lingua
francese sono inclusi in apposite graduatorie aggiuntive da
utilizzarsi, esclusivamente per assunzioni a tempo determinato, in
caso di esaurimento delle corrispondenti graduatorie ordinarie dei
candidati in possesso di tutti i requisiti richiesti.
14. Al personale assunto a tempo determinato per effetto delle
disposizioni del comma 13 non può essere corrisposta l'indennità di
bilinguismo fintanto che non abbia sostenuto, con esito positivo,
la prova di accertamento della conoscenza della lingua
francese.
15. Il conferimento degli incarichi di direttore generale, di
direttore sanitario e di direttore amministrativo dell'azienda USL
è subordinato al preventivo accertamento della conoscenza della
lingua francese secondo modalità definite dalla Giunta
regionale.
Articolo 43 (Partecipazione a commissioni, organismi, gruppi di
lavoro)
1. La partecipazione del direttore generale, del direttore
amministrativo, del direttore sanitario e di personale dipendente
dell'azienda USL a commissioni, comitati, organismi o gruppi di
lavoro costituiti dall'azienda USL o dalla Regione per l'esercizio
di compiti e funzioni rientranti nelle competenze attribuite,
costituisce compito di istituto e non dà luogo ad alcun compenso
connesso all'attività svolta, salvo esplicita previsione normativa
e fatti salvi, comunque, gli istituti economici e le forme di
remunerazione previste dai vigenti contratti collettivi di lavoro
qualora ne sussistano i presupposti.
2. Ai componenti delle commissioni di concorso per l'assunzione
a tempo indeterminato di personale dipendente dell'azienda USL, con
esclusione del direttore generale, del direttore amministrativo e
del direttore sanitario, spettano i compensi determinati con
deliberazione della Giunta regionale nei limiti previsti dal
decreto del Presidente del Consiglio dei Ministri 23 marzo
1995.
3. Le commissioni per la formazione di graduatorie per
l'assunzione di personale dell'azienda USL con incarico a tempo
determinato sono così composte:
a) personale dirigente:
1) presidente: il direttore dell'area organizzativa
interessata;
2) componenti:
a) il responsabile della struttura interessata
all'assunzione;
b) un dirigente dell'area professionale oggetto dell'avviso;
3) segretario: un funzionario amministrativo dell'azienda USL di
livello non inferiore al sesto;
b) restante personale:
1) presidente: il responsabile della struttura interessata
all'assunzione;
2) componenti: due operatori di livello non inferiore a quello
per cui è stato bandito l'avviso, dell'area professionale oggetto
dell'avviso stesso;
3) segretario: un funzionario amministrativo dell'azienda USL di
livello non inferiore al sesto.
4. Le graduatorie di cui al comma 3 sono approvate con
deliberazione del direttore generale, sulla base delle decisioni
assunte dalla competente commissione, il cui verbale sottoscritto
dai componenti costituisce allegato che forma parte integrante
della deliberazione. Le graduatorie hanno una validità di due
anni.
CAPO V CONTROLLI
Articolo 44 (Controllo degli atti dell'azienda USL)
1. Sono soggetti a controllo preventivo della Giunta regionale i
seguenti atti:
a) il bilancio preventivo annuale e pluriennale;
b) il bilancio di esercizio;
c) l'atto costitutivo aziendale di cui all'articolo 10 e le sue
modificazioni.
2. Gli atti soggetti a controllo non possono essere dichiarati
immediatamente eseguibili.
3. Le deliberazioni di approvazione degli atti di cui al comma 1
devono essere trasmesse, in duplice copia, alla struttura regionale
competente in materia di sanità, salute e politiche sociali, entro
dieci giorni dalla data delle deliberazioni stesse.
4. Dalla data di ricevimento degli atti risultante dal
protocollo, decorrono i termini per l'esame da parte della Giunta
regionale.
5. Il controllo preventivo è assicurato dalla Giunta regionale,
mediante deliberazione, previa istruttoria della struttura
regionale competente in materia di sanità, salute e politiche
sociali, entro sessanta giorni dalla data di ricezione. I
provvedimenti approvati diventano definitivi.
6. I chiarimenti e gli eventuali elementi integrativi devono
essere forniti entro trenta giorni dalla data di ricevimento della
richiesta. La richiesta di chiarimenti interrompe i termini per
l'esercizio del controllo per una sola volta.
7. Tutti gli atti dell'azienda USL, soggetti o non soggetti a
controllo, sono pubblicati in apposito albo, entro dieci giorni
dalla loro adozione, per un periodo di dieci giorni
consecutivi.
8. Gli atti non soggetti a controllo diventano esecutivi decorsi
dieci giorni dalla data di pubblicazione all'apposito albo.
9. Tutti gli atti dell'azienda USL sono inviati al Collegio
sindacale entro dieci giorni dall'adozione.
Articolo 45 (Controllo sull'organizzazione, sull'attività e
sulla gestione dell'azienda USL)
1. Il controllo sull'organizzazione, sull'attività e sulla
gestione dell'azienda USL è esercitato dalla struttura regionale
competente in materia di sanità, salute e politiche sociali
mediante attività istruttoria, ivi compresa quella relativa agli
atti soggetti a controllo, richiesta di informazioni e di
esibizione di documenti, ispezioni.
2. L'atto di avvio dell'attività istruttoria, da comunicare
all'azienda USL, deve indicare gli elementi essenziali oggetto
dell'azione, il termine di conclusione del procedimento, il
responsabile del procedimento, il termine entro il quale può essere
esercitato il diritto di essere sentiti.
3. Le richieste di informazioni e di esibizione di documenti
devono essere effettuate con atto scritto, firmato dal dirigente
della struttura interessata, indicante il termine entro il quale
deve pervenire la risposta o essere esibito il documento, nonché le
modalità con le quali dovranno essere fornite le informazioni o la
documentazione richiesta. Le richieste possono essere formulate
anche oralmente nel corso di audizioni o ispezioni.
4. Il rifiuto, l'omissione o il ritardo, senza giustificato
motivo, nel fornire informazioni o nell'esibire i documenti
richiesti, nonché la fornitura di informazioni o di documenti non
veritieri, comporta l'applicazione di sanzioni previste dal vigente
ordinamento in materia di organizzazione e rapporto di lavoro nelle
amministrazioni pubbliche, fatte comunque salve eventuali altre
sanzioni previste dalle leggi vigenti.
5. Le ispezioni, disposte con deliberazione della Giunta
regionale, sono effettuate mediante presentazione di atto scritto
che precisi il nominativo dell'ispettore e l'oggetto
dell'accertamento, firmato dal dirigente della struttura che
procede. Di tutta l'attività svolta nel corso dell'ispezione, con
particolare riguardo alle dichiarazioni ed ai documenti acquisiti,
è redatto processo verbale, copia del quale è rilasciata al
direttore generale dell'azienda USL ed al responsabile della
struttura interessata della stessa azienda, nonché trasmessa
all'assessore competente e al dirigente di livello più elevato
della struttura regionale competente in materia di sanità, salute e
politiche sociali.
6. Le informazioni e la documentazione raccolte ai sensi del
presente articolo possono essere utilizzate soltanto per lo scopo
per il quale sono state richieste e sono tutelate dal segreto
d'ufficio, fatti salvi gli obblighi di denuncia previsti dalle
vigenti disposizioni.
Articolo 46 (Modificazioni di leggi regionali)
1. Il comma 2 dell'articolo 27 della l.r. 41/1995 è sostituito
dal seguente:
"2. A capo del Servizio di igiene e sanità pubblica è posto un
dirigente medico, quale responsabile di struttura complessa, in
possesso di specializzazione in igiene, epidemiologia e sanità
pubblica o medicina del lavoro e sicurezza degli ambienti di lavoro
o specializzazioni equipollenti.".
2. All'articolo 36 della l.r. 41/1995, dopo il comma 1, è
aggiunto il seguente:
"1bis. Al servizio di prevenzione e sicurezza degli ambienti di
lavoro è preposto un ingegnere, quale responsabile di struttura
complessa.".
3. La lettera a) del comma 5 dell'articolo 2 della legge
regionale 30 gennaio 1998, n. 6 (Interventi volti ad agevolare la
formazione di medici specialisti e di personale sanitario laureato
non medico) è sostituita dalla seguente:
"a) di medici in possesso dell'abilitazione all'esercizio
professionale iscritti all'ordine dei medici, chirurghi e degli
odontoiatri della Regione Valle d'Aosta e residenti nella Regione
da almeno tre anni;".
CAPO VI DISPOSIZIONI FINALI E TRANSITORIE
Articolo 47 (Abrogazioni)
1. Sono abrogate le seguenti disposizioni regionali:
a) la legge regionale 28 settembre 1951, n. 4;
b) la legge regionale 20 febbraio 1962, n. 8;
c) la legge regionale 5 luglio 1962, n. 15;
d) la legge regionale 29 agosto 1964, n. 19;
e) la legge regionale 23 febbraio 1976, n. 10;
f) la legge regionale 5 febbraio 1979, n. 8;
g) la legge regionale 29 gennaio 1980, n. 6;.
h) la legge regionale 30 gennaio 1981, n. 13;
i) la legge regionale 28 dicembre 1982, n. 84;
j) la legge regionale 23 novembre 1984, n. 62;
k) la legge regionale 7 maggio 1985, n. 28;
l) la legge regionale 15 luglio 1985, n. 47;
m) gli articoli 1 e 4 della legge regionale 29 gennaio 1988, n.
9;
n) la legge regionale 16 dicembre 1992, n. 75;
o) l'articolo 13 della legge regionale 20 agosto 1993, n.
70;
p) la legge regionale 30 novembre 1993, n. 82;
q) la legge regionale 8 giugno 1994, n. 24;
r) la legge regionale 21 giugno 1994, n. 26;
s) il regolamento regionale 1° giugno 1995, n. 3;
t) l'articolo 40 della legge regionale 16 luglio 1996, n.
19;
u) la legge regionale 16 aprile 1997, n. 13, con esclusione
dell'articolo 30, commi 1, 2, 3, 6 e 7;
v) l'articolo 9 della legge regionale 30 gennaio 1998, n. 6;
w) il comma 2 dell'articolo 6 della legge regionale 21 maggio
1998, n. 32.
Articolo 48 (Disposizioni transitorie)
1. Gli articoli 3 e 4 della l.r. 13/1997, nonché le disposizioni
del piano socio-sanitario regionale 1997/1999 allegato alla
suddetta legge regionale si applicano fino alla data del 31
dicembre 2000.
Allegato
(Omissis)
Président
Nous procéderons à la discussion sur le nouveau
texte élaboré par la II
ème
Commission, qui a porté des
amendements au projet de loi, auquel la V
ème
Commission
a ultérieurement ajouté un certain nombre d'amendements que vous
trouvez dans votre dossier.
La II
ème
Commission a exprimé avis favorable à la
majorité et la V
ème
Commission a exprimé un avis unanime
sur le nouveau texte.
Le Conseil permanent des collectivités locales a également
exprimé son avis favorable.
La parole au rapporteur, le Conseiller Borre.
Borre (UV)
Con il disegno di legge n. 56 la Giunta
regionale dimostra concretamente la propria volontà nel portare
avanti quel processo di programmazione e razionalizzazione
sanitaria già avviato con legge n. 16/97.
Lo fa raccogliendo con largo anticipo rispetto alle altre
regioni le sfide che attendono la sanità del XXI secolo.
La Valle d'Aosta è infatti la prima regione a produrre un
proprio atto legislativo in attuazione del "decreto Bindi".
Il prossimo futuro prospetta ai sistemi sanitari regionali la
necessità di coniugare la tutela del cittadino con l'efficacia e
l'economicità, rispettando il delicato equilibrio in continua
evoluzione fra equità, qualità e risorse disponibili.
Dal punto di vista operativo, il processo di cambiamento
costringe gli scenari della programmazione sanitaria locale a
rendere più incisivi i processi di regionalizzazione e
aziendalizzazione. Lo stesso processo di cambiamento garantisce al
tempo stesso livelli di assistenza e servizi accreditati secondo
criteri uniformi, in un'ottica di compatibilità della spesa con le
ragioni dello sviluppo economico e sociale.
Consapevole della difficoltà di questa sfida, ma anche dei nuovi
assetti introdotti dalla raggiunta autodeterminazione finanziaria
in materia sanitaria, l'Amministrazione regionale con questo
provvedimento intende tutelare e garantire la salute dei propri
cittadini individuando precise azioni in grado di:
- responsabilizzare economicamente le strutture interessate
all'erogazione dei servizi;
- integrare l'assistenza sanitaria a quella socio-assistenziale
al fine di migliorare la qualità e l'appropriatezza delle
prestazioni.
Fatta salva la libertà da parte del cittadino di scegliere per
le proprie cure le strutture che più ritiene idonee, l'intento è di
razionalizzare l'organizzazione dei servizi sanitari regionali.
Migliorarne quindi la qualità e l'appropriatezza ed attrarre quote
maggiori, rispetto ad oggi, di consensi e di fiducia da parte della
popolazione locale, specie per prestazioni di bassa e media
specialità.
Il quadro che si presenta alla razionalizzazione è quello di una
più che soddisfacente rete di strutture e servizi capillarmente
offerti su tutto il territorio regionale al fine di favorire una
maggiore vicinanza fra chi esprime il bisogno e chi è responsabile
dell'erogazione del servizio.
Questa cultura dominante nelle scelte di politica sanitaria
regionale ha condotto negli anni a una maggiore attenzione
all'efficacia degli interventi con l'effetto di ampliare l'offerta
e di conseguenza il bisogno.
Oggi si rende necessaria una maggiore attenzione all'efficienza
dei servizi, consapevoli che il sistema non può essere
ulteriormente allargato, per coniugare efficacia ed efficienza
senza nulla togliere alla qualità del servizio e ai livelli di
assistenza erogati.
Razionalizzare vuole essere anche educare operatori,
amministratori ed utenti ad una maggiore consapevolezza e
responsabilità degli effetti prodotti dai rispettivi ruoli.
La Valle d'Aosta, come del resto le altre realtà autonome del
nord Italia, presenta livelli elevati di quota capitaria, richiede
sicuramente una politica di contenimento dei costi in funzione però
di livelli qualitativi programmati e concordati preventivamente
dalla Regione nel suo ruolo di "cliente" verso l'azienda USL.
L'elevata spesa sanitaria sostenuta dalla Regione è in realtà
l'esito di più cause espresse da una popolazione relativamente poco
numerosa che beneficia più di altre di un'assistenza meno
standardizzata, più personalizzata, un'assistenza certamente più
attenta alle istanze del singolo o di piccoli gruppi. Una realtà
come la nostra può e deve far fronte a questa necessità.
Come tutte le leggi di mercato, in un contesto di espansione di
offerta, cresce anche in misura proporzionale la domanda che a sua
volta si connota di aspetti sociali e culturali che ne ampliano il
confine della necessità primaria.
Separando nettamente i ruoli fra l'ente Regione e azienda USL,
si vuole assicurare una programmazione sanitaria attenta alle nuove
e vecchie esigenze di salute della popolazione e delle fasce deboli
che in esse si esprimono. Per raggiungere tale obiettivo si sono
predisposti degli strumenti atti a monitorare il raggiungimento
degli obiettivi concordati preventivamente con l'azienda erogatrice
dei servizi a fronte di risorse predefinite.
Gli obiettivi qualificati dal riordino passano quindi
attraverso:
- la puntuale definizione dei compiti dell'Assessorato della
sanità che devono essere i più contenuti possibili e
circoscritti;
- la trasformazione dell'USL in azienda, garantendone il massimo
possibile dei livelli di autonomia, deve operare secondo logiche
manageriali e aziendalistiche svincolate da pastoie burocratiche,
deve avere responsabilità economica riguardo agli obiettivi
concordati;
- il ripensamento dell'assetto complessivo di erogazioni di
servizi in grado di garantire la maggiore coerenza e aderenza
possibile fra bisogno e risposta organizzata soprattutto per quanto
riguarda l'integrazione socio-assistenziale e la partecipazione
degli enti locali;
- la ridefinizione delle logiche e delle modalità di
negoziazione fra Regione, USL e comuni al fine d'introdurre
procedure in grado di responsabilizzare i singoli enti e
indirizzarli verso livelli maggiori di funzionalità.
Lo scenario futuro vedrà quindi garantita la copertura dei
bisogni di salute, di assistenzialità e la qualità dei servizi.
Questa garanzia verrà fornita da un tavolo di negoziazione in
cui la Regione, perdendo antiche competenze gestionali, si profila
come "cliente" dell'azienda USL.
A sua volta l'USL, a questo tavolo, contratta le risorse a
disposizione a fronte di livelli di assistenza richiesti.
Sarà quindi la negoziazione a determinare, con cadenze temporali
utili alla programmazione, la fattibilità organizzativa e
finanziaria degli obiettivi strategici collegati alle risorse
finanziarie regionali.
Un ulteriore passo in direzione dell'autodeterminazione
regionale sarà poi quello di estendere e integrare la già esistente
autonomia finanziaria con una competenza primaria in materia
sanitaria, competenza già presente nella Provincia autonoma di
Bolzano, che consentirebbe di rispondere in maniera più adeguata e
con maggiore tempestività alle esigenze che la nostra realtà
regionale esprime.
Riassumendo, i principi ispiratori del disegno di legge
sono:
- la regionalizzazione dell'organizzazione dei servizi
sanitari;
- l'aziendalizzazione della produzione delle prestazioni e
attività;
- la responsabilizzazione economica delle strutture;
- l'integrazione fra prestazioni sanitarie e azioni di
protezione sociale;
- il coordinamento fra i servizi sanitari e i servizi di
protezione dell'ambiente,
ritengo opportuno entrare nel merito di alcuni articoli che ne
qualificano il contenuto innovativo.
Il processo di regionalizzazione dell'organizzazione dei servizi
sanitari è garantito dalla Regione assicurando, mediante la
programmazione sanitaria, lo sviluppo del servizio socio-sanitario
regionale.
Lo strumento cardine della programmazione regionale è il piano
socio-sanitario, adottato con legge regionale, con il quale vengono
triennalmente definiti gli interventi finalizzati al
soddisfacimento dei bisogni assistenziali e di salute della
popolazione rilevati mediante l'Osservatorio regionale
epidemiologico che opera nell'ambito della struttura regionale
competente in materia di sanità. Questa struttura avrà, per le sue
funzioni di raccolta e analisi di dati e di elaborazione
d'indicatori e linee guida, un ruolo fondamentale nella
programmazione regionale.
La partecipazione degli enti locali alla programmazione
regionale, prevista anche dalla normativa nazionale, è garantita
con modalità particolari, cioè affidando funzioni di proposta e di
verifica al Consiglio permanente degli enti locali istituito dalla
legge regionale n. 54/98.
Il passaggio dalla programmazione regionale degli obiettivi alla
realizzazione degli stessi mediante la produzione delle prestazioni
e le attività aziendali è segnato da tre atti determinanti: la
deliberazione della Giunta regionale che fissa le risorse
disponibili e gli indirizzi e obiettivi di salute e di
funzionamento del servizio, l'accordo di programma stipulato fra
Regione e azienda USL con il quale vengono assegnati all'azienda i
finanziamenti necessari alla realizzazione degli interventi
previsti dal piano attuativo locale, piano con il quale l'azienda
definisce le azioni, i progetti e le attività da realizzare per il
raggiungimento degli obiettivi definiti dalla programmazione
regionale.
Come momento di conoscenza e verifica dei risultati conseguiti
dall'azienda USL l'articolo 4 stabilisce che la struttura
competente in materia di sanità predispone, avvalendosi
dell'osservatorio di cui all'articolo 5, una relazione annuale
sanitaria e sociale quale strumento informativo e di conoscenza
delle dinamiche e delle esigenze del mondo della salute. La
relazione è esaminata dal Consiglio regionale affinché i
consiglieri possano avere presente i risultati raggiunti in
rapporto agli obiettivi definiti dall'accordo di programma.
Il principio di aziendalizzazione della produzione delle
prestazioni e attività trova applicazione sotto l'aspetto
organizzativo nelle disposizioni dei capi II e III della legge,
delle quali mi limito a segnalare quelle più importanti e
innovative rispetto alla disciplina precedente:
- l'articolo 9, nel ridisciplinare l'azienda prevista dalla
legge regionale n. 24/94, ne sottolinea l'autonomia
imprenditoriale;
- l'articolo 10 stabilisce che l'azienda disciplina la propria
organizzazione e il proprio funzionamento con l'atto costitutivo,
definito atto aziendale di diritto privato;
- l'articolo 11 definisce l'organizzazione aziendale, che si
articola nella direzione aziendale con compiti di pianificazione e
di controllo, e in aree organizzative a loro volta articolate in
strutture complesse e in strutture semplici;
- l'articolo 26 individua le quattro aree organizzative: area
della degenza, area territoriale-distrettuale, area
tecnico-amministrativa e area della prevenzione e le rispettive
funzioni.
- l'articolo 35 individua le modalità organizzative per
l'erogazione di un servizio, indispensabile in una regione di
montagna come la nostra, cioè quello di primo soccorso e di
trasporto sanitario a mezzo di elicottero;
- gli articoli 38 e 39 stabiliscono che l'azienda USL eroga le
proprie prestazioni avvalendosi sia di presidi direttamente
gestiti, sia di erogatori pubblici o privati accreditati, previa
stipula di accordi o contratti definiti sulla base degli indirizzi
e dei limiti stabiliti dalla Giunta regionale in conformità ai
criteri stabiliti dalla legge.
Riguardo alla responsabilizzazione delle strutture vorrei
evidenziare l'articolo 11 che prevede che la direzione aziendale
svolga una precisa funzione di negoziazione e controllo del budget
e l'articolo 15 che attribuisce al direttore generale, con il
supporto di un apposito servizio di controllo interno, la verifica,
mediante valutazione comparativa dei costi, dei rendimenti e dei
risultati, della corretta ed economica gestione delle risorse.
L'integrazione fra prestazioni sanitarie ed azioni di protezione
sociale è trattata nell'ambito dell'articolo 8, relativo al piano
attuativo locale, prevedendo che il piano stesso definisca le
azioni e gli interventi per l'assistenza integrata sociale e
sanitaria nonché il coordinamento con i servizi
socio-assistenziali, e nell'articolo 36 ove si prevede che
l'azienda USL, gli enti locali e le strutture regionali operino ai
fini dell'integrazione e del coordinamento fra i servizi sanitari e
i servizi socio-assistenziali.
Per quanto riguarda invece il coordinamento fra servizi sanitari
e servizi di protezione ambientale sottolineo la previsione di
azioni e interventi da effettuare mediante accordo di programma fra
azienda USL e Agenzia regionale per la protezione
dell'ambiente.
Passo ora ad analizzare brevemente alcune importanti
disposizioni contenute nel capo IV relativo al personale, che
definirei senz'altro collegate agli obiettivi indicati e
strumentali al miglioramento della qualità dell'attività
aziendale.
L'articolo 41 stabilisce due importanti principi:
- il primo è quello che il rapporto di lavoro esclusivo dei
dirigenti del ruolo sanitario è assunto quale rapporto ordinario di
lavoro per il personale dipendente dall'azienda USL;
- il secondo è quello che la Giunta regionale può prevedere
finanziamenti integrativi di quelli previsti dai vigenti accordi e
contratti collettivi nazionali di lavoro al fine di sviluppare
l'organizzazione delle strutture e di conseguire miglioramenti
della qualità e dell'appropriatezza delle prestazioni e dei
risultati economici aziendali.
L'articolo 42, pur essendo stato deciso di stralciare dal testo
originario il tema di spendibilità per i laureati con l'intento,
sia ben chiaro, non di accantonare il tema ma, al contrario, di
approfondirlo, previa concertazione con le forze sociali e
sindacali, in un'opportuna logica complessiva del pubblico impiego,
assume comunque una sua rilevanza laddove di fatto estende anche al
comparto della sanità le normative sinora applicabili solo ai
dipendenti delle altre amministrazioni pubbliche.
Degno di rilievo è il rinvio a deliberazioni di Giunta regionale
circa le modalità di svolgimento della prova di accertamento della
conoscenza del francese allo scopo di superare la formula della
dictée sostituendola con prove di esame in linea con il ruolo messo
a concorso.
Inoltre è previsto l'esonero dalla prova per il personale che
abbia già superato l'esame nell'ambito della stessa categoria o
superiore, o nell'ambito della qualifica dirigenziale. Così come
sono esonerate le qualifiche amministrative in possesso della
certificazione attestante il compimento del percorso formativo
previsto dagli articoli 5 e 6 della legge 25/99.
Concludo con un breve cenno alle disposizioni in materia di
controlli e a quelli in materia di abrogazioni, che hanno in comune
il fatto di perseguire obiettivi di semplificazione.
L'articolo 44, in un'ottica di semplificazione amministrativa,
di autonomia aziendale e di responsabilizzazione della relativa
direzione, riduce notevolmente il numero degli atti sottoposti a
controllo che, dopo l'entrata in vigore del disegno di legge,
saranno soltanto il bilancio preventivo annuale e pluriennale, il
bilancio di esercizio e l'atto costitutivo aziendale.
L'articolo 47, infine, in un'ottica di semplificazione
normativa, abroga sia alcune recenti disposizioni superate dalla
nuova disciplina della materia, sia diverse disposizioni, anche
piuttosto datate, che, avendo di fatto esaurito tutti i loro
effetti, non hanno più ragione di esistere nel quadro legislativo
regionale.
Nel ringraziarvi per avermi ascoltato, vorrei ringraziare anche
la collega Charles che ha contribuito ed è relatrice con me per
questa relazione e - vista anche la mia poca conoscenza della
materia - gli uffici dell'assessorato che hanno collaborato.
Si dà atto che, dalle ore 12,03, presiede il Vicepresidente
La Torre.
Presidente
La parola al Consigliere Marguerettaz per una
questione pregiudiziale.
Marguerettaz (Aut)
Prima d'iniziare la discussione
generale, ai sensi dell'articolo 61 del Regolamento, volevo
proporre ai colleghi una questione pregiudiziale che tende a
modificare l'organizzazione dei lavori del Consiglio su questo
punto.
Abbiamo avuto occasione ieri, all'inizio di seduta, di far
presente tutta una serie di rimostranze generiche sulla conduzione
dei lavori di questo Consiglio e io in particolare ho sollevato un
punto inerente l'iter di questo disegno di legge.
Per quanto concerne appunto il disegno di legge n. 56, esso
riporta, così come è allegato e tutti i consiglieri possono vedere,
il parere espresso dalla II e dalla V Commissione consiliare. Non
ho nulla da eccepire sul parere espresso dalla II Commissione
consiliare invece, per quanto riguarda la V Commissione, vi sono
delle questioni di ordine procedurale che ne inficiano il
parere.
Cosa è successo in sintesi in V Commissione? Che con la presenza
di tutti i membri, cosa che fra l'altro è stata sollecitata dal
funzionario che assisteva ai lavori della V Commissione, si è
stabilito un calendario dei lavori della commissione che ne
prevedeva la sospensione alle ore 13,00 e la riconvocazione
sull'unico punto in discussione, che era appunto questo disegno di
legge, nel pomeriggio. Questa decisione è stata assunta
all'unanimità dei presenti dopodiché, come ho già avuto modo di
dire ieri, il sottoscritto si è assentato verso le ore 12,20 e ha
saputo tornando nel suo ufficio nel pomeriggio che la commissione
aveva invece espresso parere alle ore 14,00, quindi disattendendo
quello che era il calendario stabilito dalla commissione stessa.
Nessuno ha avvisato il sottoscritto in qualsiasi modo - la presenza
dei telefonini in tanti casi aiuta - che la commissione aveva
modificato l'orario stabilito all'unanimità dei presenti, pertanto
il sottoscritto non ha potuto partecipare alla votazione.
A mio avviso questa situazione, come dicevo all'inizio, inficia
il pronunciamento della V Commissione su quest'atto.
Non c'è niente di grave, non chiedo con questo di non discutere
quest'argomento oggi ma, secondo la mia tesi, non essendo valido, a
mio avviso, il parere della V Commissione consiliare, chiedo che
l'argomento venga iscritto d'urgenza come normalmente si fa in
questi casi.
Presidente
Chi chiede la parola contro sulla questione
pregiudiziale?
Intanto è già iscritto, è solo un'osservazione di carattere
oggettivo e non soggettivo, quindi mi pare che la sua
pregiudiziale?
(interruzione del Consigliere Marguerettaz, fuori
microfono)
? allora rilegga l'articolo 60 che fa riferimento sul fatto di
discutere o non discutere, non sull'iscrivere o sul non
inscrivere.
La parola al Consigliere Marguerettaz.
Marguerettaz (Aut)
Innanzitutto la battuta: è chiaro che
la questione pregiudiziale viene sollevata su un punto che è
iscritto all'ordine del giorno, non può essere sollevata su un
punto che non è iscritto.
Mi piacerebbe che il Presidente della Giunta parlasse contro la
questione pregiudiziale così potrebbe esporre le sue tesi, ma se le
sue tesi si fondano sul fatto che una questione pregiudiziale deve
essere sollevata su un punto non iscritto all'ordine del giorno, mi
sembra una tesi assai debole.
Non capisco chi sta parlando contro la mozione, se il Presidente
del Consiglio o se il Presidente della Giunta, se il Consigliere
Rini che ha chiesto la parola e poi non l'ha più chiesta, non
capisco bene come proseguono i lavori, ma vorrei che mi si
rispondesse, al di là del merito, perché se l'unica procedura del
Regolamento è in questo momento quella che prevede la sospensione
della discussione, ebbene io chiedo che ci sia la sospensione.
Vorrei però che ci fosse un consigliere o, ancora meglio, il
Presidente del Consiglio che mi confutasse le tesi, vale a dire che
mi dicesse che i lavori della commissione si sono svolti
regolarmente e quindi il parere della V Commissione è stato
espresso a termini di Regolamento.
Se così è la maggioranza chiaramente voterà contro questa
questione pregiudiziale e si procederà normalmente, ma vorrei che
mi si desse almeno una ragione perché ripeto che il sottoscritto
non ha potuto partecipare alla votazione su quest'atto in
commissione in quanto è stato variato in sua assenza il calendario
dei lavori.
Presidente
Prima di dare la parola al Consigliere Rini,
però senza nessuna ilarità e parlandone seriamente, non si può
reiscrivere un oggetto che è già iscritto all'ordine del giorno e
se l'oggetto è iscritto all'ordine del giorno è perché aveva i
pareri ritenuti validi per l'iscrizione. Questo in merito alla sua
domanda.
L'articolo 61 fa riferimento alla pregiudiziale nel merito al
discutere o al non discutere un determinato argomento, questione
che lei giustamente può sollevare come previsto dal Regolamento,
poi mi dirà dopo se l'ha sollevata oppure no perché se non mi
solleva quell'osservazione, non la metto neanche ai voti, lei
capisce che dobbiamo attenerci al Regolamento?
(interruzione del Consigliere Marguerettaz, fuori
microfono)
? no, l'ho seguita però, siccome ha fatto un intervento
successivo, diverso dal primo, e siccome tenevo conto del primo,
perché ritengo che lei quando parli, parli a ragion veduta, ho
creduto che il primo fosse il suo intervento effettivo, il secondo
mi sembrava un correttivo del primo intervento.
La parola al Consigliere Rini.
Rini (UV)
Non starò a ripetere tutto quello che è successo
in quella commissione, casomai lo farò dopo.
Per quello che invece dice Marguerettaz, lui voleva assentarsi e
noi abbiamo deciso che saremmo andati avanti fino verso le 13,00,
se a quell'ora non fossimo arrivati al voto, avremmo ripreso alle
17,00 e avremmo telefonicamente avvisato Marguerettaz per
rientrare.
Marguerettaz non è rientrato, la maggioranza dei componenti
presenti hanno deciso di andare avanti, quindi siamo andati avanti
e abbiamo votato.
Presidente
Il Consigliere Marguerettaz solleva la
questione sospensiva come da articolo 61. In tal caso la
discussione può iniziare solo se la questione sia stata respinta a
scrutinio palese, pertanto la questione può essere ripresa - così
recita l'articolo 61 - solo dopo votazione a scrutinio palese.
Pongo in votazione la questione sospensiva avanzata dal
Consigliere Marguerettaz:
Consiglieri presenti e votanti: 28
Favorevoli: 4
Contrari: 24
Il Consiglio non approva.
Dichiaro aperta la discussione generale.
La parola al Consigliere Marguerettaz.
Marguerettaz (Aut)
Inizierei con il dire che su questo
disegno di legge mi ha fatto piacere la conclusione della relazione
del collega Borre, ma non lo dico strumentalmente, laddove
ammetteva la sua poca competenza nella materia e quindi ringraziava
i componenti degli uffici dell'Assessorato della sanità.
Lo ringrazio perché dalla sua relazione, così come da tutti i
ragionamenti che sono stati fatti nell'iter di questo disegno di
legge, è molto marginale una questione che invece io e il mio
gruppo riteniamo essere essenziale.
Qual è questo punto che ritengo essere molto importante e che
dalla relazione di Borre non mi sembrava così decisivo?
È il punto che questo Consiglio regionale a maggioranza ha
espresso il 7 ottobre scorso in occasione dell'approvazione di una
risoluzione che portò l'Assessore Vicquéry all'attenzione del
Consiglio, nella quale risoluzione si constatava che, in virtù
della legge finanziaria n. 724/94, la Regione autonoma Valle
d'Aosta autofinanzia il sistema sanitario regionale dovendo
sottostare nel contempo a normative vincolanti dello Stato e ciò in
aperto contrasto con i principi alla base del federalismo e con la
quale si impegnava la Giunta e i Parlamentari valdostani a
intervenire presso il Governo per ottenere un chiaro rafforzamento
delle competenze della Regione in materia di sanità mediante lo
strumento dell'articolo 48 bis dello Statuto.
Ho esordito con questa sottolineatura perché a fronte del
decreto legge n. 229, meglio conosciuto come "decreto Bindi", credo
che quest'intenzione espressa dal Consiglio al termine di quel
dibattito sia, anche se a così breve distanza, da riprendere con
estrema caparbietà e determinazione.
Ascolterò con molta attenzione ciò che dirà l'Assessore in fase
di replica perché, e qui lo voglio tranquillizzare, il mio
intervento di oggi su questo disegno di legge in particolare non
vedrà, come invece spesso succede, l'Assessore e questa maggioranza
come oggetto principale delle mie osservazioni critiche, quanto
l'impostazione data dal Governo nazionale, dal Ministro in
particolare, impostazione alla quale questo Consiglio regionale
deve sottostare in grandissima parte.
Starò molto attento, dicevo, alle dichiarazioni che farà
l'Assessore Vicquéry spingendosi a fare delle valutazioni in merito
alle direttive che vengono date dal sistema sanitario nazionale e
alle osservazioni che io stesso facevo sulla necessità di giungere
concretamente, però con passi pragmatici, ad un rafforzamento di
quelle che sono le nostre competenze in materia di sanità.
Oltre a questa necessità, data come possibilità dall'articolo 48
bis dello Statuto, una cosa che mi ha fatto riflettere
approfondendo i contenuti del disegno di legge n. 229 è che, fino a
prova contraria, l'articolo 117 della Costituzione italiana fa
rientrare tra le materie di competenza delle regioni l'assistenza
sanitaria ed ospedaliera. Non è un caso quindi che nell'iter del
disegno di legge nazionale molte regioni lo abbiano avversato e nel
corso degli incontri della Conferenza Stato-regioni abbiano
presentato qualcosa come 35 osservazioni preannunciando al Ministro
e credo anche al Presidente del Consiglio dei ministri una
bocciatura nel caso in cui anche solo una di queste osservazioni
non fosse stata accolta.
Mi risulta che su queste 35 osservazioni ne siano state accolte
16, quindi meno della metà delle osservazioni avanzate dopodiché,
almeno a quanto mi risulta, vi è stato un silenzio totale da parte
delle regioni e anche della nostra. Quindi non so come si è posta
la Regione Valle d'Aosta nella Conferenza Stato-regioni
confrontandosi su questo disegno di legge, non so nemmeno se fra
queste 35 osservazioni presentate alcune siano state espresse anche
dalla nostra Regione, infine non so se l'Assessore o il Presidente
della Giunta abbiano in qualche modo fatto pervenire delle
osservazioni conclusive dopo che la maggior parte delle
osservazioni delle regioni non sono state accolte dal Ministro.
Dicevo, questo silenzio successivo è un po' strano, nel senso
che a leggere questo disegno di legge credo risulti chiaro a tutti
come tutte le regioni avrebbero ben donde di reclamare
sull'impostazione del decreto n. 229.
Perché dico questo? Qui bisogna cominciare a vedere quelli che
sono gli enormi limiti che questo Governo di Centro Sinistra vuole
dare al sistema sanitario nazionale, limiti che possiamo
sintetizzare in due punti: un primo punto che caratterizza
quest'impostazione del servizio sanitario nazionale è un
incredibile centralismo burocratico e un secondo punto è una
marginalizzazione evidente del ruolo del privato. Questi giudizi mi
derivano anche dopo aver letto autorevoli commenti che vi sono
stati su questo nuovo sistema sanitario.
Vorrei leggervene anzitutto uno che è apparso sul "Sole 24ore"
alla fine di agosto scorso, dove si dice:
"? Gli obiettivi a cui si tendeva, e cioè l'erogazione da
parte dello Stato di servizi uguali per tutti e i migliori
possibili per tutelare il diritto soggettivo della persona, non
sono stati raggiunti. L'utopia statalista ha rivelato nel tempo la
sua contraddizione con un aumento vertiginoso della spesa sanitaria
e una crescente inefficienza e un mal funzionamento dei servizi. In
questa situazione lo Stato, attraverso i decreti n. 502/92 e n.
517/93, è intervenuto cercando di razionalizzare il sistema con
l'obiettivo principale di contenere la spesa attraverso
l'aziendalizzazione delle strutture sanitarie (USL, ospedali) e
l'attivazione del sistema dei DRG per la remunerazione delle
prestazioni erogate. Questi correttivi non hanno tuttavia mai messo
in discussione il criterio base su cui ha continuato a funzionare
la sanità: lo Stato come soggetto assolutamente prevalente che
insieme eroga e paga la prestazione, quindi definisce e assolve il
bisogno sanitario. Questa nuova riforma tende a riaffermare il
ruolo preponderante dello Stato limitando gli spazi di autonomia
che la legge precedente aveva dato alle regioni con la pretesa che
un solo controllo centrale possa assicurare un livello uniforme di
assistenza?".
L'altro commento, forse ancora più autorevole di cui
probabilmente tutti avrete sentito parlare, è quello che ne deriva
dalla relazione annuale che il CENSIS? che tutti conosciamo per
essere un centro serissimo per quanto concerne i suoi studi e fra
l'altro solitamente moderato nei termini in quanto usa spesso un
linguaggio piuttosto elegante per cercare di definire le
problematiche della società italiana. Ebbene il CENSIS definisce
così quest'impostazione:
"? La riforma sanitaria si caratterizza per un rinnovato
centralismo nei processi decisionali soprattutto nelle procedure di
programmazione e nell'ampliamento dei casi in cui può esercitarsi
la supplenza ministeriale rispetto alle regioni?".
Ecco perché dicevo quella frase all'inizio che spero che Borre
non abbia preso come una battuta perché, cari colleghi, su questo
disegno di legge regionale c'è ben poco da osannare.
Al di là delle scelte nostre, sulle quali entreremo nel merito
dopo, ma in generale il discorso da farsi dovrebbe essere un
discorso che non passa dalla contrapposizione dei ruoli di
maggioranza e di opposizione, ma da un ragionamento assai più
profondo sulla situazione che la Regione Valle d'Aosta è costretta
a vivere per quanto concerne la materia sanitaria.
Dicevo prima che la politica del Ministro, o del Governo se
preferite, non ha rispettato quel parere che le regioni avevano
espresso presentando questi emendamenti essenziali a loro dire.
Oltre a questo, leggendo l'impostazione del n. 229 e della
nostra n. 56 di conseguenza, come torno a sottolineare, non
possiamo non rimarcare l'eccessivo dettaglio vincolante per quanto
riguarda la programmazione regionale.
Il n. 229 ad esempio va a dettagliare la stesura dei piani
socio-sanitari regionali, ecco un'altra "novità federalista" (tra
l'altro ho avuto l'occasione di assistere a Roma a fine novembre
scorso alla presentazione di questo sistema sanitario nazionale e
ho partecipato, seppure non completamente, ai lavori di una delle
quattro commissioni che erano istituite all'interno del convegno e
che aveva come titolo "Federalismo sanitario": oltre al danno, la
beffa), dicevo altra novità federalista è che il piano
socio-sanitario regionale deve passare al vaglio del Ministro per
vedere se gli indirizzi da lui dettati si ritrovino poi nei piani
regionali. È una concentrazione, credo di non forzare il termine se
dico di tipo sovietico, o che perlomeno mi ricorda molto
quest'impostazione.
Non solo ci sono tutti questi dettagli vincolanti per le regioni
e anche per noi evidentemente, ma dalla lettura del decreto n. 229
emerge una netta invasione di campo in quelle che potrebbero essere
tranquillamente le competenze non solo delle Regioni a Statuto
speciale, ma di quelle a Statuto ordinario sull'attivazione ad
esempio dei distretti, dove a livello nazionale vengono stabiliti
gli strumenti operativi e addirittura gli organismi di direzione.
Come se una regione non fosse in grado di meglio gestirsi secondo
le proprie caratteristiche un'organizzazione sanitaria senza
prescindere dalle normative nazionali.
Così come, mi sembra di aver capito leggendo il n. 229 che vi
sia una predeterminazione ministeriale ovvero statale della
differenziazione delle tariffe secondo dei criteri stabiliti dal
ministero e quindi anche qui disattendendo la richiesta dei
presidenti delle regioni che invece sostenevano la necessità che la
modulazione delle tariffe fosse di competenza strettamente
regionale. Siamo cioè arrivati al punto che è lo Stato che
determina il fabbisogno dei servizi dei cittadini.
Non voglio fare dei discorsi ideologici perché non mi
interessano, voglio fare dei discorsi pratici. Come fa uno Stato a
determinare il fabbisogno dei servizi sanitari e sociali dei
cittadini nel momento in cui non dispone di alcuno strumento
conoscitivo, mentre le regioni, queste sì, potrebbero essere più
vicine alla realtà dei cittadini e quindi alle necessità dei
cittadini sulle quali invece vengono imposte a monte delle
pre-determinazioni dei bisogni.
L'altra novità grossa è quella del rapporto di lavoro esclusivo.
Direi che è chiara e anche in parte condivisibile la necessità di
giungere a un rapporto di lavoro esclusivo, tuttavia non si può
penalizzare così tanto quei medici che scelgono di esercitare la
libera professione extramuraria e qualcuno lo ha anche detto nel
corso delle audizioni che abbiamo avuto con le rappresentanze
sindacali.
A questo proposito mi ha fatto piacere, nelle numerose modifiche
che anche a livello regionale ha avuto il disegno di legge n. 56,
vedere sparire dal testo originale quel comma 10 dell'articolo 41
perché l'impostazione iniziale data dall'Assessore mi aveva fatto
venire i brividi, nel senso che, mentre la normativa nazionale
prevedeva una riduzione del 50 percento del salario di posizione
per coloro che sceglievano l'extramoenia, così come era scritta la
prima stesura del nostro disegno di legge sembrava che addirittura
fosse tolto il 100 percento del salario di posizione.
Ora qui chiarisco cosa voglio dire. È giusto che, ad esempio per
quanto concerne la carriera, venga data una precedenza a coloro che
scelgono la professione intramuraria, ma non si può penalizzare
economicamente in maniera così evidente chi non sceglie questo tipo
di soluzione. Perché? Perché in questo modo, anche questa è una
logica che appartiene a una visione delle cose che evidentemente
non condivido, si arriva a premiare non più il merito dei medici,
ma semplicemente la fedeltà allo Stato, al sistema sanitario
nazionale.
Va da sé che un medico che sceglie la libera professione
extramuraria può essere di gran lunga superiore nelle capacità,
nell'impegno, nello zelo all'interno della struttura ospedaliera
rispetto a uno che invece fa la scelta dell'intramoenia. La bravura
dei medici, le capacità, lo zelo e l'impegno non si misurano con il
fatto che uno fa la libera professione fuori o l'altro fa la libera
professione dentro; chi lo ha detto che quello che fa la libera
professione dentro è più bravo, dà un servizio migliore rispetto
all'altro? È una posizione ideologica.
Oltre a tutti questi riflessi, vi sono altri problemi posti dal
decreto legge n. 229 che non mi sembra trovino adeguate risposte
nella nostra legge. Faccio due esempi e annuncio la presentazione
di un emendamento.
Il primo. Il decreto legge n. 229 prevede che attraverso il PAL
si arrivi a definire gli orari della libera professione e gli spazi
adeguati per l'esercizio della libera professione. La nostra legge
parla solo di orari, non parla di spazi, ma perché? Come fa a
parlare di spazi? Ed ecco il ragionamento che facevo prima.
Nel nostro Ospedale prevedo ci sarà la più alta scelta dei
medici per quanto riguarda il rapporto di lavoro esclusivo, se non
sarà la più alta poco ci mancherà perché è evidente che altre
strutture private, altre cliniche sul territorio non ce ne
sono.
Allora poniamo un'ipotesi visto che già a livello nazionale
sembra che l'85 percento scelga la libera professione intramuraria;
facciamo l'ipotesi che all'interno del nostro Ospedale il 90
percento dei medici, una percentuale un po' più alta della media
nazionale, secondo le mie ipotesi, opti per la libera professione
intramuraria: dove potranno operare dentro le nostre attuali
strutture? Ed era già una domanda che ponevamo nel corso dello
scorso dibattito. Ecco perché probabilmente - qui viene fuori la
vena "Andreottiana" che a pensar male si fa peccato, ma spesso ci
si azzecca - questa cosa che è scritta nel decreto n. 229 non c'è
nella legge regionale.
Questo fatto che il progetto definisca gli spazi non è previsto
dalla nostra legge e io chiederò con un emendamento che questo
venga inserito perché è un nodo da sciogliere senza finzioni, senza
strumentalizzazioni, ma è il caso di dire se le nostre strutture, a
fronte della nuova normativa sanitaria, sono ancora in grado di
supportarne gli effetti.
Il secondo esempio. Sempre il decreto legge n. 229 prevede che
tra il 5 e il 10 percento dei posti letto siano riservati per
camere a pagamento, poi a questo, Assessore, lei dovrà aggiungere
dei posti letto per la libera professione.
Come ben sa, questi posti letto, quelli a pagamento e quelli per
la libera professione non concorrono allo standard dei posti letto
per ogni mille abitanti, allora questa volta, caro Assessore, sarà
difficile asserire che i nostri posti letto seguono gli standard
previsti dalla normativa.
Ancora un ragionamento e poi concludo: un'osservazione sulla
quale penso torneranno in molti è l'articolo 42 che ho lasciato
volutamente alla fine proprio perché non volevo dare l'idea che
questi temi si giochino tutti su quell'articolo, tuttavia ritengo
che sia un articolo importante anche perché per certi versi è
quello che giustifica la competenza secondaria della Regione Valle
d'Aosta in questo tema.
Sull'articolo 42 devo dire che spero di aver capito poco e se
invece ho capito bene, vi dico già subito che non mi piace come
avete impostato le cose.
Comincio a dirvi quello che ho capito. Ho capito, anche perché
non ci è stato nascosto nel corso della prima riunione della V
Commissione, che vi erano dei problemi all'interno delle forze di
maggioranza sulla modulazione di queste prove di accertamento della
conoscenza della lingua francese tanto che è stata rinviata la
questione.
Quando ci è stato presentato il nuovo articolo 42, leggendolo e
rileggendolo, non riuscivo a capire cosa fosse cambiato rispetto
alla precedente versione, se non degli aggiustamenti tecnici.
Quando abbiamo discusso della questione della spendibilità per
il pubblico impiego, vi ricordate, noi per primi abbiamo dato atto
alla maggioranza di aver fatto un passo giusto, però ponevamo con
forza il discorso dell'USL chiedendo che si impostasse allo stesso
modo.
Ci fu detto dal Presidente della Giunta che la cosa non era
possibile perché la materia non poteva essere inserita in quel
contesto, ma che non appena se ne fosse presentata l'occasione si
sarebbe fatto e puntualmente si è fatto, quindi non enfatizziamo,
questa non è una nuova scelta, ma è un'appendice di una vecchia
scelta sulla quale vi abbiamo già reso omaggio, per cui basta
così.
Quello che invece preoccupa, sempre che abbia capito bene, è che
per quanto riguarda le questioni scottanti sulle quali ci siamo più
volte confrontati in quest'aula, cioè il fatto che ci siano queste
difficoltà enormi nel reperire personale infermieristico, nel
reperire i medici specialisti, i radiologi, gli anestesisti,
dibattito che si è fatto tante volte in quest'aula dicendo è dovuto
al francese, non è dovuto al francese, è dovuto in parte al
francese, anche qui questo nodo gordiano non si è sciolto.
Permettetemi una considerazione di tipo politico: diteci perché
questo nodo la maggioranza non lo ha sciolto.
Rinviare, con il decreto legge n. 56, questo problema non ha
nessun senso perché se è vero che non si poteva affrontare il
discorso del francese nella normativa per il pubblico impiego, qui
stiamo parlando di USL. Allora come si fa rinviare? Si rinvia
dichiarando però un principio sul quale non mi dispiacerebbe
affrontare un dibattito, si rinvia facendo salvo il principio
(comma 1 dell'articolo 42) che l'ammissione ai concorsi per
l'accesso all'impiego e alle selezioni per il conferimento
d'incarichi a tempo determinato presso l'azienda USL è subordinata
al preventivo accertamento della conoscenza della lingua francese o
italiana.
Oggi sappiamo che l'accordo nella maggioranza c'è in questo
senso: la conoscenza della lingua francese rimane un preventivo
accertamento e ad essa è subordinata la possibilità di accedere ai
concorsi, alle selezioni e al conferimento degli incarichi.
Quindi permettetemi un'osservazione: se il principio è stato
fatto salvo, non ho capito molto bene - chiedo scusa alla
Fédération e al PDS che avevano fatto presente le loro perplessità
- quale sia stato il frutto della mediazione se non quello del
dettaglio delle prove che seguiranno a quest'esame preventivo.
Vorrei infine dire con la stessa convinzione che dobbiamo avere
il coraggio in questa nostra Valle di essere un po' pragmatici
nelle cose.
Ho iniziato il mio intervento richiamandomi a un pragmatismo per
quanto concerne le richieste nei confronti di Roma. Ora faccio un
identico richiamo per quanto concerne la gestione della questione
lingua francese. Dobbiamo sforzarci tutti insieme d'iniziare, nella
consapevolezza comune, che la lingua francese è uno dei capisaldi
che fonda la nostra autonomia, dobbiamo avere il coraggio di
cominciare a gestire non più la questione della lingua francese
così come si gestiva nel 1948, ma dobbiamo cominciare a pensare una
gestione della lingua francese degli anni 2000.
Ho già annunciato la presentazione degli emendamenti, concludo
dicendo che nella attenzione, che la nostra Regione ha nei
confronti dell'Unione europea, bisognerebbe, noi piccoli su in cima
all'Italia, avere il coraggio di fare una riflessione sul sistema
sanitario e far presente al nostro caro Ministro e al nostro caro
Stato che con quest'impostazione del sistema sanitario ci poniamo
completamente fuori dalle politiche sanitarie europee.
Dico solo che la direttiva europea, la raccomandazione n. 17/97,
afferma che il miglioramento sistematico della qualità, intesa
della sanità, è una responsabilità professionale degli operatori
sanitari.
Dice altresì che è stato dimostrato che interventi multipli,
pensate al tomo della Bindi e al tomino di Vicquéry, di supporto
informatizzato alle decisioni hanno maggiore probabilità
d'influenzare la pratica clinica. Gli standard scelti a livello
nazionale e i documenti - ecco dunque i tomi - sembrano avere un
impatto ben minore sulla pratica.
Presidente
Sono le ore 13,00 circa, il Consiglio è
sospeso, riprenderà alle ore 16,00.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK