Consiglio Regionale della Valle d'Aosta - Oggetto del Consiglio n. 1215 del 3 luglio 2020 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1215 del 3 luglio 2020 - Resoconto
OGGETTO N. 1215/XV - D.L. n. 60: "Assestamento al bilancio di
previsione della Regione autonoma Valle d'Aosta/Vallée d'Aoste per
l'anno 2020 e misure urgenti per contrastare gli effetti
dell'emergenza epidemiologica da COVID-19".
Rini (Presidente) -
Alla presenza di 31 colleghi possiamo
riprendere i lavori.
Punto n. 7 dell'ordine del giorno. Siamo in dichiarazione di
voto prima della votazione finale. Ha chiesto la parola la collega
Minelli... c'era la questione della votazione... siete tutti
d'accordo, colleghi, come aveva chiesto anticipatamente prima della
chiusura la collega Minelli, di rimettere in votazione il
sub-emendamento all'emendamento n. 14 della collega Minelli? Sì?
Riapro la votazione. Chiudo la votazione.
Presenti: 33
Votanti: 22
Favorevoli: 20
Contrari: 2
Astenuti: 11 (Aggravi, Distort, Luboz, Mossa, Nasso, Restano,
Rini, Russo, Sammaritani, Spelgatti)
Il Consiglio approva.
Ora passiamo alle dichiarazioni di voto. Ci sono richieste di
intervento? Invito i colleghi a prenotarsi, se non ci sono
dichiarazioni di voto, procediamo alla votazione della legge nel
suo complesso. Non ci sono dichiarazioni? Ha chiesto la parola il
collega Sammaritani.
Sammaritani (LEGA VDA) -
A nome del gruppo Lega, chiedo
il voto segreto.
Presidente -
Ci sono altre richieste in dichiarazione di
voto? Ha chiesto la parola la collega Nasso.
Nasso (M5S) -
Più che una dichiarazione di voto, vorrei
fare due riflessioni di linea generale perché chiunque ha seguito i
lavori di questa mattina avrà visto che si sono votati tutti gli
articoli a raffica e nessun Consigliere ha avuto la possibilità di
illustrare il proprio emendamento così come di fare una
dichiarazione di voto su un articolo o su un emendamento. È vero
che questa prassi ha sicuramente velocizzato i lavori ma è
altrettanto vero che questa prassi ha vietato l'esercizio, a mio
avviso, proprio di democrazia, perché chiunque dei Consiglieri qui
dentro abbia presentato un emendamento l'ha fatto per una propria
idea, un proprio progetto, una propria visione e sarebbe stato
opportuno, a mio avviso, che rimanesse agli atti o che chiunque di
noi potesse avere la possibilità di spiegare i propri
emendamenti.
La decisione della Conferenza dei Capigruppo è stata quella di
non poter illustrare e non poter fare dichiarazione di voto, il
Movimento 5 Stelle, se non mi sbaglio, e anche la collega Pulz di
ADU non era a favore di questa gestione dei lavori e io sento
proprio il bisogno di stigmatizzarla; questo perché? Perché dietro
ogni emendamento c'è stato un lavoro e c'è stata una visione e una
proposta migliorativa di questa legge, quindi nessuno di noi ha
avuto la possibilità di spiegarlo, così come la dichiarazione di
voto.
Per quando mi riguarda e ci riguarda, su alcuni articoli ci
siamo espressi favorevolmente e avremmo voluto spiegare perché,
come gli articoli su cui ci siamo astenuti anche su tematiche
importanti come quello della collega Minelli sul bonus acquisto per
i DPI riutilizzabili. Noi condividiamo assolutamente il contenuto,
faccio un esempio fra tanti, di questo emendamento ma non abbiamo
condiviso la
ratio
, per questo ci siamo astenuti, non perché
noi fossimo contro. Tutto questo avremmo voluto spiegarlo durante i
lavori... sì, lo sto dicendo adesso ma non è che posso dire in
cinque minuti tutti gli articoli su cui avremmo voluto spiegarlo.
Non voglio sottrarre tempo anche ai miei colleghi di gruppo che
giustamente devono dire la loro, comunque non ho per nulla
apprezzato la gestione dei lavori.
Come ho spiegato rapidamente alcune questioni, anche alcuni
articoli su cui ci siamo espressi contro... su quelli su ci siamo
espressi appunto a favore avremmo voluto spiegare perché, dato che
alcuni articoli come alcuni emendamenti sono stati il compromesso
di alcuni confronti tra di noi: ad alcuni articoli abbiamo votato a
favore anche se non abbiamo condiviso oppure non era abbastanza il
contenuto.
Io ci tenevo semplicemente a fare questo ragionamento come anche
i tanti articoli che avremmo voluto ritirare e comunque non abbiamo
potuto illustrarli.
Senza essere ridondante, ci tengo appunto che rimanga agli atti
questa mia riflessione.
Presidente -
Altri? Non ci sono altre richieste? La
parola alla collega Pulz.
Pulz (ADU VDA) -
Quando è iniziato il percorso
tortuosissimo di questo Consiglio, dovuto
in primis
all'assoluta mancanza di trasparenza che vige in questo ambiente
dove a giocare a carte scoperte nelle Commissioni sono stati
soltanto, oltre a ADU VdA, Rete Civica e 5 Stelle, salvo poi farsi
irretire dall'attrazione fatale ed improvvisa per la Lega i suoi
fratelli... mentre tutti gli altri emendamenti strategici li
abbiamo scoperti direttamente in Aula, compresi quelli della
"maggioranza", che emendava sé stessa modificando il suo disegno di
legge... per cui il lavoro di tutti è stato affannato, caotico e
decisamente complicato. Noi, dicevo, siamo entrati in quest'Aula
con l'idea di votare questa legge perché sappiamo bene quanti aiuti
contenga per le persone in seria difficoltà, per le imprese, per il
territorio tutto, che già dal primo mese di emergenza ha visto
esplodere tutte insieme le sue contraddizioni e problematiche.
Da parte nostra abbiamo lavorato con la massima serietà per
riuscire a portare in Aula proposte condivise nella nostra squadra
utili a migliorare il testo di legge. I nostri emendamenti si sono
concentrati su quei settori che ci stanno più a cuore e che ci
parevano rappresentare invece l'ultima ruota del carro per quasi
tutti gli altri gruppi: scuole e cultura
in primis
, diritti
sociali e ambiente. Nessuno può negare la complessità con cui
abbiamo dovuto confrontarci rispetto soprattutto al problema delle
coperture finanziarie necessarie che, proprio per gli emendamenti a
cui teniamo di più, sono mancate. Con il primo emendamento avevamo
proposto il potenziamento del personale docente educativo delle
istituzioni scolastiche nella misura almeno del 9 percento in più
da suddividere tra i diversi gradi di scuola. Chiedevamo quindi
l'aumento di 150 docenti rispetto ai 2.220 presenti in Valle
d'Aosta e guardate che sarebbe stato ancora pochissimo se
considerate che verranno spalmati su tutte le scuole, ma sarebbe
stato comunque il triplo rispetto alla prima proposta della Giunta
e più del doppio di quella che questa mattina avete approvato e che
non servirà assolutamente a nulla. Chiedevamo poi che nella scuola
dell'infanzia e primaria i dirigenti potessero conferire supplenze
brevi al personale docente sin dal primo giorno. Chiedevamo la
copertura nel rapporto uno a uno docente operatore di sostegno e
allievo disabile, che diventa essenziale per i protocolli di
sicurezza. Proponevamo che la Regione trasferisse la società dei
servizi risorse tali da garantire agli operatori di sostegno la
copertura della durata contrattuale per l'intero anno scolastico e
risorse per quegli alunni in situazioni di particolare fragilità
che non potranno frequentare la scuola.
Quanto alla cultura, abbiamo semplicemente chiesto che la
Regione, adempiendo ai doveri inderogabili di solidarietà di cui
all'articolo 2 della Costituzione e nell'ambito dei suoi compiti di
valorizzazione dei beni culturali, sostenesse i soggetti che
operano nel settore della cultura e che hanno subito l'arresto
forzato della produzione.
Noi di ADU VdA abbiamo cioè reagito così al grande imbarazzo che
ci ha colti quando abbiamo letto la parte della legge dedicata alla
cultura poiché lì si parlava solo del Forte di Bard, che peraltro
io adoro, e un pochino di sport. Abbiamo cercato quindi di
implementare questo articolo 34 concentrandoci sui settori
dimenticati come, per esempio, l'audiovisivo, la filiera del libro
e l'editoria ma le scelte già iniziali della Giunta andavano in
tutt'altra direzione, mi spiace che adesso non ascoltino perché
avevate messo 18 milioni sugli impianti a fune perché sono
strategici per la nostra Regione, 2 milioni per la monticazione
perché è strategica per la nostra Regione, 3 milioni per il piano
di sviluppo rurale perché è strategico per la nostra Regione.
Purtroppo non avevate e continuate a non avere un vero piano
strategico anche per ciò che non è monetizzabile, almeno non
nell'immediato, come la formazione dei nostri ragazzi perché
dimenticate che la formazione è il bene più prezioso e che avere
poche teste pensanti costa, mamma se costa a tutta alla comunità, e
dopo l'emergenza Covid non possiamo accettare anche l'emergenza
culturale in Valle d'Aosta. In un momento di grave incertezza per
il futuro della scuola e della cultura valdostana noi crediamo
fermamente che sarebbe stato più sopportabile una buca in più sulle
strade che buchi mostruosi e irrecuperabili nella formazione dei
nostri figli e della comunità tutta.
Allora voi siete tranquilli nell'assumervi la responsabilità di
creare una generazione di disadattati che sanno relazionarsi più
con il
desktop
di un computer che non con la società e la
comunità, io da madre, insegnante e politica sinceramente quella
responsabilità non me la voglio prendere. Alla luce di questa
considerazione che mi pare molto ovvia, sarebbe stata precisa
responsabilità della Giunta che ha lavorato
in primis
a
questa legge con tanto di
task force
di esperti disponibile
giorno e notte, allocare molte più risorse sulla scuola e sulla
cultura perché il bilancio non ve lo ha consegnato Mosè, ve lo
siete gestito come meglio avete creduto di fare.
A un certo punto, come se i problemi non bastassero, è
subentrata la Lega e i suoi fratelli e i finanziamenti destinati ai
Comuni hanno cambiato del tutto destinazione. Noi continuiamo a
pensare che sia stato un grave errore perché l'intervento del
pubblico per rilanciare l'economia deve articolarsi anche a livello
territoriale e i piccoli interventi possono essere un reale
moltiplicatore economico andando a incidere sulle piccole e medie
imprese locali e sui diversi settori. I Comuni valdostani sono
tutti ugualmente importanti, ora in più devono affrontare la patata
bollente dell'edilizia scolastica. Come faranno? Non si sa perché
senza autonomia economica, l'abbiamo detto tante volte già
all'inizio del Consiglio, non ci può essere autonomia politica ed è
inutile parlare di autonomia e non riconoscere poi questo principio
di fondo. A chi non ha il lardo di Arnad sugli occhi appare chiaro
che la Lega e i suoi satelliti vogliono i soldi destinati ai Comuni
per finanziare la propria propaganda. Voi evidentemente avete
rinunciato alla presenza politica nei Comuni per concentrarvi
meglio sulle poltrone regionali.
Per responsabilità rispetto ai cittadini valdostani, noi ci
siamo confrontati molto costruttivamente su tutta la legge ma è
evidente che la stessa responsabilità è mancata sia da parte della
Giunta, che ha mantenuto per tutto il tempo dell'emergenza
l'arroganza della maggioranza senza più averne i numeri, sia
soprattutto da parte di chi in minoranza strumentalizza questo
provvedimento per una campagna elettorale permanente.
Parlavamo dell'edilizia scolastica, un bel problema già prima
del Covid che adesso si è preso il colpo di grazia. Ecco, oggi
tutto questo problema assume un volto decisamente angosciato che è
quello dei 650 allievi e loro famiglie, 80 docenti, 20
amministrativi e una dirigente di quelle con la "D" maiuscola che
da qualche giorno non hanno nemmeno più una sede: parliamo del
Liceo scientifico e linguistico Bérard di Aosta. Ecco, su questo
abbiamo già ampiamente parlato ma il nostro ordine del giorno, che
poteva essere risolutivo, non è stato considerato. Va beh, andiamo
avanti, noi non ci siamo persi d'animo, abbiamo comunque
collaborato parlando del ruolo fondamentale dello spazio della
comunità nel processo di apprendimento, lo abbiamo ricordato in un
emendamento che, per fortuna, questa mattina è stato approvato
perché qualche volta qualcosa di giusto succede anche, abbiamo
votato però tutti insieme un ordine del giorno pochi giorni fa che
diceva che il 14 settembre la scuola ricomincerà in presenza, io mi
chiedo veramente come si potrà fare. In più questa mattina, in
palese contraddizione con uno degli ordini del giorno sempre da noi
presentati, si è definitivamente deciso per la chiusura o, meglio,
per la non riapertura delle graduatorie così gli insegnanti che
hanno diritto a vedersi riaggiornare i titoli questo momento non
potranno viverlo.
Ecco, il tempo corre, quindi arrivo alle conclusioni: volevo
dire che capisco tutte le difficoltà tecniche da parte della
Sovrintendenza, che chiaramente risente anche dei ritardi mostruosi
del Ministero, però io chiedo perché gli insegnanti devono pagare a
causa del fatto che negli anni la Valle d'Aosta è rimasta nella sua
isola felice senza entrare nel mondo della scuola italiana e adesso
avete deciso di spendere 70 mila euro per una piattaforma rossonera
quando sappiamo che il Ministero ci aveva dato la disponibilità,
tramite chiaramente delle interlocuzioni ancora da avviare, per
accogliere anche la Valle d'Aosta nella piattaforma appunto
nazionale. Se il sogno di qualcuno forse la scuola regionalizzata,
io vi dico da insegnante, oltre che da politica, di scordarvelo
perché non succederà mai, la scuola non lo accetterà mai. Così come
non capisco questo problema del cambio di docente a metà anno
scolastico quando a scuola succede continuamente, in uno stesso
anno c'è addirittura anche il cambio di quattro insegnanti su una
stessa classe e su una stessa disciplina.
Quanto poi all'articolo 66, io credo veramente che potevate
evitarvelo sapendo che sono in corso contestazioni anche di tipo
penale su quanto è stato concesso in modo molto discrezionale nel
tempo senza tenere in conto i danni ambientali e i danni alla
salute dei cittadini. Credo veramente che le concessioni sfruttino
i numerosi buchi normativi sempre però a sfavore di quello che
dovrebbe essere il bene comune, quindi un po' più di cautela prima
di votare un articolo del genere credo che sarebbe stato compito di
tutti quanti.
Insomma in definitiva io dico che noi 35 l'occasione per
rimettere al centro della politica l'alto senso delle istituzioni e
le culture politiche l'abbiamo avuta, l'emergenza poteva e doveva
farci cambiare ma non è riuscita a farci cambiare neanche di un
centimetro, io credo che ci siano grosse responsabilità di alcuni
più che di altri ma alla fine è il Consiglio tutto e l'istituzione
a uscirne veramente a pezzi.
Temo che in molti, compresi quelli che ci hanno portato a questo
risultato disastroso, avalleranno in futuro le teorie del potere
concentrato che già in questa legislatura qualcuno ha sbandierato
come soluzione per tutti i mali della Valle d'Aosta ma io credo che
in definitiva quella non sarà assolutamente la soluzione e una cosa
mi è molto chiara, una certezza ho acquisito: dovremmo smettere
tutti di essere
idiotes
per tornare a essere
polites
.
Credo che la maggior parte dei Consiglieri seduti in quest'Aula,
siano essi di maggioranza o di opposizione, siano purtroppo un
ostacolo a questo progetto sennò non saremmo ridotti così male.
Spero che gli elettori lo capiscano superando di slancio
quest'ostacolo. Sperando che il cambiamento arrivi ma non sia
quello promesso dalla destra in salsa autonomista perché non si può
davvero conciliare Chanoux e Salvini, l'autonomia e il razzismo,
l'autodeterminazione e la violazione dei diritti.
Per concludere, io dico che adesso mondi apparentemente diversi
che si incontrano e si scontrano ma si scoprono simili su certi
argomenti com'è naturale che sia quando dietro alla retorica il
populismo e al sovranismo è di fatto la cultura del potere per il
potere a prevalere... nonostante tutto quello che sta capitando,
noi comunque siamo contenti che vada avanti questa legge ma
purtroppo con grande rammarico non con il nostro voto perché il
virus, anche quello politico, rimane ancora da sconfiggere.
In conclusione, contro ogni previsione razionale, contiamo però
ancora di potercela fare, ci guidano il pessimismo della ragione e
l'ottimismo della volontà. Il voto di ADU VdA sarà quindi un voto
di astensione. Grazie a tutti e buona estate.
Presidente -
Altri? Siamo in dichiarazione di voto. Non
ci sono altre dichiarazioni, colleghi? La parola alla collega
Minelli.
Minelli (RC-AC) -
Siamo alle fasi conclusive di una
discussione davvero molto tormentata, non lo so con sicurezza ma
credo che nei 74 anni di esistenza del Consiglio Valle non ci sia
mai stata una discussione così lunga e convulsa su un progetto di
legge, una convulsione e una confusione che, come ho già detto
intervenendo al momento della discussione generale, a nostro avviso
ha buona parte delle sue radici in una modalità di elezione del
Consiglio e di formazione del Governo regionale che è priva di
antidoti rispetto all'instabilità e all'ingovernabilità.
Abbiamo recitato l'ultimo atto di un copione che ormai va in
scena da tre legislature e che, per quanto ci riguarda, abbiamo
cercato e continueremo a cercare di mandare in soffitta con una
radicale riforma istituzionale che garantisca delle maggioranze di
legislatura e della stabilità di Governo. Oltre al sistema da
riformare, c'è anche però un problema di cultura istituzionale da
arricchire. Non condividiamo, e l'ho già detto, atteggiamenti
adottati in questo e in altri Consigli, che evitano gli
approfondimenti in Commissione e riversano decine e decine di
emendamenti direttamente in Aula. È per noi un pessimo modo di
procedere che mette anche a dura prova l'intero apparato
amministrativo, e credo che dobbiamo tutti oggi ringraziare i
numerosi dirigenti e dipendenti che hanno lavorato in condizioni di
estrema difficoltà. un modo di procedere che soprattutto rende
difficoltose le sintesi ed espone anche a degli errori e a delle
approssimazioni. Le incongruenze non mancano, credo, in questo
disegno di legge e temo che ce ne accorgeremo presto.
Non condividiamo neanche la raffica dei voti segreti che c'è
stata in questi giorni contando sull'opera di franchi tiratori che
operano nell'ombra per destabilizzare.
Per quanto ci riguarda, abbiamo scelto un comportamento diverso,
abbiamo presentato gli emendamenti in Commissione e poi, non
essendone stato approvato neppure uno, li abbiamo ripresentati in
Aula. Abbiamo portato all'attenzione delle Commissioni del
Consiglio 25 emendamenti, alcuni li abbiamo ritirati anche per
facilitare l'iter di questo disegno di legge che stava diventando
quasi impossibile da portare avanti. Delle nostre proposte ne sono
state approvate 15, altre 3 sono state recepite nella
riformulazione di alcuni articoli e di un ordine del giorno.
Crediamo di aver conseguito l'obiettivo che ci eravamo posti e che
era quello di migliorare sensibilmente il testo varato dalla
Giunta. È un atteggiamento questo che è del tutto coerente con
l'azione che abbiamo condotto per tutta la legislatura, questa
legislatura durata due anni, fra estreme difficoltà ma con spirito
sempre costruttivo e guardando all'interesse generale della
comunità. Crediamo di poter essere abbastanza soddisfatti dei
risultati ottenuti oggi, in particolare vorrei evidenziare la
misura prevista per i disabili cognitivi, per i quali è possibile
ora prevedere degli assistenti familiari.
L'articolo per il potenziamento degli organici scolastici...:
sono un'insegnante e sono perfettamente cosciente del fatto che
questo potenziamento non è sufficiente, ma non butto via di certo
il raddoppio delle risorse previste e che erano troppo poche perché
non c'è stata un'attenzione sufficiente in questo disegno di legge
alla scuola; ma 80 risorse circa e 2 milioni e 700 mila stanziati
in questo momento mi sembrano un risultato importante.
Così come riteniamo importante la misura legata alle imprese, al
fatto che venga riconosciuto un indennizzo per fasce alle imprese,
ed è questo un tema su cui ci siamo impegnati fin dalla
preparazione del DL nel mese di marzo, il primo.
Il disegno di legge ha poi recepito anche un emendamento che può
sembrare minore ma che per noi è importante ed è quello che
permette una forma di agricampeggio e anche consente alle aziende
agricole di proporre la degustazione dei loro prodotti. È una
piccola cosa forse, ma che va nella direzione di ripensare una
forma di turismo nella nostra regione.
Il disegno di legge che stiamo per approvare non è certo privo
di limiti e di ombre e non evidenzia una prospettiva di azione
convincente in vari settori, a partire dalla sanità e dalla scuola,
ma riteniamo positive alcune misure che sono state inserite in
legge.
Ora la legge c'è, o almeno mi auguro che ci sarà a breve quando
dovremo votare, ancora una volta in modo segreto. Ma c'è un
ulteriore passaggio a cui tutti dobbiamo contribuire, pur nella
diversità dei nostri ruoli: la Giunta deve agire per la rapida
applicazione della legge e noi Consiglieri dobbiamo stimolare a
procedere e controllare. Bisogna mettere subito in pratica le
misure approvate, che sono tardive rispetto a quelle varate in
altre Regioni, facendo arrivare rapidamente i benefici ai vari
settori della società valdostana. Ci sono delle deliberazioni
attuative da fare, ci sono delle istruzioni da far arrivare a tutti
i potenziali beneficiari delle misure, c'è quindi un lavoro di
informazione molto importante da realizzare e un lavoro attuativo
da fare con rapidità ed efficacia.
Il voto di Rete Civica è favorevole all'insieme del
provvedimento e a un impegno per una sua rapida attuazione.
Presidente -
Altri? Non ci sono altre richieste? Non vedo
altri iscritti, non ci sono altre richieste?  La parola alla
collega Morelli.
Morelli (AV) -
Il disegno di legge n. 60 è stato il
frutto di un lungo e complesso lavoro di elaborazione di misure
concepite per fare fronte alle pesanti conseguenze sanitarie,
sociali ed economiche dell'emergenza Covid. Le gravi difficoltà che
la nostra comunità sta attraversando danno la consapevolezza di
quanto il mondo sia cambiato in questi pochi mesi e di quanto
difficile sarà anche per la nostra comunità ritrovare serenità e
prospettive di futuro.
Questo disegno di legge si poneva l'obiettivo di mettere in
sicurezza settori di vitale importanza come quello della sanità la
cui organizzazione è stata profondamente provata dall'epidemia e a
cui occorre ridare operatività, quello della scuola, che deve
essere messa nella condizione di riaprire nei tempi previsti e
ovviamente il settore economico, in particolare del turismo, che,
nonostante alcune previsioni ottimistiche che sembrano
preannunciare grandi risultati per questa stagione estiva, sta
vivendo un momento di sofferenza epocale insieme a tutte le
attività che al turismo sono direttamente collegate. Un testo
ampio, di importanza vitale che la Giunta ha sottoposto alla
Commissione competente e all'attenzione dei gruppi consiliari nella
piena consapevolezza della mancanza dei numeri necessari
all'approvazione e se da un lato vi era la proposta chiara della
Giunta e dei gruppi che la sostengono che andava in una certa
direzione con una certa caratterizzazione anche rispetto alla
volontà di responsabilizzare e valorizzare l'attività
amministrativa degli Enti locali, sul fronte opposto si situava la
proposta ugualmente definita ma di segno contrario della Lega, di
Vdalibra, di Mouv' e del consigliere Restano, due visioni
difficilmente conciliabili.
È pertanto forse opportuno in questa fase chiarire che la Giunta
un'intesa di massima l'aveva ricercata e l'aveva anche trovata per
l'approvazione del testo, salvo scontrarsi in Aula con lo strumento
del voto segreto richiesto legittimamente da alcuni e utilizzato
bassamente da altri che, nascondendosi dietro l'anonimato, hanno
provocato la bocciatura di due articoli fondamentali come quello
sull'indennità Covid agli operatori sanitari e quello che stabiliva
il finanziamento ai Comuni, veri bastioni amministrativi sul
territorio che nell'emergenza Covid hanno giocato un ruolo
insostituibile.
A fronte di una situazione che sembrava compromessa il nostro
gruppo di Alliance Valdôtaine, con la stessa convinzione con cui
aveva lavorato alla scrittura del disegno di legge, consapevole
dell'
enjeu
e di quanto la nostra comunità attenda questo
provvedimento, ha messo a disposizione le sue competenze e le sue
energie per trovare una mediazione che permettesse di uscire
dall'
impasse
. È stato un percorso complesso, non facile, che
ha visto l'impegno proficuo di molti. Se mi è permesso di molti ma
non di tutti perché non è possibile definire proficuo
l'atteggiamento di chi ha approfittato della necessità del voto
unanime dell'Aula per consentire la riammissione degli emendamenti
bocciati e ha posto quello che può essere definito un ricatto
inaccettabile nella forma e nel merito perché va a danno totale dei
Comuni, che si vedono non solo ridurre i fondi ma subiscono anche
una limitazione della loro libertà di azione a danno totale dei
piccoli Comuni per i quali sarà quasi impossibile utilizzare i
fondi, un'occasione persa di realizzare opere utili per le piccole
comunità e di contribuire a dare ossigeno alla piccola
imprenditoria sul territorio. Un atteggiamento di chiusura
incomprensibile che d'altra parte però non fa che confermare
l'inerzia amministrativa del Movimento 5 Stelle in Consiglio
regionale.
Oggi arriviamo alla fine di un percorso condizionato anche da
varie vicissitudini politiche degli ultimi giorni con la
convinzione, per quanto riguarda il gruppo Alliance, di avere
operato in modo costruttivo cercando di assolvere al meglio il
nostro ruolo, consci della necessità di fare presto e possibilmente
bene per dare corso alle misure che la nostra comunità attende ed è
con questo stesso spirito costruttivo che ci approntiamo a votare
questo provvedimento.
Presidente -
Ha chiesto la parola il collega Vesan.
Vesan (M5S) -
Vorrei dire due cose a proposito di questa
legge: la prima è relativa ai soldi ai Comuni, visto che qualcuno
accusa il nostro Movimento di boicottarli ripetutamente, di
danneggiarli, di fare il possibile per mettere loro i bastoni fra
le ruote.
Personalmente io sono un dipendente degli Enti locali, sono uno
dei pochi che ha fatto all'interno del comparto unico il percorso
inverso, sono passato da dipendente regionale a dipendente di Ente
locale volontariamente, non solo, il passaggio inverso anche alla
procedura di molti sostenitori di questa maggioranza, che invece
usano i loro Enti locali come trampolino per arrivare nel Palazzo
regionale.
In tutto il nostro precedente lavoro all'interno di quest'aula
ci sono sempre stati per la durata di questa legislatura - nella
quale noi abbiamo fatto pare solo ostruzionismo secondo la collega
di Alliance Valdôtaine - dei tentativi di fornire di ulteriori
risorse o di evitare taglieggiamenti da parte di
quest'Amministrazione nei confronti degli Enti locali, anche in
tempi non sospetti. Purtroppo però c'è un po' l'usanza di dire che
qui difendiamo tutti i Comuni appena prima delle elezioni, che è il
momento buono per asfaltare le strade, esattamente come prima del
Giro d'Italia e poi se il Giro d'Italia non passa o le elezioni non
ci sono, vanno bene le strade con i buchi.
Infatti per il resto della legislatura lei, collega, che è stata
assidua frequentatrice dei banchi di entrambe le maggioranze, ben
poco ha fatto per sostenere le casse dei nostri Comuni e anche in
passato Amministrazioni sostenute da gran parte dell'attuale...
volevo dire maggioranza ma chiamiamoli gruppi che sostengono la
Giunta, ha ripetutamente tagliato le risorse ai Comuni lasciandoli
con tutti questi problemi e tutti questi lavori da fare salvo
ricordarsi di loro solo al momento del Covid ma probabilmente, se
non ci fosse stato il Covid, il momento del voto andava esattamente
bene uguale perché nulla c'entra la risoluzione dell'emergenza
Covid con la vostra esigenza, cioè quella di affrontare le elezioni
comunali.
Posso fare anche un esempio particolarmente brillante sul vostro
atteggiamento nei confronti degli Enti locali: l'altro ieri, 1°
luglio, è stata approvata la tariffa rifiuti 2019, il consultivo
2019, con la quale le tariffe messe in previsione sono state per i
rifiuti indifferenziati aumentate del 30 percento, per il rifiuto
plastico aumentato dell'80 percento. I due soli rifiuti per i quali
la Regione riconosce agli Enti locali un po' di denaro, che sono il
cartone e il ferro, hanno visto tagliato il contributo a favore
degli Enti locali sempre del 30 percento, tutto questo quando il
bilancio 2019 è ben chiuso e l'individuazione delle tariffe 2020
anche da parte dei Comuni, quindi i soldi che la Regione per il
tramite di Valeco o del nuovo gestore chiede loro, avranno dei
grossi problemi per le casse dei Comuni. Qui quindi fate tutti
belli dicendo che volete dare dei soldi ai Comuni quando di
nascosto due giorni prima glieli avete tolti, quindi trovo
particolarmente insopportabile questo tipo di accuse.
La nostra proposta, quella con cui qualcuno dice che abbiamo
ricattato la maggioranza, ma quella era comunque una scelta
politica, era che se le risorse dovevano essere destinate alla
risoluzione dell'emergenza, per noi andavano destinate alla
risoluzione dell'emergenza e, non avendo chiesto un euro sugli
articoli sostenuti da noi, abbiamo chiesto solamente un vincolo di
destinazione perché le risorse date ai Comuni andassero in questa
direzione. Purtroppo questa legge non va tutta in questa direzione
e incontra un nostro entusiasmo piuttosto tiepido, è importante
dare risorse al territorio e darle in questo momento ma siamo così
sicuri che sia fondamentale mettere milioni di euro sulle strade
regionali nel momento in cui invece sulla sanità le risorse sono
state messe con il contagocce? Siamo così sicuri che la
manutenzione ordinaria degli stabili regionali sia la soluzione per
l'emergenza Covid?
Secondo noi, no e lo stesso si può dire per gli impianti di
risalita per non arrivare al punto più divertente: quello del
soccorso sulle piste di discesa e, grazie all'innovazione
introdotta recentemente, sulle piste di fondo perché sono
fermamente convinto che durante l'emergenza Covid si siano dovute
affrontare delle spese pazzesche per il soccorso sulle piste da
fondo della Valle d'Aosta.
Questa legge poi non solo stabilisce tante risorse che vengono
destinate a elementi particolarmente vaghi e poco utili ma
stabilisce pure un criterio per l'assegnazione delle risorse
veramente completamente inutile, anzi, nocivo per quello che
riguarda l'assegnazione delle risorse ai Valdostani, tanto che è
stato deciso, senza che nemmeno potessimo presentare in aula una
proposta alternativa, di assegnare gran parte delle risorse a chi
le chiede in ordine cronologico. Questo vuol dire che chi arriva
prima prende i soldi e chi arriva dopo sta senza. Abbiamo
presentato una proposta alternativa per vedere di venire incontro a
tutte le domande di tutti quelli che hanno subito dei danni almeno
in modo parziale ma quest'Aula ha deciso, relativamente a questo
punto, che invece mettere il cestino con i soldi in mezzo a Piazza
Chanoux e chi arriva prima se li prende e vince è il criterio con
cui la Regione Valle d'Aosta intende sopperire ai problemi
economici delle nostre imprese. L'impresa che ha dei buoni contatti
con il Consigliere e sa esattamente quando fare la domanda prende
tutto, l'impresa che è ancora lì che rusca per cercare di risolvere
le sue problematiche legate al Covid rischia, con questa
formulazione, di non prendere niente. Ci spiace di non aver trovato
il consenso di quest'Aula forse anche perché non abbiamo avuto
l'opportunità di spiegarlo abbastanza visto che stiamo inaugurando
con particolare soddisfazione anche noi alcune pratiche diffuse a
livello del Parlamento nazionale tipo il bavaglio o la tagliola
grazie alle quali le decisioni si prendono fuori e si votano dentro
il più veloce possibile e senza parlarne, alla faccia della
democrazia.
Concludo solo facendo una citazione della presidente Rini fatta
questa mattina, ribadisco che è fuori contesto e quindi
assolutamente avulsa, però la trovo particolarmente indicata nei
confronti di quelli che sono stati i lavori per questa legge: la
presidente Rini stamani mattina ci ha detto: "purtroppo l'Aula ha
votato".
Presidente -
Ha chiesto la parola il collega Bertin.
Bertin (RC-AC) -
Un rapido commento a questo
provvedimento legislativo, un provvedimento legislativo che
rispecchia questo Consiglio largamente inadeguato e lo sapevamo
già: inadeguato perché risponde in ritardo a esigenze nate a marzo
e ad aprile e inadeguato perché non dà grandi prospettive per
l'avvenire. Ciononostante un provvedimento assolutamente necessario
per dare quei pochi contributi che i cittadini e le imprese si
aspettano, che certamente non sono risolutivi ma sono un aiuto e un
momento di fiducia che può arrivare alle imprese e quindi
assolutamente necessario, necessario anche per riaprire le scuole
perché, se non vi fosse questa legge, neanche le scuole potrebbero
essere riaperte in presenza come tutti crediamo sia necessario. È
necessario anche per dare qualche finanziamento al territorio e far
ripartire in parte certe attività. È necessario addirittura anche
per poter indire le elezioni poiché nel mese di marzo abbiamo,
seppur in modo improvvido, approvato una legge che, se non venisse
modificata oggi, non si potrebbero neanche indire le elezioni.
Tra l'altro, non posso che essere soddisfatto che finalmente si
introduca
l'election day,
già
nel 2013 avevo
presentato una proposta di legge poi bocciata per introdurre questa
pratica che è diffusa in molte democrazie occidentali, negli Stati
Uniti, nella Confederazione elvetica la pratica è diffusissima e
che è necessario utilizzare anche da noi. I cittadini sono in grado
di scindere e di votare consapevolmente anche se nello stesso
giorno. Mi auguro che le elezioni si svolgano a fine settembre
poiché un'anticipazione in tempi più ravvicinati ad agosto sarebbe
evidentemente un limite per il processo democratico. Mi auguro che
il Governo Conte fissi una data nel tardo settembre per permettere
l'evoluzione in modo democratico di questo processo elettorale e
non è sufficiente chiamarsi Partito Democratico o ispirarsi alla
democrazia diretta se poi si facessero scelte diverse tipo fissare
il referendum confermativo a metà settembre di fatto impedendo un
confronto elettorale corretto. Da questo punto di vista, le
proteste di Emma Bonino e di molti altri gruppi in Parlamento sono
assolutamente condivisibili, mi auguro che si abbia il buon senso
di fissare le elezioni a fine settembre compatibilmente con le
indicazioni date dal Comitato tecnico scientifico riguardo alle
questioni sanitarie.
Dicevo l'introduzione
dell'election day
che è importante
poiché può favorire una maggiore partecipazione, una riduzione di
costi poiché il costo di una tornata elettorale, bisogna
ricordarlo, è di ben 600 mila euro soltanto per la nostra Regione
ed è essenziale in questo caso per minimizzare il rischio
sanitario. Ci troviamo a votare questo provvedimento in parte
condizionato dal voto segreto, addirittura anche l'ultima votazione
si svolgerà con il voto segreto. L'altro giorno il consigliere
Aggravi diceva giustamente che questa pratica era stata inaugurata
nella passata legislatura.
Ricorderà, se ha seguito le vicende di quella legislatura, la
mia contrarietà al voto segreto poiché il voto deve essere segreto
ed è importante ma è un momento di libertà quando è usato con
giudizio in certe circostanze, altrimenti diventa soltanto un modo
per nascondersi poco trasparente per gli accordi di corridoio ed è
una
vieille
cuisine
della politica, una stagione
inaugurata all'epoca da La Torre, Viérin e Perron e che oggi si
ripropone certamente in modo tutto fuorché edificante.
Ritornando al provvedimento, come detto già all'inizio di questa
lunga discussione, certamente è lontano dalle aspettative, non mi
piace, non mi piaceva quello, non mi piace il risultato finale, ma
ciononostante lo voterò perché è necessario alla Valle d'Aosta.
Presidente -
Altri? Ha chiesto la parola la collega
Russo.
Russo (M5S) -
Io vorrei iniziare questo intervento con
una notizia di oggi dell'ISTAT, non voglio andare fuori tema, anzi
rimango perfettamente in tema. Chi ha pagato il conto più salato
dell'effetto del Covid sono i minori nei termini della povertà
educativa, le donne dal punto di vista dell'occupazione persa a
causa dell'assistenza dei bambini durante il Covid e della violenza
domestica, gli anziani che, dopo anni di miglioramento della loro
situazione socio-sanitaria e dell'isolamento, sono stati i
maggiormente penalizzati e le persone con difficoltà economiche. Il
Covid quindi ha rallentato ulteriormente l'ascensore sociale e ha
aumentato le disuguaglianze sociali. In tutta questa legge, lunga e
articolata, c'è un solo articolo sull'esclusione sociale, il
secondo articolo è stato bocciato dall'Aula con voto contro anche
di chi lo aveva proposto. L'individuazione di adeguate risorse
economiche per la creazione di bandi a favore della tutela di
minori in condizioni di fragilità educativa e a favore dei nuclei
familiari a rischio di esclusione sociale, a favore degli anziani e
a favore di tutta la fascia dei non autosufficienti doveva essere
presente in questa legge e in modo preciso.
Un'altra grande assenza in questa legge è la presa in carico
delle conseguenze psicologiche del Covid sui cittadini fragili e
non fragili. La maggiore vulnerabilità sotto il profilo psicologico
tocca -  non lo dico io, lo dicono i dati ovviamente -  i
giovani tra i 16 e i 24 anni, gli anziani, coloro che hanno un
basso livello di istruzione, coloro che hanno già disturbi
psichiatrici e tutti coloro che, per paura del Covid, non si sono
fatti curare e oggi hanno un aumento dei sintomi. Non ci
dimentichiamo, perché lo abbiamo proprio dimenticato totalmente, di
parlare delle conseguenze psicologiche del Covid per i medici, per
gli infermieri e per le OSS, per tutte le figure che sono state in
contatto in modo assolutamente abnorme rispetto all'ordinario e che
si trovano oggi a dover elaborare in molti casi una vera e propria
sindrome post-traumatica da stress, cioè quelle sindromi che si
verificano quando si è davanti a situazioni veramente
straordinarie, come può essere la questione delle Torri gemelle o
la questione a Parigi del 2015.
La nostra proposta di eliminare il
click day
nel fornire
indennizzi alle imprese, che è stata denigrata e in qualche momento
mi è parso quasi anche presa in giro dalla maggior parte di voi
colleghi, va esattamente nella stessa direzione, cioè sta nella
stessa cornice: garantire a tutti gli imprenditori, anche a quelli
che hanno meno strumenti e che hanno meno possibilità tecniche e
umane - "umane" intese di risorse umane a disposizione - di accesso
agli indennizzi di riceverli.
Siamo soddisfatti che almeno il vincolo di destinazione
socio-sanitaria delle risorse finanziarie agli Enti locali sia in
legge così potranno essere utilizzate in risposta alle conseguenze
del Covid, siano esse sociali o sanitarie, ed è davvero divertente,
veramente direi divertente che la responsabilità della riduzione
delle risorse ai Comuni sia attribuita al Movimento 5 Stelle, che
non è mai stato al Governo e che è in questo Consiglio regionale da
soli due anni...
Voce fuori microfono.
... scusate, di più, ho sbagliato... sette anni...
Voce fuori microfono.
... intendevo in questa forma, con queste persone a cui è stata
attribuita l'inerzia amministrativa.
In questi cinque giorni di discussione della legge, dopo vari e
difficili accordi, siamo riusciti a destinare risorse finanziarie a
praticamente tutte le categorie di lavoratori e di cittadini
presenti nel nostro territorio. Non abbiamo in questi ultimi cinque
giorni mai parlato di bambini, anziani, giovani e donne, se non
delle donne per un articolo che hanno subito violenza.
Io voglio ricordare a tutti i colleghi - che lo sanno
sicuramente ma lo voglio veramente ricordare come proposta
costruttiva per il futuro a chi sarà qui - che destinare risorse
finanziarie non equivale per niente a risolvere i problemi, che
siano sanitari o che siano economici. Questa legge, che forse in
versione finale è migliorata in quanto ha qualche proposta,
continua a mancare di progettualità e idee per risolvere i vari
problemi e soprattutto per prevenirli.
Presidente -
Altri? Nessuno? Ha chiesto la parola il
collega Lavevaz.
Lavevaz (UV) -
Credo non sia necessario ripercorrere
tutto il percorso che ci ha portato a essere oggi qui, un percorso
lungo che è cominciato con la proposta della Giunta alla
Commissione, eccetera, cose di cui abbiamo già parlato ampiamente
in questi quindici giorni con le varie interruzioni. Siamo venuti
in aula come gruppi che sostengono l'attuale Governo non come
un'Armata Brancaleone come qualcuno ha voluto far credere, perché è
vero, come il Presidente ha ben sottolineato nel suo intervento
iniziale, che non c'è in questo momento una maggioranza organica,
questo è di tutta evidenza, anche perché sennò non avremmo il
Consiglio sciolto, però i nostri gruppi hanno lavorato per trovare
delle convergenze politiche almeno sui punti diciamo centrali, sui
nodi strutturali di questa manovra, quindi in particolare la
sanità, gli aiuti alle imprese e gli Enti locali. Su questi punti
una maggioranza, almeno sulla carta, c'era.
Sull'articolo 17 in particolare, dove ci siamo fermati, siamo
venuti in aula sostanzialmente con 19 voti più o meno evidenti a
seconda delle dichiarazioni di voto che c'erano state in aula.
Purtroppo nella politica, come nella vita, si ha a che fare con
delle persone più o meno grandi, delle persone che spesso giocano
sulle spalle degli altri, sul lavoro degli altri, in questo caso
sulle spalle del personale sanitario con la bocciatura
dell'articolo 13 o sulle spalle dei Comuni e dei Sindaci con la
bocciatura dell'articolo 17, due figure peraltro che sono state in
prima linea nella crisi sanitaria di cui stiamo parlando in questa
misura. Un paio di persone che probabilmente sono abituate a
giocare su più tavoli, un po' alla maniera della vecchia politica,
magari anche con qualche regista anziano, comunque regista da
Oscar, regista da Hall of Fame, che però gioca con degli attori
probabilmente da teatrino dell'oratorio, ma questo è il
risultato.
Come diceva la collega Morelli poco fa, c'erano due proposte
molto chiare per quanto riguarda l'articolo 17, due posizioni
politiche molto evidenti: quella del Governo è quella della Lega,
qualcuno ha preferito non prendere posizioni, giocare su due tavoli
e poi, con il voto segreto, giocare a buttare giù il pilastro che
noi avevamo individuato come pilastro, questo ovviamente con
l'obiettivo di buttare giù la casa senza accorgersi che la casa era
già giù, ma questo mi sembra abbastanza evidente. Abbiamo dovuto
quindi un po' con la buona volontà - e questo bisogna darlo atto
credo a tutti - di 35 Consiglieri di trovare una quadra per evitare
il disastro nei Comuni perché al di là della lettera B, con i
famosi 22 milioni per investimenti, c'era la lettera A che sono i
16 milioni sulla parte coerente che se non trasferiti ai Comuni,
soprattutto sui Comuni medio-grandi turistici veramente rischiano
di fare un danno e di creare un tonfo difficile da gestire. Abbiamo
quindi cercato, come gruppo Union insieme al gruppo Alliance, di
riavvicinarci il più possibile in questa trattativa alla proposta
iniziale che il Governo aveva fatto, ma non perché crediamo che
quella fosse l'unica possibile proposta, ma semplicemente perché
credevamo e crediamo che la proposta di fare un piano di lavori
pubblici importante sui Comuni fosse un passaggio assolutamente
importante, peraltro lo avevamo detto anche in tempi non sospetti,
quando abbiamo approvato la legge n. 5, che uno dei metodi per
andare verso una ripresa economica fosse quello di presentare un
piano di lavori pubblici attraverso i Comuni.
Purtroppo in questa trattativa ci vuole, ci è voluta l'unanimità
dei 35 Consiglieri e questo ha fatto sì che nascessero delle
pregiudiziali importanti per riscrivere questo articolo 17 e
poterlo discutere e votare oggi, delle pregiudiziali - ne abbiamo
già parlato - che in qualche modo, dopo aver già dimezzato i fondi
destinati agli investimenti dei Comuni, hanno anche posto dei
vincoli che francamente sono poco comprensibili sia dal punto di
vista amministrativo... perché credo che il vincolo che ha imposto
il gruppo dei 5 Stelle, di cui ha parlato già anche la collega
Morelli prima, voglia in qualche modo negare l'evidenza del fatto
che ci sia una crisi economica in atto e che quindi bisogna
risolvere anche la crisi economica, oltre alla crisi sanitaria. Io
sono assolutamente convinto che questo tipo di pregiudiziale che è
stata imposta abbia anche una pesante responsabilità di tipo
politico e questo lo dico perché il fatto di voler inserire un
vincolo di destinazione sui fondi da trasferire ai Comuni è in
netta contraddizione, in netta contrapposizione con un emendamento
che abbiamo approvato qualche giorno fa come Consiglio. Il
Consiglio quindi ha dato un indirizzo chiaro, poi l'articolo 17 è
stato bocciato, quindi tutto è saltato, però l'indirizzo politico
era stato chiarissimo, cioè quello di ampliare le maglie di questi
trasferimenti per dare la possibilità ai Comuni in totale autonomia
di gestire questi fondi.
Qua invece, usando una pregiudiziale per poter andare avanti, si
è imposto un vincolo, ripeto insensato, secondo me, però ognuno è
libero di imporre la propria posizione, ma quello che non condivido
è questo vincolo imposto in questa maniera quando l'indirizzo
politico era esattamente opposto, ma questo è il risultato perché
l'alternativa, ahimè, era quella di non riportare l'articolo 17 in
quest'aula e quindi di non trasferire i 34 milioni. che sono il
risultato di questa lunga trattativa che tutti insieme abbiamo
fatto. Questa quindi - e chiudo per lasciare spazio anche i
colleghi - non è certo la legge che abbiamo portato in Consiglio
come gruppi che sostengono la maggioranza ma ovviamente il nostro
voto sarà favorevole perché le imprese, le famiglie, gli Enti
locali non possono aspettare oltre questi 160 milioni che con
questa manovra mettiamo in campo.
Presidente -
Ha chiesto la parola la collega
Spelgatti.
Spelgatti (LEGA VDA) -
Farò un intervento velocissimo
perché noi siamo tanti e giustamente voglio lasciare spazio ai miei
colleghi. Mi preme però rispondere subito al collega Lavevaz, che
dice: "non siamo stati un'Armata Brancaleone come alcuni ci hanno
definiti". Valuti lei. Il discorso è questo: siamo arrivati in
questo Consiglio con una posizione ben chiara, netta, definita,
pulita della Lega e del Mouv', Vdalibra, Restano per Ensemble; noi
abbiamo fatto una proposta chiara, definita, una contromanovra
perché giustamente ritenevamo - ed è nostro diritto come
opposizione - presentare una proposta alternativa non condividendo
la vostra proposta. Se poi voi non vi siete preoccupati dopo quello
che è già successo a dicembre con il bilancio e sappiamo com'è
andata, poi non avevate i voti, non vi siete preoccupati,
nonostante l'ampia disponibilità che abbiamo sempre dimostrato in
tutto il periodo Covid in cui siamo stati in completo silenzio, non
abbiamo detto niente, siamo stati collaborativi, anzi, per
sopperire alle mancanze del Governo, il provvedimento è partito
direttamente dalla II Commissione per cercare di aiutare e di
venire incontro, quindi, nonostante tutta la disponibilità fornita
dalla Lega, non vi siete preoccupati di chiedere all'opposizione e
ai principali gruppi di opposizione di venirvi incontro e di
lavorare insieme, quindi avete messo un muro, un silenzio totale,
un rifiuto totale alla nostra proposta di collaborazione, non deve
essere l'opposizione che propone di collaborare ma lo abbiamo fatto
di proporci, di collaborare insieme a voi alla stesura di
qualcos'altro. Voi con la vostra arroganza siete andati avanti come
dei treni, siete arrivati in aula convinti semplicemente di avere i
numeri sulla carta, questo è stato il gioco vostro, ma lo avevate
già sperimentato a dicembre facendo pagare le conseguenze
all'intera Valle d'Aosta, che è finita in ordinaria
amministrazione, che comunque bisogna stare attenti a fidarsi dei
vostri alleati perché noi siamo all'opposizione e nella nostra
posizione noi invece siamo molto chiari, puliti e schietti, poi vi
ritrovate a iniziare il Consiglio con un discorso del Presidente
che non si capisce perché o sai di avere i voti o non ce li hai e
dice. "vengo in aula però non sappiamo se abbiamo i voti". Come
"non sapete se avete i voti"? Ci pensate adesso? Incominciate ad
andare sotto e non ve ne preoccupate lo stesso perché vi abbiamo
riofferto una mano, risposta zero, andate avanti come dei treni e
poi vi ritrovate a finire sotto.
Guardiamo l'articolo 13, soldi per il Covid, la nostra proposta
che era migliorativa rispetto alla vostra bocciata a priori
semplicemente perché la proponevamo noi convinti che passasse la
nostra e la vostra non passa, non vi siete fermati lo stesso, siete
andati avanti così fino all'articolo 17, fino a un certo punto,
quando, a furia di andare sotto e finire per terra e sbattere la
testa, allora a quel punto vi siete dovuti sedere e parlare
finalmente con i 35. Fate un pochino voi. Il giudizio politico lo
lasciamo fuori di qua.
Presidente -
Altri? Non vedo altre richieste. Ha chiesto
la parola il collega Mossa.
Mossa (M5S) -
Io vorrei provare a spostare un attimo
l'attenzione su un altro argomento: quello della responsabilità. Al
di là che delle diverse misure previste da questa legge che ritengo
urgenti e inderogabili, come le misure a sostegno delle imprese che
sono state danneggiate dal periodo di inattività della sanità, che
è stata messa sotto pressione da un'emergenza che nessuno era
pronto ad affrontare, così come i disabili, l'agricoltura, la
scuola e moltissimi altri settori, ho visto che oggi sono stati
votati diversi articoli che prevedono ingenti somme di denaro
pubblico finalizzato a sostenere delle misure, che, come ho già
detto in discussione generale, non sono né indifferibili né tanto
meno urgenti, come i fondi previsti per gli impianti a fune, la
pista di Courmayeur o il Forte di Bard. Questi fondi, tutt'altro
che irrisori purtroppo, potevano essere finalizzati ad altre misure
davvero emergenziali o magari potevano andare a incrementare
ulteriormente quelle urgenti e lasciare poi decidere ai posteri, a
chi siederà su questi scranni dopo di noi, quali azioni
intraprendere per le misure non urgenti.
Ritengo che non sia una prerogativa di un Consiglio sciolto
prendere queste decisioni e questo potrebbe anche comportare delle
responsabilità. In tutto questo però io riesco anche a vedere il
lato positivo, c'è da dire che comunque apprezzo che se non altro
queste decisioni di dubbia competenza siano state prese attraverso
il voto palese e non ci si è nascosti, come al solito, dietro il
voto segreto. Questo è un gesto sicuramente apprezzabile: assumersi
le proprie responsabilità, comunque vadano le cose, oltre ad essere
un gesto di coraggio, è un gesto di grande maturità.
Presidente -
Altri? Non vedo altre richieste, quindi
possiamo procedere alla votazione del disegno di legge nel suo
complesso? Invito i colleghi che vogliono ancora parlare a
prenotarsi. La parola alla collega Favre.
Favre (AV) -
Mi scuso, Presidente, sarò bravissima, hanno
già parlato quasi tutti prima di me e molti altri colleghi credo lo
faranno ancora.
"Due cose contribuiscono ad avanzare, andare più rapidamente
degli altri o andare per la buona strada", così citava Cartesio. Va
detto che non è stata la velocità con cui abbiamo lavorato sul
disegno di legge a portarci oggi in aula ma è stata la volontà di
raggiungere un accordo tra forze politiche diverse tale da
permettere l'
impasse
in cui tutti eravamo finiti lunedì sera
per chiara scelta di qualcuno, un accordo che ci permette di
sostenere importanti misure per contrastare gli effetti che
l'emergenza sanitaria da Covid-19 ha causato al tessuto
socio-economico della nostra Regione. Sono stati giorni intensi di
trattative, un ringraziamento va a tutti coloro che hanno lavorato
intorno al tavolo e anche agli uffici dove, al di là delle
differenze politiche su alcune questioni, si è arrivati a un'intesa
sugli 80 articoli che compongono questo importante provvedimento e
forse è bene fare un breve riepilogo di cosa stiamo votando e di
che tipo di risposte oggi potremo dare alla nostra comunità: 60
milioni a imprese di incentivi per l'occupazione, 5 milioni per la
viabilità, 7 milioni per il settore agricolo, quasi 2 milioni per
il settore culturale, 7 milioni alla scuola, 25 milioni per il
settore sanitario e sociale, 15 milioni per il settore degli
impianti a fune, 34 milioni agli Enti locali ripartendo dallo zero
in cui erano arrivati lunedì sera.
Non mi dilungo oltre nelle cifre che tutti conosciamo ma una
considerazione va sicuramente fatta: l'auspicio è che, una volta
approvata la legge, la politica possa essere responsabile, com'è
ora e come qualche collega ha ricordato, e non ricominci a
stressare la macchina amministrativa per speculazioni politiche da
campagna elettorale in cui rischiamo di cadere tutti. Mettere in
atto queste misure non sarà facile, lo sappiamo bene, avere
allargato la platea dell'articolo 42 in modo particolare renderà
l'attuazione ancora più complessa. Le misure che sono proposte
daranno delle risposte importanti a imprese e cittadini e per
questo l'Amministrazione deve poter lavorare e lavorare con
serenità, un merito a tutti coloro che hanno lavorato è da parte
del gruppo Alliance, evidentemente va ricordato il senso di
responsabilità della nostra Giunta tutta in questi mesi.
In questi giorni si è capito inoltre - lasciatemi fare una breve
considerazione politica - che una continua frammentazione dell'area
autonomista cui apparteniamo non ha aiutato certamente a dare
governabilità alla Regione. Proprio questo quadro frammentato in
questi giorni è stato peggiorato possiamo dire dalla nascita di un
nuovo gruppo consiliare nel
rush
finale di questo Consiglio
già zoppo, com'è aveva definito il nostro Presidente all'inizio di
questa lunga tornata di sedute consiliari, e possiamo dire che
questa nuova proposta politica elettorale si definirà molto bene
nei prossimi mesi e capiremo anche ciò che è capitato in
quest'aula.
Un inciso finale: questa legge è il risultato di chi ha una
visione politica, dei gruppi che hanno una visione politica, è il
risultato di visioni diverse e responsabili ma soprattutto è il
risultato di chi non pone voti a prescindere ma ha avuto voglia di
dare risposte a una comunità che era in attesa e questo va detto,
va ricordato al di là delle posizioni e dell'inerzia che qualcuno
ha già ricordato.
Ho iniziato questo brevissimo intervento con una citazione e lo
concludo con un'altra: "o troveremo una strada o ne costruiremo
una", Annibale. Bene, io credo che oggi una strada qui sia stata
fatta.
Dalle ore 16,16 assume la Presidenza il vicepresidente
Distort.
Distort (Presidente) -
Altre richieste di intervento?
Colleghi, ci sono altre richieste di intervento? Altrimenti
passiamo alla votazione. La parola alla presidente Rini.
Rini (PNV-AC-FV) -
Due parole brevemente anche per
portare la nostra posizione su questo disegno di legge dopo questo
travagliato iter.
Abbiamo detto sin dall'inizio che i movimenti e i partiti che
rappresento non condividevano la filosofia iniziale del disegno di
legge scaricato dal Governo regionale, non condividevamo quella
filosofia che, seppur aveva delle parti apprezzabili, e ci tornerò,
aveva però come impianto di base quello di dare poco a tutti. Noi
crediamo invece profondamente che in un momento di difficoltà, come
quello che sta vivendo la nostra comunità, forse è necessario dare
tanto a chi più ha patito questa situazione, e tutto ciò che è
accaduto e tutto ciò che è derivato dall'emergenza Covid, quindi
avremmo impostato il nostro disegno di legge gli aiuti Covid in
maniera differente orientandolo davvero a quelle categorie e senza
nasconderci, senza voler strumentalizzare, le abbiamo anche
elencate, quelle categorie di lavoratori che più hanno sofferto in
questo momento: pensiamo agli albergatori soprattutto che ancora
patiranno, ahimè, gli effetti da pandemia perché lo stiamo vedendo,
i dati sono sotto gli occhi di tutti.
Ecco, dopo questa prima fase iniziale, noi abbiamo proposto una
serie di emendamenti seri, costruttivi, che non andassero a
stravolgere l'impianto, perché ovviamente non ci sostituiamo,
perché abbiamo ben presente il nostro ruolo, alle forze di Governo,
ma abbiamo presentato una serie di emendamenti che andavano a
innestarsi in quel provvedimento cercando di migliorarlo.
I lavori di quest'aula sono stati lavori travagliati, siamo
fermi ormai da quasi due settimane, concordo con chi mi ha
preceduto che ha detto che mai si era vista una cosa del genere, io
in questi anni mai l'avevo vissuta, ed è un triste record - lo
hanno ricordato, è un record ma io aggiungerei un triste record -,
quindi in queste due settimane credo che davvero si sia riusciti a
fare molto peggio del punto di partenza iniziale, e scenderò nel
dettaglio del perché. Innanzitutto noi siamo molto preoccupati
della futura e prossima applicazione di questo disegno di legge, lo
abbiamo già visto nei disegni di legge precedenti per le misure
anticrisi approvate da questo Consiglio, che pure erano testi molto
più snelli, molto più concertati peraltro, invece qui ci troviamo
all'ultimo ad approvare un testo di legge, che è un
collage
di tante proposte diverse che hanno alla base tante filosofie,
tante visioni diverse che sono stati composti nel giro degli ultimi
giorni in maniera molto raffazzonata, e anch'io ringrazio le nostre
strutture, i tecnici che si sono messi a completa disposizione e
hanno aiutato in questo percorso ma comunque non era fisicamente
fattibile verificare la giusta misura di queste misure - scusate il
gioco di parole - che verranno applicate. Io spero davvero di non
trovarci tra qualche settimana con delle tristi sorprese sulla
futura applicazione di determinate previsioni.
Siamo soddisfatti innanzitutto per l'introduzione dei contributi
a fondo perso per qualche categoria, ma ci torneremo anche su
questo, siamo soddisfatti per l'accoglimento di alcune delle nostre
proposte: penso ai contributi per le associazioni sportive e
dilettantistiche, una realtà importante che prevede anche qui tante
persone che lavorano intorno a queste realtà, quindi non solo la
parte ludica, ricreativa che può riportare alla mente, siamo
contenti per le previsioni e le proposte che avevamo fatto sul tema
della disabilità, che sono state accolte, molto soddisfatti per
aver visto accolta la nostra proposta della sospensione delle rate
di mutuo a favore degli operatori del settore turistico ricettivo,
questo per andare proprio in quell'ottica di concentrare queste
misure su chi più ha sofferto e chi più ne ha bisogno, ma
assolutamente ci sono dei temi su cui non ci troviamo d'accordo, e
lo abbiamo detto sin dall'inizio in maniera molto chiara.
Assolutamente non siamo d'accordo sulla nuova parte di revisione
delle risorse messe a disposizione dei Comuni e trovo anche molto
grave che in tutto questo dibattito, sono le ore 16:21, sono già
intervenuti più o meno quasi tutti i gruppi, nessuno abbia citato
un fatto gravissimo che è accaduto oggi: le dimissioni dell'intero
Comitato esecutivo del CPEL, un segnale importante, un segnale che
non deve far sorridere, deve fare preoccupare perché è un segnale
di forte scollamento tra coloro che sono i rappresentanti primi dei
nostri territori.
Io credo che molto spesso sentiamo grandi filippiche, grandi
prediche sulla centralità, sull'importanza degli Enti locali,
dell'autonomia territoriale e poi con i fatti però andiamo
esattamente nella direzione opposta. Io rispetto chi ha proposto
determinate previsioni perché coerente anche con una linea che ha
sempre portato avanti, capisco molto meno invece chi oggi sostiene
determinate previsioni che davvero vanno contro a tutto quello che
abbiamo cercato di portare avanti negli anni.  Agli Enti
locali dedico qualche minuto in più perché sicuramente la
trattativa che è stata annunciata, le previsioni che sono state
annunciate a gran voce, a mezzo stampa e che erano contenute
all'interno di questo provvedimento nella sua versione originale
sono state poi smentite con questa sgradevole sorpresa dell'ultimo
minuto. Qualcuno ha già ricordato come ci siamo arrivati, il voto
segreto che non è mai una condizione sicuramente positiva per la
democrazia, ricordiamo che ci sono stati anche dei voti palesi
prima dell'articolo 17, e su quel tabellone c'erano alcuni voti
verdi, così la facciamo semplice semplice, alcuni voti bianchi e
alcuni voti rossi. Il furbetto sta nei voti verbi, non qualcuno
qua: "è colpa di tutti, si fanno giochi strani", no, qualcuno che
non ha avuto il coraggio... e io lo rispetto perché magari non ha
la serenità di votare palesemente contro la proposta della
maggioranza ma chi ci ha portato in questa condizione sta in quel
gruppetto di voti verdi, basta andare a vederseli, e siamo arrivati
a questa situazione. Io lo definisco, oltre che un compromesso, un
pasticcio frutto di un compromesso, un compromesso che definirei
storico e non sempre i compromessi storici sono stati dei grandi
compromessi, un po' - concedetemi il termine - un inciucio da
campagna elettorale, qualcuno lo ha già detto.
Io credo che con questa manovra non sia stato fatto tanto un
danno ai Sindaci, se qualcuno pensava di colpire i Sindaci, non ha
colpito i Sindaci, ma colpisce le comunità di riferimento, i
Valdostani che vivono in queste realtà, non i primi cittadini. Io
credo che questo sia stato un brutto passaggio, mi ha sorpreso
ancora di più la sorpresa dell'ultimo minuto: quella del vincolo di
destinazione, peraltro come hanno sottolineato anche i Sindaci
stessi destinandoli a settori che sono prettamente di competenza
regionale, quindi anche questa è un po' un'anomalia, ma devo dire
la verità, colleghi, che quello che più mi ha colpito, che
sinceramente mi ha anche sconcertata dalla franchezza, e di questo
gliene devo dare atto, sono state le parole della collega Morelli
che ha confermato e ha detto che questa legge è frutto di un
baratto e addirittura ha parlato di un ricatto, concetto poi
ripreso dal collega Vesan.
Noi lo abbiamo denunciato ieri che noi non saremmo scesi a
compromessi, e questo, ahimé - e lo abbiamo visto poi nei fatti nel
voto -, ha visto la bocciatura di diverse, in realtà quasi tutte le
nostre proposte, ma non ci preoccupa, continueremo a portare avanti
le nostre idee, i nostri ideali a testa alta e per questo siamo
fieri di dire anche oggi che il nostro voto non è stato e non è in
vendita. Per questa ragione da persone assolutamente libere
confermiamo il nostro voto di astensione su questo disegno di legge
perché è un provvedimento che se è vero che da una parte dà alcune
risposte, non dà, a nostro avviso, delle risposte sufficienti,
delle risposte adeguate, ha la difficoltà di questo delicatissimo
momento storico che stiamo vivendo.
Alcuni temi all'interno di questo provvedimento ci stavano più a
cuore degli altri, voglio concentrarmi solo su un articolo, su un
emendamento che è stato bocciato e che avevamo presentato: quello
legato ai professionisti, all'articolo 42.
Quest'Aula ha deciso di approvare un altro emendamento: quello
che ha presentato il collega Marquis e io su questo vorrei essere
molto chiara per le stesse ragioni di prima, ne abbiamo discusso
tanto con il collega Marquis e anche con i tecnici; tra l'altro,
noi ci eravamo seduti con molta serenità a questo tavolo di
confronto ma abbiamo visto che non c'erano i presupposti per
continuare il nostro lavoro.
Sui professionisti e sulle partite IVA noi avevamo fatto una
proposta seria, una proposta sicuramente non più limitativa ma
diversa da quella che è stata portata avanti. Si è scelto di avere
una proposta che applica due finestre per i professionisti ma fa
una cosa alla base che noi rifiutiamo categoricamente, non prevede
risorse sufficienti e per onestà intellettuale va detto, e ci è
stato confermato anche dai tecnici, per soddisfare le future
richieste, quindi non solo in questo caso per i liberi
professionisti e per le partite IVA si andrà a creare il famoso
click day
che tutti abbiamo cercato di evitare, ma si avrà
già la certezza a priori che non ci saranno risorse per tutti ma il
nostro compitino lo abbiamo fatto. Abbiamo presentato
l'emendamento, i professionisti sono contenti, abbiamo detto che
diamo di più, apriamo le finestre, togliamo le maglie, lasciamo che
facciano le domande, però poi non ci sono le risorse.
Ecco, questo modo di fare politica e di portare avanti le
iniziative non ci appartiene, preferiamo dire che diamo di meno a
una platea più ristretta, che però è quella che effettivamente ha
bisogno ma che sicuramente questi soldi verranno dati a questi
professionisti. Mi dispiace molto che l'Aula non abbia fatto questa
riflessione e non abbia accolto la nostra proposta, me ne
dispiaccio davvero perché era una risposta seria che dava delle
risposte davvero concrete e questo forse è il rammarico più grande
che abbiamo, perché le persone io credo davvero che non abbiano più
il salame o, come diceva giustamente prima la collega Pulz, il
lardo di Arnad sopra gli occhi e sapranno fare i conti, caro
collega, e vedranno che questa proposta che avete fatto, come ci
siamo peraltro detti durante tutte le riunioni che abbiamo fatto in
questi giorni, non troverà una copertura economica e non gli si può
dire: "chi verrà sposterà". Il problema è ora, questo provvedimento
arriva già fuori tempo massimo, ce lo siamo detti tante volte, le
persone hanno bisogno ora dell'intervento, non la nuova Giunta che
arriverà potrà spostare da un capitolo all'altro, perché se davvero
si tiene a delle tematiche, si va fino in fondo e si tiene duro. Io
quindi non capisco nemmeno oggi chi dice: "ma c'è stato un ricatto,
siamo stati obbligati a votare", ma com'è che vi hanno obbligato a
votare? Su questo ho sentito anche il collega Lavevaz, com'è che vi
hanno obbligato a votare? Mica vi puntano la pistola contro la
tempia? Non credo, almeno spero che ciò non sia avvenuto.
Guardate che davanti a dei principi si può anche dire di no e
andare avanti, non si è obbligati a scendere per forza a dei
compromessi se questi compromessi sono eccessivamente a ribasso dal
proprio punto di vista e ogni punto di vista deve essere
rispettabile, sia ben chiaro, come dicevo prima.
Io quindi sono abbastanza dispiaciuta di chiudere così questa
legislatura perché verosimilmente questo sarà il nostro ultimo
Consiglio regionale, mi dispiace perché probabilmente se si avesse
avuto anche l'accortezza e un pochino meno di presunzione e di
arroganza di voler venire in aula senza avere i numeri per
sostenere un disegno di legge delicato come questo, forse il lavoro
di condivisione avrebbe potuto essere fatto a un livello precedente
e allora non sarebbe stato frutto di ricatti come sono stati dagli
stessi diretti interessati definiti, ricatti, ma sarebbe stato il
frutto di una condivisione politica e probabilmente avrebbe
assunto, nella sua totalità, forme e modi diversi che potrebbe
sicuramente aver trovato anche il nostro sostegno.
Per questa ragione, dicevo, il nostro voto sarà di
astensione.
Presidente -
La parola al collega Aggravi.
Aggravi (LEGA VDA) -
Una breve considerazione: io penso
che questa soluzione che è stata trovata e che ha portato via del
tempo ovviamente come hanno detto molti colleghi, non sia
l'
optimum
. Ovviamente ogni gruppo probabilmente, e come
giusto che sia, avrebbe apprezzato di più che la sua proposta
iniziale, qualsiasi fosse, vedesse la luce per chi ne aveva, perché
qualcun altro che oggi ci racconta invece delle storie una visione
chiara non ce l'aveva. Noi l'abbiamo presentata come sempre
criticabile, si dica quello che si vuole, ma l'abbiamo presentata
ed era sostenibile; successivamente abbiamo visto quello che è
successo, l'
impasse
, il blocco del Consiglio e il rischio
che due elementi comunque importanti come il premio Covid e
soprattutto le risorse agli Enti locali non vedessero la luce e
fossero messe da parte nel conto generale. Sinceramente però sentir
parlare di ricatto, baratto, pasticcio, compromesso, inciucio un
po' mi fa sorridere per due motivi. Il primo: chi dice questo, e mi
perdoni, collega Rini, non dico Presidente ma le parlo come capo
politico della sua
holding
, io voglio ricordare, perché chi
è fuori non lo sa, che l'unico tavolo parallelo a cui non ci si è
seduti tutti quanti è stato dedicato a lei e lo ricordava proprio
sul problema dei professionisti perché sull'altro, è vero, ci sono
stati dei momenti anche difficili, di scontro, di scontro
pesantissimo fino anche a questa mattina ma tutti i gruppi, e devo
dare atto a tutti i gruppi, anche a chi mi chiama fascista, era
seduto al tavolo e al tavolo ha portato la sua posizione, giusta,
migliore come dice o sbagliata, secondo me, che sia. Scusate,
colleghi, io ho ascoltato tutti e vorrei gentilmente essere
ascoltato.
Quello che voglio ricordare quindi è questo, poi chi ha scelto
di non essere più seduto a quel tavolo, dobbiamo capire, avrà le
sue motivazioni, ma è facile poi parlare di inciucio, di
compromesso e di pasticcio, è facile dire: vediamo domani se queste
misure verranno attuate.
Io voglio ricordare che il lavoro fatto, difficile lo ripeto,
perché non è che ci siamo seduti al tavolo tutti contenti, anzi, ha
rischiato di saltare un sacco di volte, in alcuni casi qualcuno ha
fatto dei passi indietro, e cito una proposta che ho cara: quella
del mantenimento dei livelli occupazionali. Abbiamo trovato una
maniera per innestarla, questa sì all'interno dell'articolato, e
renderla più attuabile della stessa proposta che avevamo fatto. È
un inciucio? Io credo di no. Abbiamo potenziato l'occupazione con
più di 5 milioni e qui abbiamo qualcuno che si riempie la bocca con
piani industriali, mi spiace, collega Pulz, guardo lei, sulla crisi
Shiloh, che ci parla di emendamenti che non abbiamo manco visto,
forse quando la consulenza era dei pessimi sovranisti, gli
emendamenti in aula arrivavano, però abbiamo fatto questa scelta
perché era migliore dal punto di vista amministrativo perché si
poteva attuare e noi saremo vigili finché potremo e finché
lavoreremo affinché queste misure, soprattutto quelle in cui si è
inserito il parere della Commissione, vedano la luce.
Noi l'avevamo detto, la filosofia iniziale non la condividevamo,
nel mio primo intervento non sono stato sicuramente carino e non
voglio esserlo oggi perché carino non sono, però avevamo una
filosofia chiara e l'abbiamo difesa e portata avanti. Non giudico
gli altri ma vedete, sul voto segreto chi oggi lo critica molto e
chi magari oggi dà quasi a pensare che di quel voto segreto non ne
ha fatto un utilizzo, c'è un legittimo dubbio perché oggi è facile
dire sull'articolo 17, e lo dico per chi non era già stato chiaro,
"che è un peccato, non siamo d'accordo, l'importanza dei Comuni, il
discorso delle dimissioni del CPEL" e quant'altro. Sono dispiaciuto
delle dimissioni ma ognuno fa le sue scelte e giustamente, come
spesso il collega Marzi ha ricordato, c'era un accordo politico,
non un accordo istituzionale su quelle cifre, quindi probabilmente
i rappresentanti del CPEL giustamente hanno rimesso le loro cariche
ai loro azionisti che decideranno che cosa fare, ma era un accordo
politico che poi ovviamente non è andato avanti.
Oggi quindi siamo tutti campioni dei Comuni, sono poi contento
che chi si dichiara un po' meno autonomista in realtà nel cuore è
autonomista e di questo me ne compiaccio, e chiudo con una battuta,
anzi, non chiudo ancora perché voglio ancora dire due cose, poi
lascio comunque lo spazio ai colleghi, perché sui territori è vero,
è molto importante, e torno su un elemento che mi stavo
dimenticando sempre sull'articolo 17. L'articolo 17 rivisto ha
ridistribuito parte delle risorse in quelle misure di cui un po'
tutti hanno portato un contributo: ad esempio, l'articolo 35bis,
che citava sempre la collega Rini sulle associazioni sportive e
dilettantistiche, che giustamente è nata da una crasi tra un nostro
emendamento e un suo emendamento, pesca a piene mani all'interno
dei fondi destinati agli Enti locali.
Des deux l'une
quindi
o dopo le cose vanno bene, oppure bisogna immediatamente
predisporre una soluzione perché poi non si può dire che non si è
d'accordo sull'articolo 17, ma si sa, il voto segreto copre e dà la
possibilità di dire anche questo.
Ripeto: noi sosteniamo questa soluzione di cui, ripeto, non
siamo sicuramente contenti ma crediamo che molte delle insidie e
delle difficoltà che c'erano in molte misure si siano comunque
risolte e possano permettere di vedere la luce. Poi tutti quanti
avremmo voluto più risorse, avremmo voluto accontentare sicuramente
più categorie, avremmo voluto fare un lavoro migliore, però io
credo che questo dobbiamo dirlo è un po' il bilancio di tutta
questa legislatura dove probabilmente ognuno di noi avrebbe voluto
fare di più e, purtroppo, non si è potuto fare. È inutile piangere
sul latte versato, io dico che pragmaticamente quello che è emerso
dal gruppo di lavoro - e voglio ringraziare tutti quei colleghi che
erano seduti al tavolo - è un prodotto comunque migliorativo della
proposta iniziale, ovvero comunque migliorativo di una situazione
in cui ricordo premio Covid, Enti locali si dava zero perché
comunque in quest'aula quei due articoli sono caduti. Ringrazio poi
anche tutti i colleghi che hanno permesso la reiscrizione di questi
due punti, è doveroso, e non lo so, probabilmente questo è l'ultimo
Consiglio, sicuramente
del doman non vi è certezza
, ma
quello che comunque è stato fatto in questi giorni, è giusto dirlo,
è stato un lavoro, a mio giudizio, necessario.
Presidente -
Ha chiesto la parola la presidente Rini.
Rini (PNV-AC-FV) -
Per fatto personale e semplicemente
perché mi è stato detto che abbiamo partecipato a tavoli paralleli.
Allora, nessun tavolo parallelo, ci tengo a dire che il tavolo di
confronto era un tavolo insieme al collega Marquis e all'assessore
Bertschy concordato in quel tavolo Noi abbiamo detto sin
dall'inizio che abbiamo partecipato a questo tavolo, collega,
quindi nessun tavolo parallelo segreto, tutto alla luce del sole,
autorizzato e concordato nel tavolo di confronto, collega
Spelgatti, lei non c'era.
Presidente -
Presidente Rini, ha avuto spazio per
precisare. Colleghi, è stato effettuato un nome che ha innescato un
fatto personale, a questo fatto personale è stata espressa una
spiegazione, chiuso, la questione è stata chiarita. Lo spazio
dedicato al fatto personale è stato esaurito secondo il parere di
chi è stato interpellato durante un intervento. La parola al
collega Manfrin.
Manfrin (LEGA VDA) -
Cerco di venire alle cose che
abbiamo fatto più che soffermarmi sulle accuse reciproche, anche se
un passaggio poi lo farò, quello che voglio ricordare
in
primis
durante questo intervento è che se la Lega
responsabilmente non avesse deciso innanzitutto di proporre, di
reintrodurre l'articolo 13, il premio Covid per i nostri sanitari,
noi non saremmo qui e quell'articolo non sarebbe mai stato
reinserito e i nostri sanitari non avrebbero mai preso ovviamente
quelle indennità.
Noi quindi, assieme a chi ha voluto essere responsabile,
ovviamente parlo anche del gruppo degli undici, abbiamo avuto il
merito di riproporre e di metterci a un tavolo, non per creare
inciuci perché ve lo posso garantire le differenze con le persone,
non con i valori, ma con le persone che mi differenziavano ieri
rimangono oggi, non con tutte, con molte mi differenziano ancora
oggi, ma se noi con responsabilità non avessimo deciso di sederci a
quel tavolo, ad oggi non avremmo molte cose:
- non avremmo, per esempio - è già stato ricordato ma voglio
rivendicarlo -, i 600 mila euro sulle società sportive, che erano
state completamente dimenticate durante la discussione del disegno
originario e quindi evidentemente avremmo creato un
vulnus
nel tessuto sociale, oltre che ovviamente in quello economico della
nostra Regione;
- non avremmo un forte sostegno alle associazioni di Protezione
civile che durante questa crisi hanno lavorato in maniera
indefessa, hanno consumato mezzi, materiali e hanno la necessità di
essere supportate per poter essere efficienti e per poter
intervenire puntualmente quando verranno nuovamente chiamate per
intervenire e ricordo, e le ringrazio, che stanno lavorando ancora
oggi sempre per nostra sicurezza;
- non avremmo un intervento sugli anziani, non avremmo
finanziato con 450 mila euro il pagamento della retta degli anziani
che, e questo lo voglio evidenziare, hanno dovuto patire alla fine
della loro vita per tanti, purtroppo, anche l'onta di non poter
accedere all'Ospedale, a un servizio che hanno pagato con le loro
tasse per tutta la vita e addirittura, una volta ospedalizzate le
strutture sanitarie, si sono visti rispondere che per loro in
Ospedale non c'era spazio, dovevano rimanere lì e addirittura
qualcuno si è visto anche arrivare il conto a casa, è successo
questo, su alcune
Unités des Communes
, su molte strutture ma
questo sicuramente sarà oggetto di approfondimenti ulteriori in
questo senso;
- ancora non avremmo ad oggi neanche la proroga per il mese di
maggio di chi era ospite nelle strutture per disabili, anche qui si
è visto arrivare il conto nonostante fosse malato di Covid;
- non avremmo il pagamento di tre mesi degli alloggi di edilizia
residenziale pubblica perché qualcuno era assolutamente contrario a
concedere un sostegno a chi già versava in una situazione di forte
difficoltà, e questo lo voglio evidenziare, c'era chi si opponeva
fortemente a un sostegno a chi aveva un reddito a zero, nuclei che
avevano reddito zero e non voleva assolutamente erogare questo tipo
di sostegno per chi effettivamente aveva patito questa condizione
molto forte;
- ancora c'era un intervento sull'Università, lo voglio
ricordare, un abbassamento della retta che abbiamo dovuto, per
quanto riguardava il tavolo... anche qui avversato da quelle forze
che si ritengono vicine al mondo della scuola, o magari piace
definirsi vicine al mondo della scuola, ma in realtà lo sono
soltanto a parole perché poi, quando si tratta di scrivere o di
andare a inserire degli emendamenti, piuttosto che degli articoli,
evidentemente vengono a chiedere aiuto ai sovranisti, che sono così
brutti tranne quando li aiutano.
Ancora avremmo voluto vedere riconosciuto la nostra misura sulle
famiglie, non c'è stata la possibilità, noi questo spirito di aiuto
per le famiglie, soprattutto per coloro che hanno avuto delle
difficoltà economiche lo manterremo per il futuro perché in questo
disegno, se c'è qualcosa che manca, è proprio l'attenzione verso
chi era già in difficoltà e, come è già stato detto in quest'aula,
verso chi aveva reddito zero, verso chi aveva situazioni di
disabilità, verso gli anziani, verso i nostri ragazzi. Questa,
purtroppo, era una mancanza di attenzione che siamo dovuti andare a
sanare con interventi molto importanti.
Qualche parola però ancora su un giudizio generale di qualche
collega all'interno di quest'aula, c'è qualcuno che ha deciso, in
maniera credo forse più avveduta e responsabile, come spero di aver
fatto io in questo momento, di ricordare quelli che sono stati gli
interventi e magari l'azione principale fatta sia ai tavoli di
trattative, sia all'interno di quest'aula. C'è qualcuno che invece
ha pensato bene di buttare sopra l'avversario politico, quello di
sempre, avversario fino a quando poi non serve per essere aiutati a
scrivere qualcosa... ha deciso di buttare magari una responsabilità
sulla campagna elettorale, magari qualche stella cadente che al
prossimo giro elettorale fortunatamente non vedremo più all'interno
di quest'aula. Ebbene, a queste stelle cadenti, e il riferimento di
stelle non è ovviamente riferito ai dirimpettai che ho esattamente
di fronte... che hanno avuto l'appellativo di satelliti per chi
condivideva un'idea, un progetto e una visione alternativa di
questa misura... quando si accusa gli altri di fare la campagna
elettorale dopo che sulla questione dei precari della scuola ci si
è piantata una bandiera grossa come una casa pur non avendo fatto
nulla e pur non avendo - lo ricordo ancora una volta - prodotto
nulla, anche se qui ci si è spesi per fare le prefiche sulle misure
verso le persone poverine che erano in difficoltà ma non si è
voluto fare niente, eppure emendamenti non ne sono arrivati,
perché, vede, non basta prodursi una serie di valori, prodursi una
serie di definizioni vuote... Quello che serve è anche la
competenza e io credo che in questo periodo, in queste trattative,
in questi tavoli di competenza da parte di alcuni se ne sia vista
veramente molto poca.
Presidente -
La parola al collega Cognetta.
Cognetta (VDALIBRA) -
Da parte mia e da parte del mio
gruppo credo che abbiamo raggiunto un risultato enorme per quanto
ci riguarda. All'inizio di questo Consiglio ho sollecitato più
volte i membri del Governo a trovare una quadra, gli ho detto:
sediamoci ad un tavolo e troviamo una soluzione condivisa. Abbiamo
dovuto fare una serie di votazioni nelle quali è successo ciò che è
accaduto per creare poi questo documento che è arrivato oggi in
aula frutto di una serie di emendamenti e sub-emendamenti di un
gruppo di lavoro politico. Non mi sembra un tavolo tanto segreto se
poi facciamo una cosa del genere in sala Commissioni durante i
lavori del Consiglio, di segreto c'è ben poco.
Credo quindi che le tante sollecitazioni avute da fuori da
questo Consiglio che ci chiedevano di lavorare tutti assieme
qualcuno le ha raccolte ed è riuscito a trasformarle in questo
lavoro. Fuori tempo massimo? Sicuramente, ma perché fuori tempo
massimo? Perché, per giungere a questo risultato, era necessario
avere una situazione nella quale tutti avremmo perso qualcosa se le
cose fossero andate avanti con la piega che avevano preso e allora,
quando si è capito che ormai c'era una frittata tale che avrebbe
sicuramente distrutto tutti noi, allora si è detto: "aspetta un
attimo, sediamoci al tavolo e cerchiamo di trovare una quadra", va
beh, l'importante è trovarla. Le sollecitazioni dall'esterno quindi
sono state recepite finalmente e si è giunti a una quadra, poi
chiaramente, appena questa cosa si è raggiunta, giustamente, poi
ognuno cerca di posizionarsi: "io sono più bravo in questo"," io ho
proposto quello", "io ho fatto quell'altro", "io non voto", "io
voto", tutte quelle mene che sono le stesse che ci hanno portato a
fare la frittata. Sì, lo so che è strano questo discorso fatto da
me, lo capisco, però la realtà è questa e a me un po' fa piacere
che è successo questo, perché poi alla fine si capisce anche che
quando poi arrivi veramente al momento decisivo c'è chi è in grado
di far ragionare e di portare delle proposte concrete e chi invece
continua a fare tattica senza portare a nulla di buono.
La vera differenza che ho visto io all'interno dei trentacinque
non è tanto sulle marchette o io mi porto a casa questa roba o
quell'altra ma c'è stata tra chi si è seduto e ha cercato di
trovare una quadra o per opportunità, o per voglia, o per
scaltrezza, o per poca furbizia, insomma per un qualche motivo o
per rimediare a degli errori e chi invece ha preferito fregarsene
nonostante tutto ma erano ormai talmente pochi che non c'era molto
altro da dire.
Penso quindi che il risultato, soprattutto per il futuro del
prossimo Consiglio, sia positivo perché vuol dire che allora ci si
può sedere intorno a un tavolo e sui temi trovare una soluzione se
si vuole, se lo si fa senza cercare continuamente di prevaricare
l'avversario con la forza, forse è anche più semplice, perché
quello che ho visto io in questi lunghi sette anni è sempre stato
questo, cioè cercare il tentativo continuo comunque di schiacciare
l'avversario, non importa quale proposta porti, anche se la
proposta è meravigliosa, io lo devo schiacciare perché non mi va
bene che la porti lui, lo abbiamo visto anche in questo disegno di
legge, sono state approvate alcune norme nella Commissione e poi il
Governo all'ultimo momento ha portato delle norme, che, guarda
caso, riprendevano le norme fatte in Commissione, ma è normale, se
l'idea è buona, chiaramente non la faccio fare al mio avversario,
me la intesto, poi la modifico un po' e poi dico che è la mia, poi
però siamo arrivati a questo. Qui quindi, tra l'altro, con il voto
segreto, nessuno si potrà intestare nulla, né di positivo, né di
negativo, è bellissimo, oltre a metterci a riparo tutti e
trentacinque dalle possibili conseguenze che ci potrebbero essere
dietro la votazione di atti, che forse, da un punto di vista di
tecnica legata allo spreco di risorse, potrebbero forse dare dei
problemi e forse no ma nel dubbio io voto segreto e risolvo il
problema, è un'altra cosa che si è imparato in quest'aula negli
anni. Chi quindi poi anche lì dice: "no, ma il voto segreto non è
democratico", insomma, dipende da chi lo dice perché se uno si è
già scottato forse...
Detto questo, io credo che per il futuro del quale non so se
farò parte o no perché questo, per fortuna, lo decideranno gli
elettori e questo vale per tutti noi, si potrà creare un tipo di
politica diversa. È chiaro che però nascerà un altro problema
qualora si volesse intraprendere questa strada: si capirà sempre di
più chi fa proposte lontano da interessi più o meno corporativi o
personali, quindi più generali verso la popolazione e chi invece
continuerà a fare proposte legate ai propri interessi. Questo penso
che al tavolo di lavoro tra di noi ce lo siamo chiariti e c'è anche
chi ha rinunciato magari a delle proposte che erano provocatorie
volutamente per dare disponibilità economiche su cose che ha
ritenuto molto più importanti. Questa è la sintesi di ciò che è
accaduto, oltre a un piccolo passaggio divertente: se uno viene in
quest'aula e dichiara di non avere i voti e un gruppo subito gli
dice: "va beh, ma noi faremo uno sforzo di responsabilità e
voteremo", chi è un minimo leggermente esperto su come funziona
quest'aula capisce chiaramente che l'inciucio c'è, non è che siamo
tutti scemi, alla fine basta fare i conti e se un gruppo di quattro
persone, quando ti mancano quattro voci, ti dice: "ma noi magari
facciamo uno sforzo e vi aiutiamo", hai già capito dov'è finita. Se
poi il rappresentante principale di questo gruppo due settimane
prima di cominciare il lavoro della Commissione va già a vendersi
il risultato della bozza della legge presso magari il CPEL, allora
lì è ancora più chiaro che cosa sta succedendo, cioè che il fatto
di trovare una soluzione tra un gruppo e l'altro è semplicemente un
modo per mascherarsi. Per fare un esempio, quindi il collega prima
parlava delle stelle cadenti, io invece mi riferisco al gruppo
della Stella Alpina, se la Stella Alpina, per esempio, ha fatto
così, è chiaro che poi cercava in qualche modo di accreditarsi come
i salvatori della patria. Peccato che non è andata così, perché poi
qualcuno ci ha messo lo zampino, volutamente o non volutamente, e
qualcun altro ha capito cosa stava succedendo e ne ha approfittato
per arrivare a una cosa condivisa, ovvero sempre questa. Quando nel
passato intervento ho detto che c'è una persona che qui dentro
comunque crea più casino di tutti e fa i peggiori macelli, si è
confermato anche questo, bellissimo, questa cosa è meravigliosa.
Sono riuscito ad anticipare tutti i passaggi perché ormai si sa
com'è quello che c'è qui dentro.  Io spero vivamente che le
persone, non i partiti, che comporranno il prossimo Consiglio
saranno per la maggior parte, non tutti, con abbastanza cervello e
abbastanza onestà intellettuale da lavorare per la Valle d'Aosta
tutta. Un saluto a tutti.
Dalle ore 16:46 riassume la Presidenza la presidente
Rini.
Rini (Presidente) -
Ha chiesto la parola il collega
Gerandin.
Gerandin (MOUV') -
Dopo una giornata finalmente
produttiva alcune considerazioni finali su quello che io penso sia
un accordo di buon senso sulla base di un lavoro necessario e l'ho
pensato sin da subito in quanto in discussione generale già feci
un'apertura, nel senso che già visto come stava andando la
discussione generale, viste comunque le votazioni precedenti, non
ho mai pensato che un disegno di legge così importante e un
assestamento di oltre 160 milioni potesse andare avanti a colpi di
18 sì o 18 no, nel senso che poi la variabile era molto limitata e
questo è quanto è successo, questo è quanto è stato il frutto delle
prime votazioni fino all'articolo 17 dov'è palesata tutta la
mancanza di una maggioranza organica, se non di una maggioranza
probabilmente frutto di qualche accordo non da tutti condiviso.
Quello che voglio dire è che, per quello che ci riguarda, chi ha
collaborato con me, con noi per mettere giù quello che noi
pensavamo un disegno, un assestamento, comunque una proposta
diversa, sicuramente diversa ma che per noi significava provare a
mettere in campo delle politiche attive. Io penso che questo
accordo di buon senso sia alla fine un buon accordo, andava solo
fatto prima e senza perdere ulteriore tempo, andava fatto molto
prima.
Io, quando parlo di politiche attive, penso che mettere più
risorse per finanziare l'accesso al credito sino a 25 mila euro per
imprese, aziende tramite Finaosta sia una politica attiva,
soprattutto dopo quello che è successo con le misure messe in campo
all'articolo 3 della legge n. 5 che mi hanno detto nell'arco di
poche ore... c'era il
click day,
in poche ore si è arrivati
al
plafond
. Penso che siano misure attive anche quelle
misure a sostegno dell'occupazione quando cesserà la cassa
integrazione tramite l'abbattimento del costo per l'assunzione dei
dipendenti e il mantenimento dell'occupazione. Forse tanti si sono
dimenticati che almeno per il momento il 18 agosto ci sarà la
cessazione del discorso della cassa integrazione a livello
nazionale, se guardiamo le previsioni in campo nazionale e non solo
di istituti, che comunque stanno valutando quello che può essere il
futuro dell'Italia, sono tutte meno che rassicuranti. Sono contento
che siano state rimesse risorse aggiuntive per i contributi ad
aziende agricole, non solo ad aziende agricole con il bestiame ma
anche quelle che producono comunque ortofrutta, vitivinicole o
quant'altro. Sono stati aumentati di 1 milione, da 1 milione e 450
passiamo a 2 milioni e 450 degli aiuti immediati. Sono situazioni
difficili anche per loro, che probabilmente non potranno avere
accesso all'indennizzo in quanto probabilmente in questo periodo
non avranno un calo immediato del fatturato ma avranno una
prospettiva poco rassicurante quando ci sarà il conguaglio di fine
anno. C'è un provvedimento che è passato sotto traccia ma io lo
ritengo molto importante perché noi quest'anno abbiamo perso un
anno sui concorsi pubblici e penso che una proroga di un anno sia
un atto dovuto a tutti quelli che vedevano con il fiato sul collo
l'arrivo della data del 31 dicembre 2020.
Penso sia importante aver messo una sorta di automatismo per
quello che riguarda il discorso dei 400 euro da parte della Regione
a tutti coloro che prendevano i 600 dello Stato, non era così
automatico, c'erano delle categorie che erano rimaste fuori da
questo. Aggiungerei anche ciò che personalmente io condivido del
testo originario, non sarebbe neanche corretto dire che tutto non
andava bene, penso che il premio per operatori sanitari USL e OSS
per micro territorio sia un riconoscimento più che dovuto visto che
comunque si sono impegnati in maniera importante, a volte
trascurando magari anche la famiglia, vi sono gli aiuti a fondo
perso per imprese e commercianti così fortemente penalizzati, i
contributi per quelli che dovranno adeguare le proprie strutture
per il superamento dell'emergenza Covid, le risorse per la sanità,
per il sociale, per evitare una ricaduta Covid sul territorio che
potrebbe essere davvero devastante. Le risorse messe per gli
impianti a fune penso che siano importanti perché comunque ci
avviamo verso una stagione invernale dove una serie di interventi
sono obbligatori, pur essendoci una deroga per quello che riguarda
la scadenza delle revisioni.
Dicevo prima un emendamento proposto da quello che resta della
maggioranza ma che condivido pienamente è quello che autorizza la
Giunta regionale a predisporre immediatamente le modalità, le
regole che permettono ai cittadini valdostani di poter far domanda
per il mutuo prima casa. Penso che sia molto importante, è una
battaglia che ho portato avanti negli anni per cui a me non
interessa chi l'ha presentato, l'importante è che ci sia in questo
provvedimento.
Non voglio sottrarmi dalla responsabilità di parlare del
trasferimento agli Enti locali. Io ricordo che il trasferimento
agli Enti locali, pur con gli 11 milioni e 100 in meno, se contiamo
le leggi di settore, vale all'incirca 35 milioni, anche perché una
parte importante di quegli 11 milioni che sono stati tolti in conti
investimenti ai Comuni, vengono comunque riproposti come
finanziamento per quello che riguarda la finanza locale. Non penso
siano un regalo, non penso sia uno spreco, semplicemente quelle
risorse in meno sono frutto di una scelta, una scelta che io che ho
sempre difeso gli Enti locali e che vengo da quel mondo ho ritenuto
in questo momento necessaria, necessaria per il semplice motivo che
il mondo non finisce a fine anno. Lo ricordavo, il trasferimento di
finanza locale ha un globale all'incirca poco meno di 200 milioni,
la legge di settore e trasferimenti diretti, ma si basa su una
componente io ritengo assolutamente importante: quello che deriva
dalla tassazione locale, vale a dire IVA, IRPEF e quant'altro. Se
noi non riusciamo a far partire un settore importante, noi non
riusciremo a sostenere nel futuro questi trasferimenti. Allora è
stata una scelta personalmente dolorosa ma che ho condiviso perché
in questo momento io ritengo più importante, per quello che mi
riguarda, aiutare le imprese che abbiano quella liquidità che lo
Stato, dopo cinquantamila promesse, non è riuscito a dare e il
fatto che comunque ci sia stato questo
boom
nel
click
day
è una conferma, per il fatto che le Confidi, dai dati che
ci hanno dato è emerso chiaramente, non aiutano le piccole imprese,
vanno almeno dai 30-40-50 mila euro in più ma fino a 25 mila euro
non sono concorrenziali. Vadano nel senso di garantire quelle
categorie - io mi auguro non sia così - che potrebbe essere che a
fine primavera o l'inizio dell'autunno entreranno in grave crisi e
noi se non abbiamo impresa, non abbiamo consumo, le famiglie sono
in difficoltà perché non hanno lavoro e con i cassa integrati che
termineranno la cassa integrazione saranno disoccupati, sarà molto
difficile far salire la tassazione locale, quella che ci permette
di redigere il bilancio regionale. Lo volevo dire proprio perché
non mi sottraggo al fatto che ho condiviso questo percorso, lo
condivido e sono disposto a difenderlo e a spiegarlo in ogni dove e
in ogni quando.
Presidente -
Non ci sono altre richieste? La parola al
collega Barocco.
Barocco (GM) -
Lundi soir il me paraissait d'être dans un
théâtre où se jouait une très belle pièce du théâtre moderne, une
pièce d'Erik Assous: "Les belles-sœurs", dans
laquelle trois belles-sœurs, toutes différentes,
tâchent de trouver leur place, mais, merci à des drôles de
personnages, vont exposer les maudits, les fantasmes, les
mensonges, les faux semblants. Cela a été lundi soir, puis après
quelques moments de désarroi disons que les 35 ont retrouvé la
façon de se parler et pour les différences se sont confrontés et
ont tâché de trouver une synthèse.
Penso che questo sia anche il ruolo della politica: trovare una
sintesi; cos'è capitato: il voto segreto, non il voto segreto, si
sono usati degli strumenti legittimi, mi dispiace che qualcuno
abbia paragonato questi momenti a dei momenti passati del bilancio.
Faccio solo rimarcare che allora non ci fu voto segreto, alcuni
colleghi ci misero la faccia, poi anche lì la mediazione portò a un
miglioramento del documento contabile. Questo è far politica e
penso di avere avuto, sono qui da poco, la fortuna in questi ultimi
giorni di partecipare a una cosa positiva, inciucio? Cerchiamo di
non sempre farci del male, anche se siamo all'ultima puntata, credo
che abbiamo fatto qualcosa di buono, abbiamo messo sul tavolo le
nostre richieste, le differenti sensibilità, le differenti
personalità e devo dire che intorno a questo tavolo ho trovato
delle personalità che non conoscevo e che ho apprezzato. L'ho detto
quando sono entrato in quest'aula, cerchiamo di capire i messaggi
elettorali, non demonizziamo sempre i sovranisti o alcune altre
categorie che possono essere anche la mia perché questo gioco è un
gioco delle parti, una volta si è buoni, una volta si è
cattivi.
Sono portato a essere molto diretto, però capisco che la
politica sia anche mediazione ed è soprattutto mediazione perché
sennò si cadrebbe in regimi così tanto vituperati e giustamente
condannati dalla storia ma che non ci sono più, poi qui ci diamo
tutti le pagelle ma ce le diamo tra di noi senza mai guardarci allo
specchio e senza pensare che saranno gli altri fra un po' che ci
daranno i voti.
Idiótes cives
, io non voglio fare
approfondimenti che non mi appartengono, io non sono un filosofo,
ho letto qualcosa, qualcuno ha detto: "basta essere dei maghi del
desktop
" ma sul desktop si trova anche la Treccani e andate
a leggere cosa dice degli
Idiótes
e anche degli utili idioti
perché questo è.
Torniamo a quello che abbiamo costruito, io penso che abbiamo
portato dei miglioramenti, a me piace ricordare gli emendamenti
sulla mobilità, il bonus mobilità che abbiamo inserito a tutti i
cittadini della Valle d'Aosta, che era previsto da una legge dello
Stato solo per i cittadini di Aosta, l'UNCEM (l'Unione Comuni Enti
Montani) ha chiesto che gli eletti delle comunità delle montagne
cercassero di far arrivare questo beneficio a tutti i cittadini e
quindi penso che questa sia una cosa buona. Le risorse economiche
sono state stimate anche con l'aiuto degli uffici e quindi questo
va da sé che sia un aiuto, però parimenti a questo è stato anche
inserito - e qui andiamo verso i Comuni - un finanziamento di circa
700 mila euro perché i Comuni e le loro associazioni, le Comunità
montane possano costruire e progettare delle stazioni di sosta e di
ricarica e di parcheggio di queste biciclette a pedalata assistita
o normali. Aumentano i furti di queste
e-bike
che hanno un
discreto costo e quindi penso che questo sia anche un modo di
aiutare i Comuni. Stamani mattina venendo ad Aosta avete visto
sulle strade le zone 30, quindi queste sono degli aiuti dei Comuni
che stanno facendo degli interventi per la mobilità. I
riconoscimenti ad alcune categorie, il collega Andrea Manfrin ha
parlato della Protezione civile, abbiamo pensato anche ai vigili
del fuoco volontari e poi abbiamo fatto anche delle azioni di
sistema, dei finanziamenti ai consorzi turistici perché anch'essi
possano entrare e cercare di fare rete. Abbiamo pensato anche alle
professioni turistiche. C'è un limite in questa legge? Senz'altro.
È una legge che affronta questo dato temporale di
shock
.
Io penso che quello che è un difetto, non voluto da nessuno
perché allora, quando si decise di andare alle elezioni, non si
prospettava certo una pandemia, ma la pausa per compiere il nostro
dovere democratico avrà delle ricadute sulla messa a terra di
queste norme e soprattutto per l'elaborazione di nuove norme più
strutturali. Io credo siano necessarie norme più strutturali sia
sul turismo, sia sull'agricoltura perché penso che, come mise in
evidenza qualche collega, la crisi sarà lunga e quindi
necessiteranno dei provvedimenti più strutturali e che soprattutto
creino lavoro. Ecco, sul creare lavoro... io facevo parte di quel
Consiglio del CPEL che si è dimesso oggi, ho capito benissimo quali
sono le loro rimostranze e quali sono le loro preoccupazioni, ci
mancherebbe altro, però probabilmente dovremo anche poi studiare un
po' la geografia politica per capire tutta la vicenda, però quello
che mi dispiace è che qualche forza politica, seppur nella
mediazione, non ha fatto uno sforzo per capire certe esigenze degli
Enti locali. Andare a mettere lacciuoli alla spesa e all'autonomia
di spesa mi sembra che sia quello non fidarsi della capacità
amministrativa dei nostri Sindaci, dei loro Assessori e dei loro
Consiglieri. Mettiamogli un vincolo perché chissà che cosa
combinano, fanno lavorare le imprese, dietro le imprese ci sono dei
lavoratori, dei cittadini valdostani.
Io non voglio che, come al solito, ci siano delle
excusatio
non petite
, che poi diventano delle accuse ma se certe forze
politiche credono che i Comuni non siano uno strumento o abbiano...
per meglio dire, forse sono uno strumento ma considerano che
probabilmente ci debbano essere delle azioni per migliorare
l'attività dei Comuni, non c'è nulla di strano ma sappiamo quali
sono le forze politiche che considerano i Comuni in questo modo,
non è che prendono un'azione e poi dicono: "no, ma noi... no, i 5
Stelle hanno fatto certe azioni conformi alla loro linea politica
che va contro o non è sufficientemente vicina ai Comuni".
Dico solo una cosa forse più personale: io avevo chiesto,
insieme al consigliere Gerandin, la volontà di risolvere un altro
problema che concerneva i nostri Comuni ed era la questione dei
segretari comunali. Il Movimento 5 Stelle ha posto il veto sulla
soluzione di questo problema. Io lo dico ma eravamo su quel tavolo
di lavoro politico, è una richiesta politica ma va detta che è
stata posta sul tavolo e qualcuno non ha arretrato e, se si vuole
trovare una sintesi, qualcuno deve fare qualche passo indietro.
Penso che la sfida più grossa da oggi in poi sia di mettere a
terra, come dice qualcuno, questi provvedimenti, penso che ci sarà
ancora molto da lavorare e spero che questo modo di condividere e
di risolvere i problemi possa essere l'ultima puntata di un
Consiglio travagliato ma quando si riguarda e inizia il prossimo
episodio, nel riassunto si veda l'ultima puntata che ha dato
comunque qualche risultato positivo.
Dalle ore 17:17 assume la Presidenza il vicepresidente
Distort.
Distort (Presidente) -
La parola al collega Marquis.
Marquis (SA) -
Alcune considerazioni prima di approcciare
al voto finale di questo provvedimento legislativo. Sicuramente
l'
impasse
che si è verificata lunedì sugli articoli 13 e 17
ha condizionato poi l'esito di quello che è stato il percorso e
l'evoluzione dei lavori in aula. Alla fine credo che abbia prevalso
da parte di tutti il buon senso, si è riusciti a trovarsi alla fine
attorno a un tavolo per condividere il più possibile l'esito finale
che ci apprestiamo ad andare a votare.
Per quanto ci riguarda, abbiamo presentato diversi emendamenti,
riteniamo che l'approvazione e l'accettazione da parte di molti di
essi abbia portato ad arricchire questo provvedimento e soprattutto
anche a rendere più inclusivo il provvedimento a diverse categorie,
in particolare mi riferisco, e richiamo la questione che è già
stata anche descritta dalla collega prima Rini, dell'inserimento
all'articolo 42 delle partite IVA e dei liberi professionisti. Ci
tengo a sottolineare che la nostra proposta rispetto alla sua
divergeva per un finanziamento di circa 300 mila euro di
disponibilità e che quindi in questo momento non si fanno i pesi e
le misure da farmacisti ma si fanno delle stime di massima, che
possono soddisfare la platea di beneficiari che ci si attende e si
è ritenuto che poteva essere lo stanziamento equo. Qualora, come
per tutte le misure non ce ne fosse la capienza dei capitoli,
occorrerà fare delle valutazioni e così dovrà fare la Regione come
ha fatto lo Stato nel decreto rilancio.
Riteniamo altrettanto positivo l'avere affrontato la questione
dei mutui casa, ristrutturazione della prima e seconda casa, che
era ferma da un po' di tempo e che corrisponde alle aspettative di
tanti Valdostani che attendevano questa misura per poter rendere
operativa anche la convenzione con Finaosta e con le banche,
altresì abbiamo sostenuto anche delle iniziative di altri colleghi
che riteniamo che siano positive, un esempio per tutti il
rifinanziamento dell'articolo 3 della legge n. 5, che, dopo alcuni
giorni dalla presentazione delle domande, ha visto esaurire le
disponibilità in Finaosta, quindi questi 2 milioni aggiuntivi credo
che vadano nell'interesse di tutti coloro che hanno difficoltà di
accesso al credito. Dicevo prima dell'inclusione di alcune
categorie, abbiamo anche registrato con soddisfazione
l'accettazione di inserire le cooperative sociali alle misure e i
benefici dell'articolo 46 del fondo perduto, quindi riteniamo in
definitiva che, sotto questo profilo, i contributi che sono stati
portati da parte del nostro gruppo, da parte degli altri colleghi
che abbiamo poi anche votato e sostenuto sono dei contributi
positivi che vanno ad arricchire la proposta iniziale.
Due parole sulla semplificazione: abbiamo apprezzato che sia
stata considerata in questo testo, seppure forse in modo troppo
timido, perché c'è bisogno forse di maggiore reattività, sotto
questo profilo, per poter dare rilancio alla nostra economia perché
il rilancio passa non solo attraverso maggiori risorse a
disposizione ma anche attraverso un ruolo di maggiore facilitazione
da parte della Regione verso coloro che intraprendono.
Un'ultima considerazione che riprendo dal collega che mi ha
preceduto è la questione dei tempi di attuazione, io credo che oggi
arriveremo alla definizione di questa legge e l'approveremo, verrà
pubblicata sul BUR, mi auguro che possa essere attuata nel più
breve tempo possibile e questo credo nell'interesse di tutti i
Valdostani che attendono queste misure, che molto probabilmente non
riusciranno a dare il rilancio che ci si prefigge o che ci si
aspetta ma quanto meno saranno delle misure compensative di un
ristoro per le difficoltà che sono state affrontate in questo
periodo.
Io quindi mi auguro che si possa quanto prima rendere operative
le misure e trasferire questi benefici a coloro che ne hanno
diritto ovvero le imprese e le famiglie valdostane.
Presidente -
Ci sono altre richieste di intervento?
Colleghi, se non ci sono altre richieste di intervento, si pone in
votazione la legge. Ha chiesto la parola il collega Restano.
Restano (VDA ENSEMBLE) -
È necessario sottolineare che
questa legge nel suo risultato non ci vede pienamente soddisfatti:
non ci vede pienamente soddisfatti perché noi siamo partiti da una
posizione diversa, come ho già detto nel nostro primo intervento,
abbiamo fermamente creduto che fosse necessario dividerla in due
norme: una sanitaria e una finanziaria e abbiamo da sempre sperato
in un terzo provvedimento finanziario. Questo avrebbe permesso di
risolvere tutti i problemi che abbiamo avuto, problemi pratici,
riguardo ai contributi ai Comuni e tanti altri problemi e questo ha
determinato quella che è stata la nostra impostazione sin
dall'inizio, però facciamo un passo indietro: l'emergenza Covid ha
messo alla luce, se non ce ne fosse stato bisogno, una marea di
problemi, tanti problemi a livello politico che, a dire il vero, si
erano già evidenziati fin dall'inizio della legislatura, i più
importanti con le dimissioni di quattro Consiglieri, il che ha
costretto la Giunta a lavorare sotto organico, non so se sia per
scelta o perché obbligata, ma, a nostro modo di vedere, ha messo in
mostra le differenze tra noi del neo gruppo Ensemble e la
maggioranza attuale. Una collega ha parlato di arroganza della
maggioranza senza averne i numeri, sicuramente non aveva i numeri,
questo lo abbiamo visto, io parlerei forse di sana presunzione
politica, di mancata reale condivisione, perché dico questo?
Proprio perché avete voluto portare avanti in questo momento
delicatissimo dove per prima cosa, anziché creare delle
task
force
c'era forse quella di creare un gruppo di lavoro
politico, quello che ha lavorato in questi ultimi giorni e che
oserei dire ha superato a pieni voti tutti gli scogli che aveva
dinanzi a sé. Quella squadra lì doveva condividere, doveva
condividere un obiettivo, che voi avete individuato in solitaria,
noi lo avremmo raggiunto insieme, avremmo voluto progettare insieme
il percorso per raggiungere l'obiettivo, voi l'avete fatto da soli.
Anche la strategia l'avete studiata da soli, forse con una
rappresentanza di Sindaci, noi l'avremmo fatto insieme,
ensemble
, tutte le trattative da soli e noi le avremmo fatte
insieme. È proprio un differente modo di vedere le cose quello che
oggi si contraddistingue rispetto a voi. Da soli avete scelto anche
i componenti dell'Unità di crisi, non avete ascoltato le nostre
suggestioni, da soli avete dato l'assenso a quel famoso DPCM del 30
aprile, quello del famoso fattore RT, fattore fondamentale, c'è
scritto nel DPCM, assenso politico e dei tecnici. Forse bastava
ascoltare un collega di maggioranza che vi avrebbe detto quello che
ha poi detto in Commissione, perché quello era un fattore
determinante per evitare una figuraccia per la nostra Regione,
bastava distinguersi. Questo ci ha diviso e ci ha fatto fare delle
scelte diverse, percorrere delle strade diverse che in politica -
tanti di voi l'hanno evidenziato - è una cosa assolutamente
normale, lo è se si fanno degli accordi politici se poi si ha la
forza dei numeri per sostenerli e che quella che è venuta a mancare
ed è crollato il discorso. Poi dopo la ragione ha prevalso e con un
grande lavoro da parte di tutti si è recuperato. Tanti colleghi
hanno parlato dei risultati positivi, per alcuni siamo soddisfatti
di essere stati determinanti anche noi per il loro raggiungimento,
siamo soddisfatti della condivisione raggiunta nel campo sanitario,
finalmente dopo anni di proposte vediamo nascere, speriamo che
avvenga rapidamente, la Struttura di Epidemiologia, che tanto
poteva essere utile, lo sono stati gli operatori sanitari però,
guardando avanti, tanto potrà fare per la prevenzione primaria e
forse anche secondaria.
Abbiamo toccato tanti settori, permettetemi di portare una
suggestione che ho raccolto in questi giorni per quanto riguarda il
settore della scuola, dove si è fatto anche peraltro un grande
sforzo, servono le strutture prefabbricate, facciamo attenzione a
dove le collochiamo, si parla dello spazio verde dello stadio
Puchoz, che viene utilizzato per fare attività all'aperto. Parecchi
insegnanti si sono premurati di sottolineare se fosse possibile
scegliere un'altra collocazione perché le nostre scuole lo
utilizzano e, posizionando in quella sede la struttura
prefabbricata, toglieremmo ai nostri figli degli spazi all'aria
aperta e sappiamo tutti quanto è importante, soprattutto in questa
fase, poter lavorare all'aria aperta. Sono importanti le risorse
per il personale scolastico, non dimentichiamo, forse non lo si può
fare adesso, per la città di Aosta servono le palestre, se fosse
possibile con il prefabbricato individuare una palestra, forse non
fa parte del Covid, vedo il Presidente che scuote la testa e le
mani, altro non può fare, però mi permetto di sottolinearlo, gli
insegnanti di educazione fisica o scienze motorie sono degli
insegnanti e come tali vanno considerati, fanno parte dell'offerta
formativa dei nostri figli. Le palestre servono anche per
l'attività quotidiana e per la prevenzione della salute, sappiamo
che siamo carenti.
Io ribadisco ancora la necessità perché so che l'impegno che
toccherà alla Giunta da oggi in poi sarà pesante con tutte le
delibere attuative che ci saranno da predisporre. Noi diamo la
nostra disponibilità se può servire a una collaborazione. Vi auguro
di riuscire a mettere in campo tutti gli indirizzi dati da questa
norma, avrete tanto da lavorare, se avete bisogno, potremmo farlo
insieme.
Dalle ore 17,33 riassume la Presidenza la presidente
Rini.
Rini (Presidente) -
La parola alla collega Certan.
Certan (AV) -
Io credo sia importante ringraziare tutti
quelli che hanno lavorato per arrivare a questo risultato, non
credo che sia una controproposta quella che viene votata ma che sia
sicuramente un testo migliorato dal lavoro di chi ha lavorato. Chi
non ha lavorato, chi non ha fatto degli emendamenti o non ha
apportato il proprio contributo, forse non si vede così soddisfatto
ma credo che in fin dei conti invece quest'azione abbia portato
proprio a rimettere tutta una serie di aspetti al centro, forse
anche quelli che avevo citato all'inizio nel mio intervento
iniziale, quella che era la relazione, forse ci sono state anche
relazioni migliori in questo periodo.
Ora, per quanto riguarda il settore scuola, credo sia importante
rilevare che non è, come alcuni colleghi hanno sottolineato, che la
scuola in questa legge è inesistente, ci sono le risorse per 41
aule che verranno sicuramente da domani mattina messe in campo per
poterle avere a disposizione per il 14 settembre, parlo in
particolare ai genitori, agli insegnanti, agli studenti e alla
Dirigente scolastica del Liceo Bérard, ci sono 6 milioni e mezzo
per poter in qualche modo dare una risposta proprio di spazi a
questo polo scolastico, polo dove erano concentrati insieme al
Convitto e al Manzetti; ci sono le risorse del potenziamento degli
organici, in questi giorni stanno lavorando gli uffici sugli
organici di fatto proprio per adeguare quelle situazioni più
numerose dov'è necessario avere più personale, e ci sono due
milioni e mezzo di risorse in più. Dei 100 milioni che la Valle
d'Aosta investe sugli insegnanti ogni anno abbiamo aggiunto due
milioni e mezzo.
Ci sono poi tutta una serie di misure che sono sicuramente molto
importanti, innanzitutto degli emendamenti di adeguamento, non è
che ci siamo autoemendati come Giunta, purtroppo dal 6 giugno
quando abbiamo in qualche modo esaminato questo DL ci siamo
ritrovati ad avere il Ministero dell'istruzione che ha cambiato tre
o quattro volte idea, quindi abbiamo dovuto anche noi emendare. Ora
finalmente la legge ce l'abbiamo e perlomeno seguiremo questi
paletti che ci siamo dati come Consiglio regionale. Ci sono delle
importanti misure per l'edilizia scolastica, come ho già ricordato,
ci sono anche delle misure del potenziamento per il personale
ausiliario che sarà fondamentale per il prossimo anno scolastico e
personale anche tecnico, questo anche grazie al lavoro e al frutto
di condivisioni all'interno di quest'aula.
Penso quindi che sia importante dire che, laddove si è voluto
condividere... io ringrazio tutti i colleghi perché hanno comunque
saputo riconoscere l'importanza di poter partire il 14 settembre
con una scuola in presenza, ma nello stesso tempo anche garantire
supplenti sin dal primo giorno e non dover fare i pasticci come
invece forse si sarebbe finiti per fare se fossimo andati a
cambiare le regole adesso.
Due parole vorrei dirle, poi concludo, sulla situazione dei
Comuni. È un peccato che non si sia data maggiore fiducia agli Enti
locali, sono state delle scelte fatte e sono stati anche dei
compromessi come abbiamo detto, piuttosto che zero, come era dopo
l'articolo 17, credo sia importante avere delle misure; peccato che
non si sia data fiducia fino in fondo. Credo che i Comuni si
troveranno ad affrontare delle grosse emergenze e io ritengo che
sono e saranno sicuramente capaci di affrontarle.
Questa legge, con tutti i suoi emendamenti, sicuramente da
domani mattina ci chiederà un lavoro ancora più grande.
Presidente -
Non ci sono altre richieste? La parola al
collega Ferrero.
Ferrero (VDALIBRA) -
Senza dilungarmi troppo, arriviamo
ad approvare una legge che, al di là delle correzioni che si è
cercato di apportare, sarà una legge abbastanza debole. Il progetto
doveva essere un progetto a lungo termine, bisognava stabilire un
percorso a lungo termine perché sappiamo che gli effetti di questa
situazione di emergenza si protrarranno a lungo e che magari già
nel mese di ottobre si riproporrà una nuova emergenza e quindi ci
voleva una visione a lunga distanza di quelli che dovevano essere
gli effetti dei provvedimenti che sono stati portati. Abbiamo fatto
quel che potevamo, abbiamo cercato di riequilibrare le poste che
erano all'interno di questo disegno di legge in maniera tale che
non ci fossero delle evidenti incongruenze.
Di certo, bisogna ricordarlo, se dovessimo dargli un titolo,
potremmo intitolarlo: "Per un pugno di euro" questo provvedimento,
si mette un po' di qua, un po' di là, un piccolo gruzzolino da una
parte, un piccolo gruzzolino dall'altra, si cerca di fare contenti
tutti ma contenti tutti oggi, domani cosa succederà? Non si sa
perché nemmeno nello spirito di questo provvedimento, non essendoci
un percorso, possiamo riuscire a capirlo.
In sostanza la situazione di emergenza ha fatto venire a galla
tutta la debolezza di un Governo regionale, che fino ad ora si è
trascinato e non poteva che portare come conseguenza questo frutto
acerbo di legge. Dopo un mese e più in cui il provvedimento è stato
elaborato ci voleva sempre del tempo, il provvedimento è arrivato
in aula già con gli emendamenti della stessa maggioranza che non
erano tutti dovuti a variazioni di leggi in corso o di orientamenti
statali ma anche a traballamenti che c'erano all'interno della
maggioranza, ed è arrivato addirittura senza i voti per essere
portato avanti.
In questo periodo viaggia su molti canali nazionali uno
spot
della Valle d'Aosta con una massima. "Valle d'Aosta il
cuore delle Alpi". Direi che questo è un po' lo
spot
di
questa maggioranza, che in un momento di emergenza fa un
provvedimento che sostanzialmente non è adeguato. Allora io
suggerirei di andare a vedere gli spot che ha fatto in questo
periodo l'Alto Adige, le campagne, per imparare qualcosa perché
forse dire semplicemente che siamo nel cuore delle Alpi è un po'
poco, soprattutto in un periodo in cui il turismo, che è poi il
motore della nostra Regione, deve essere rimesso in sesto, in cui
bisogna rassicurare le persone che eventualmente sono venute o
vogliono venire e vogliono tornare in Valle d'Aosta. Anche in
questo spot c'è un po' la fine di questo Governo regionale che più
che cuore delle Alpi ci potremmo mettere lassù gli ultimi.
Presidente -
Altri? Collega Peinetti, le diamo subito la
parola per i minuti restanti a disposizione del suo gruppo. Ricordo
che anche la Giunta ha quei minuti.
Peinetti (UV) -
Sarò rapidissimo. Io vorrei solo
ricordare come in questo disegno di legge vi siano alcune misure
che vanno a contrastare il possibile ritorno o vanno a cercare in
qualche modo di mettere in atto delle misure per evitare quello che
potrebbe essere un ritorno com'è stato detto dell'emergenza
sanitaria nei prossimi mesi, in particolar modo in autunno. È di
oggi la notizia sull'Ansa dove l'RT in Veneto è salito sopra l'uno,
quindi problemi evidentemente ci possono essere e non siamo ancora
usciti completamente dall'emergenza.
Di questi provvedimenti mi piace ricordarne alcuni, uno a cui
sono particolarmente legato è quello della possibile necessità di
intraprendere degli accordi interregionali oppure transfrontalieri
per cercare di far sì che la Regione Valle d'Aosta possa in qualche
modo, nel caso in cui sia necessario affrontare una nuova emergenza
sanitaria, avere la possibilità di essere sostenuta e di avere
rapporti con altre Regioni vicine oppure con la Svizzera o con la
Francia. Questo è un dato che, secondo me, è molto importante che
nella legge è evocato all'articolo 75 anche in risposta ai dettami
del DM n. 70 del 2015.
Un'altra delle misure che è stata messa in campo è quella di
rendere strutturali le cosiddette "USCA", che sono le Unità
Speciali di Continuità Assistenziale, che sono state impegnate ma
che potrebbero essere nuovamente reimpegnate eventualmente in una
nuova emergenza e, come ha detto prima il collega Restano,
l'articolo 78 emendato che prevede l'istituzione di una struttura
epidemiologica regionale.
Alcune misure quindi, oltre a tutte le altre misure che sono
state discusse in questi giorni, che fanno sì che la nostra Regione
possa in qualche modo affrontare con più serenità, se possibile, i
prossimi mesi.
Io vorrei spendere proprio solo due parole per quanto attiene
alla vicenda relativa all'articolo 13, che è stato un po', insieme
all'articolo 17, il motore che ha poi innescato tutto il meccanismo
relativo alla trattativa che poi dopo si è aperta tra i gruppi
politici che ha portato alla presentazione oggi del nuovo
documento. Bene, c'erano ben quattro proposte in campo: la proposta
della legge, tre emendamenti che prevedevano la possibilità di dare
il bonus ai nostri sanitari sia del territorio ma in questo caso
erano quelli ospedalieri e a tutte le figure che hanno partecipato
attivamente all'emergenza. Il paradosso temporo-spaziale che siamo
riusciti a costruire è stato che, essendo tutti d'accordo su
questo, siamo riusciti purtroppo a fare quello che abbiamo
fatto.
Io ringrazio molto tutti i colleghi, poi in questo caso devo
dare atto ai colleghi dell'opposizione, non so se chiamarla
opposizione, non opposizione, non so come si chiamino, però con i
quali abbiamo in questi giorni trovato un'intesa che è
soddisfacente per tutti partendo dalla proposta che aveva fatto la
Lega in questo caso, grazie anche ai buoni uffici dell'Assessorato,
si è riusciti a trovare un accordo che è sicuramente un accordo di
alto profilo, com'è giusto che fosse per riconoscere ai nostri
operatori sanitari lo sforzo che hanno fatto in queste settimane e
in questi mesi.
Ringrazio quindi tutti per il lavoro fatto, anch'io mi associo
alla visione ottimistica che è il messaggio che c'è stato in questi
giorni, un lavoro che ha visto per la prima volta credo in questi
mesi di travagliata legislatura opposizione e maggioranza, non so
se chiamarli così, lavorare a stretto contatto di gomito per
partorire un disegno di legge, che sicuramente è migliorabile ma
che credo sia in molte parti condivisibile.
Presidente -
Altri? Se non ci sono altre richieste... Non
ci sono più richieste di intervento? Metto in votazione, colleghi?
Ha chiesto la parola il collega presidente Testolin.
Testolin (UV) -
Per alcune considerazioni a nome del
Governo in chiusura di questa seduta, alcune considerazioni che si
aggiungono ad alcune ampiamente condivisibili espresse dai colleghi
Consiglieri, alcune meno condivisibili, alcune parti del percorso
assolutamente valutate assieme alla luce degli eventi che hanno
caratterizzato nel bene o nel male questo percorso, un percorso che
è dettato fondamentalmente da tre problematiche che sono emerse
dalla situazione pandemica che ci ha visti, nostro malgrado, attori
all'interno di questi ultimi quattro mesi; situazioni che hanno
toccato l'aspetto sanitario, l'aspetto sociale e soprattutto in
questo momento l'aspetto economico. Allora si capisce il perché
questo percorso era indispensabile, questo percorso di legge che è
nato dal lavoro, così come doveva essere, di una Giunta che aveva
l'onere di dover allestire un progetto di sostegno alla nostra
comunità e lo ha fatto in maniera collegiale, trasversale.
Io ringrazio veramente i collaboratori di questo Governo
regionale, che, seppur decimato, ha messo anima e corpo in questi
mesi a partire dalla collega Certan al collega Chatrian, che si è
preso carico di una parte importante di quelli che sono stati i
provvedimenti messi in campo, il collega Baccega e il collega
Bertschy che hanno, ognuno per quanto di propria competenza,
elaborato una struttura, che era l'anima di questa legge, un'anima
che abbiamo cercato di presentare, di difendere, anche di fronte a
un'evidente mancanza di numeri per poterla sostenere fino in fondo.
Questo è stato anche il motivo di continuare, se vogliamo un po' a
oltranza, a difendere i nostri due pilastri fondamentali sui quali
si basava questo provvedimento: uno era quello legato agli Enti
locali, qualcuno aveva, ha e avrà ancora delle visioni diverse, si
era espresso in termini diversi dai nostri proponendo delle
alternative, è già stato sottolineato. Abbiamo cercato di mantenere
la barra dritta fino a quando evidentemente la situazione, nella
sua complessità, è degenerata a tal punto che bisogna pensare di
fare un passo in avanti, e qui penso che chi ha dei principi, chi
può vantare dei principi, anche la coscienza di avere delle
responsabilità, delle responsabilità che vanno affrontate con il
passaggio successivo che è quello della sintesi e della mediazione,
una mediazione che è stata sottolineata un po' da tutti, una
mediazione che oggi ci porta ad avere un provvedimento... io lo
chiamerei dignitoso, è qualcosa che non rispecchia in pieno
assolutamente le nostre visioni, la nostra impostazione iniziale ma
che ha dovuto confrontarsi e trovare una sintesi appunto con delle
idee altrui. Quello che dispiace è solo quello che potrà essere da
qua in avanti, - qualcuno l'ha citata, qualcuno l'ha evocata - la
necessità di lavorare ancora nei prossimi mesi con maggiore
intensità di quella che abbiamo avuto ancora fino adesso. Avevamo
impostato un disegno di legge prevedendo già quelli che potevano
essere i passi successivi per poter dare le risposte effettive alla
popolazione, lo avevamo anticipato all'interno del nostro
intervento iniziale sottolineando come le procedure, quelle
informatiche, saranno a disposizione probabilmente dal 22 in avanti
se non ci fossero stati dei grossi stravolgimenti. Purtroppo o, per
fortuna, ma, da un punto di vista poi gestionale, alcune
impasse
usciranno nel rincorrere invece le necessità di
adeguare misure modificatesi, misure peraltro molto importanti, con
degli emendamenti che ne caratterizzano fortemente la loro
dimensione e la loro natura.
Il nostro impegno sarà dunque quello di lavorare, ce lo siamo
già detti, lo hanno ripetuto i miei colleghi, Bertschy per primo,
che si è preso l'onere di gestire la legge n. 5 assieme a uno
staff
di collaboratori, che anch'io ringrazio come avete
fatto tutti voi, qua i collaboratori... ma anche i collaboratori
che hanno allestito questo disegno di legge: dalle Finanze a tutti
i coordinatori che ci hanno supportato in questo percorso, al
Legislativo, al personale del Consiglio regionale che in questi
giorni ci ha seguiti in questa maratona.
Penso che qualche volta sia più semplice criticare quello che
viene fatto da qualcun altro per trovare delle sterili polemiche e
quando viene detto che poi non si possono manco esprimere delle
considerazioni in merito a quelli che sono stati degli emendamenti
presentati... sinceramente mi dispiace che i 5 Stelle, che il
collega Vesan, che poi ha riparato parzialmente alla sua
impossibilità di esplicitare alcuni veti espressi all'interno della
norma... abbiano pregiudicato la fiducia che un'Aula intera, pur
andando a limitare gli stanziamenti, aveva concesso ai nostri
Comuni, Comuni con i quali ho avuto l'onore di lavorare in maniera
assidua e quotidiana negli ultimi quattro mesi in maniera più
importante ma che da sempre sono considerati da questo Governo un
punto di riferimento importante per portare avanti qualsiasi tipo
di iniziativa. Comuni che erano stati identificati come i coattori
di un rilancio economico, perché di questo si deve trattare e si
dovrebbe trattare anche in questa norma e non soltanto di norme
sociali o sanitarie, perché un rilancio economico passa dalla
conoscenza del territorio, dalla necessità degli interventi che lo
stesso necessita, dalla voglia e dalla conoscenza di chi sono gli
operatori di questo territorio, dalla necessità - lo ha detto già
qualcuno prima di me - di far lavorare le aziende di questo
territorio, di far lavorare le famiglie, di dare un reddito a
queste famiglie, di creare i presupposti per una continuità, quella
continuità che alcuni gruppi avevano intravisto nell'allocare
diversamente queste risorse ma che è finalizzata in tutti i casi a
creare lavoro e a dare la certezza di poter continuare dei percorsi
anche al di là dei termini fissati da questa norma.
Penso che attenzioni forti sono state poste sulla sanità che
avrà bisogno di confrontarsi nel prossimo periodo ancora una volta
con quelle che potranno essere delle emergenze, una sanità che è
stata attenzionata in questi mesi per cercare di dare quella
sicurezza alla nostra popolazione e che è indispensabile, senza la
quale nessun tipo di intervento economico potrebbe risultare
efficace e positivo, una sicurezza sanitaria che è dimostrata oggi
- lo diciamo sottovoce perché chiaramente potremmo essere smentiti
domani mattina - ma oggi possiamo dirlo perché i numeri questo
dicono, abbiamo un RT uguale a zero. Questo nella sua limitatezza
quindi dimostra comunque la bontà di un percorso intrapreso e della
necessità di continuare ad attenzionare, da parte di tutta la
popolazione, le regole, regole che non possono e non devono
impedire questo rilancio economico che si cerca di sollecitare
anche con questo provvedimento, sappiamo tutti che non sarà
esaustivo, sappiamo tutti che ci sarà bisogno di un nuovo Governo
che possa legiferare e dare delle prospettive di lungo periodo, che
possa fare però buon uso delle scelte di oggi e soprattutto
dell'attenzione che questo Governo e questo Consiglio devono per
forza dare anche ai conti di questa Regione, conti che non dovranno
essere pregiudicati per quello che riguarda il futuro da scelte
magari attuali e non opportune per dare la possibilità di governare
dal prossimo ottobre in avanti con la giusta serenità e con le
giuste possibilità di fare delle scelte lungimiranti.
Presidente -
Possiamo quindi ora mettere in votazione il
disegno di legge, votazione per la quale è stato chiesto il voto
segreto dal gruppo Lega. Chiudo la votazione.
Presenti: 35
Votanti: 33
Favorevoli: 31
Contrari: 2
Astenuti: 2
Il Consiglio approva.
Colleghi, chiedo ora una brevissima Conferenza dei Capigruppo
per capire come continuare con la trattazione degli ordini del
giorno che sono rimasti.
La seduta è sospesa dalle ore 17,58 alle ore 18,15.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK