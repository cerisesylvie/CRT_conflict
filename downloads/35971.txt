Consiglio Regionale della Valle d'Aosta - Oggetto del Consiglio n. 281 del 27 novembre 2013 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
TRASPORTI E VIABILITÀ
Trasporti
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 281 del 27 novembre 2013 - Resoconto
OGGETTO N. 281/XIV - Reiezione di risoluzione: "Impegno del
Governo regionale a riferire in merito alle nuove disposizioni in
materia di servizi ferroviari di interesse locale per la Valle
d'Aosta approvate dal Senato".
Presidente -
Colleghi, è stata presentata una
risoluzione, che invito a distribuire...dobbiamo iscriverla
all'ordine del giorno e la discutiamo. Vi chiedo di votare per
l'iscrizione d'urgenza del testo di risoluzione. La votazione è
aperta. Colleghi, siete invitati a votare l'iscrizione. Votate
colleghi. Bene, possiamo chiudere la votazione.
Presenti: 35
Votanti: 35
Favorevoli: 35
Il Consiglio approva all'unanimità.
La risoluzione dunque è iscritta all'ordine del giorno.
Presidente -
Chi intende illustrarla? Per
l'illustrazione, la parola al collega Viérin.
Viérin L. (UVP)
- Merci Madame la Présidente.
Sì, a nome dei gruppi di opposizione presentiamo questa
risoluzione che ha una certa urgenza e si riferisce a fatti che
sono avvenuti tra ieri e oggi, cioè questa notte, a seguito della
notizia del voto in Senato della legge di stabilità; una legge di
stabilità di cui tra l'altro si è discusso anche, appunto,
all'ordine del giorno precedente e una legge attraverso un
maxiemendamento che ha avuto tutta una serie di disposizioni e di
previsioni che stamattina dovrebbero essere approvate dalla Camera
dei Deputati.
Ciò che ci ha sorpresi e che ci ha un po' sollecitati a
presentare questo documento è la notizia del voto in Senato del
nostro Senatore Lanièce, voto favorevole che, tra l'altro, è stato
anche annunciato con enfasi sui
social media
,
un voto
favorevole che è collegato al maxiemendamento grazie
all'ottenimento di benefici a favore della Valle d'Aosta. Allora ci
siamo premurati di andare a leggere il testo approvato, e
soprattutto le parti che riguardavano la Valle d'Aosta. Diciamo che
siamo stati un po' delusi, perché ci aspettavamo che queste
modifiche a nostro favore, che erano state non solo decantate, ma
che sono alla base del voto favorevole di fiducia, soprattutto in
un momento dove i voti iniziano ad essere risicati o comunque si
sono ridotti a causa dell'uscita del sostegno al Governo di una
parte legata all'ex Presidente Berlusconi, beh, noi ci aspettavamo
che forse questa situazione di appoggio alla fiducia e a una legge
di stabilità, fosse condizionata al fatto di ottenere
effettivamente dei vantaggi per la Valle d'Aosta.
Che cosa scopriamo? Scopriamo che nel maxiemendamento, e gli
articoli sono citati nel testo della risoluzione proprio perché
abbiamo voluto darne copia, che di grandi vantaggi effettivamente
si parla, ma di grandi vantaggi per le Province autonome di Trento
e Bolzano e non per la Valle d'Aosta! La Valle
d'Aosta...l'Assessore Marguerettaz lo saprà meglio di noi, per
quanto riguarda la parte della Valle d'Aosta si parla di servizi
ferroviari di interesse locale per la Valle d'Aosta, cioè il
trasferimento o la delega di funzioni statali dei relativi oneri
finanziari, tra l'altro, riferiti in particolare ai servizi
ferroviari di interesse locale per la Valle d'Aosta...è la famosa
norma di attuazione del 2010...che la famosa norma di attuazione
del 2010 ricomprendeva già.
Al di là di questa "non novità", anzi, in altre occasioni
abbiamo avuto modo di discutere su queste competenze e sulle
conseguenze che queste competenze portano non solo in termini di
responsabilità, ma anche in termini di oneri finanziari...al di là
di questo, che cosa ottengono attraverso il medesimo articolato e,
diciamo, le medesime previsioni che sono scorporate tra Valle
d'Aosta e Trentino-Alto Adige Südtirol? Beh, la Provincia autonoma
di Trento e Bolzano ottiene "competenze primarie in tributi
locali", quindi IMU, piuttosto che la TARES, "delega di funzioni
amministrative sull'Agenzia delle Entrate", in parti su giustizia,
Parco dello Stelvio, e tutta una serie di disposizioni che noi
abbiamo voluto riassumere e che sicuramente saranno poi oggetto
della discussione, che ci fanno sorridere, per dire che non ci
fanno piangere! Perché noi crediamo, ed è per questo che abbiamo
voluto - e arriveremo all'
invita
e all'
impegna -
portare oggi questa discussione per capire che cosa in questi mesi
si sia fatto e come si sia arrivati a questi risultati, visto che,
se non ci risulta male, a parte l'appartenenza di Stella Alpina
all'interno del gruppo di Lega Nord, il nostro Senatore appartiene
al gruppo con i Senatori, che diciamo sono gli stessi che hanno
lottato presumibilmente...immaginando che anche i nostri abbiano
fatto le lotte per gli altri, ma immaginando, ecco, che le medesime
persone, nel medesimo gruppo, abbiano visto il medesimo articolo, o
forse qualche virgola di più o qualche virgola di meno è stata
sottovalutata. Questo per dire che si ottengono, attraverso queste
disposizioni, grandi benefici per i nostri cugini o amici del
Südtirol e del Trentino e praticamente nulla per la Valle
d'Aosta.
Allora, che cosa chiediamo, Presidente? Con una considerazione,
noi chiediamo...con la considerazione che l'Autonomia valdostana,
dalla lettura di questi articoli, viene probabilmente
ridimensionata nei confronti di un'autonomia che invece cresce. Noi
lo diciamo perché è una disposizione che è in fase di approvazione,
quindi è per questo che vogliamo portare la discussione qui, per
non dilatarla, anche perché questa mattina c'è il resto della
discussione. Quindi noi gradiremmo che, se intervento ci deve
essere, si possa intervenire ancora in tempo per le ulteriori
modifiche, sapendo che comunque è un maxiemendamento alla Camera
dei Deputati. Allora noi chiediamo, Presidente, che ci sia da parte
sua un impegno a riferire subito in Consiglio ...io immagino che la
sua telefonata vada in questa direzione, che vada nella direzione
di reperire informazioni romane, raccontandoci anche qual è stato
il raccordo in questo periodo e quali sono state le
riunioni...visto che è comunque oggetto delle trasferte romane
anche la discussione di questi mesi della legge di
stabilità...quali sono stati gli impegni, quali sono state le
discussioni che avete avuto a livello romano, anche perché queste
si collegano con la discussione del nostro bilancio. E quindi se ci
sono novità, noi lo diciamo in modo propositivo, ma anche con
preoccupazione, che ci dica, Presidente, o che si faccia dire da
Roma cosa stanno facendo i nostri due "prodi eroi" nella capitale,
perché noi vorremmo, o almeno gradiremmo che una battaglia si
potesse fare per cercare di ottenere quelle modulazioni fiscali,
quelle competenze e tutta una serie di disposizioni che,
soprattutto in questo momento, non solo significano ottenimento di
maggiori competenze e quindi di maggiore autonomia, ma significano
possibilità di decidere in casa propria, soprattutto a seguito
della crisi che stiamo vivendo e che tanti hanno evocato.
Le chiediamo quindi, sempre che lei ne sia a conoscenza
soprattutto il Governo e anche la maggioranza, di quali elementi si
disponga, a riferire in Consiglio su queste informazioni, anche
perché noi le diamo ...con il beneficio di un atto che non è ancora
approvato da un punto di vista definitivo, quindi con la speranza
ancora di riuscire ad inserire qualche beneficio per la Valle
d'Aosta e un invito ai Parlamentari ad attivarsi, appunto affinché
queste disposizioni previste per Trento e Bolzano possano in
qualche modo essere ottenute anche per la Valle d'Aosta o,
comunque, senza farsi grandi illusioni di una disposizione, di una
legge di stabilità che viene approvata con una fiducia su un
maxiemendamento, che ci sia una fiducia che è condizionata
all'ottenimento di questi benefici e non una fiducia che viene
condizionata all'ottenimento di niente! Questo per dire
politicamente che forse c'è ancora un margine di discussione. Anche
perché - e concludo - noi non vorremmo che, a partire
dall'approvazione di questa legge di stabilità, ci fosse non solo
la differenza tra le Regioni a Statuto speciale e quelle a Statuto
ordinario, ma che ci fossero delle Regioni a Statuto speciale di
serie A
e delle Regioni a Statuto speciale di serie B,
intendendo chiaramente che la Valle d'Aosta rischierebbe di essere
nella B
,
anche perché le altre serie sotto la serie B sono
state accorpate, non si arriva più come un tempo fino alla C2, e
soprattutto, dalla zona retrocessione in cui ci troviamo, si
potesse riuscire a risalire almeno a portarci, da un punto di vista
di competenze e di disposizioni favorevoli, almeno nella "zona
promozione". Grazie.
Presidente -
Grazie. Apriamo la discussione generale. Ha
chiesto la parola il collega Bertin.
Bertin (ALPE)
- Grazie Presidente.
L'approvazione da parte del Senato del maxiemendamento di questa
notte porta delle novità significative nel sistema autonomistico
italiano, in particolar modo quello che riguarda le Province
autonome di Trento e Bolzano. Queste Province riescono a
intervenire in modo significativo nei loro rapporti con lo Stato.
L'accordo di Milano, quello siglato nel 2009, a detta anche degli
stessi protagonisti, viene superato da questi interventi nella
finanziaria che sono il frutto di un lavoro di mesi tra il Governo
regionale e quello statale. È il risultato di un lavoro che
ridefinisce appunto, in parte almeno, nella sostanza più che nella
forma, l'accordo di Milano. Soprattutto quello che cambierà i
rapporti tra Bolzano e lo Stato italiano è quello che riguarderà il
potere in positivo, come segnala anche il segretario della Südtirol
Volkspartei:
"Con il sistema proposto
- lo cito -
lo
Stato cederà una parte della sua sovranità all'Alto Adige e ci
consentirà una raccolta autonoma delle imposte con cui si potrà
modellare le tasse in funzione delle esigenze locali".
Praticamente si permetterà alla Provincia di Bolzano di avvicinarsi
a quello che è un esempio conosciuto in Europa dei diritti
forales
dei Paesi Baschi, nei quali la Regione ha non
soltanto l'autonomia impositiva, ma anche la raccolta delle stesse
imposte, cambiando decisamente un sistema che, come detto,
permetterà alla Regione di avere molta autonomia nell'ambito
finanziario e di andare a incidere sull'accordo di Milano siglato
nel 2009, superando in parte - come sottolineano anche i vari
protagonisti - quell'accordo.
Noi, invece, rimaniamo, come Regione Autonoma Valle d'Aosta, al
"patto di Palazzo Grazioli", quel patto siglato nel 2010 tra
Rollandin e Berlusconi che ci ha fortemente penalizzato e nel quale
siamo rimasti incollati, diversamente da quanto pare, a quanto si
legge adesso sui mezzi d'informazione, da quanto succede per Trento
e Bolzano, che tra l'altro abbiamo già saputo intervenire e
definire un accordo migliore tra lo Stato e le loro Province. Noi
rischiamo di rimanere al palo. Saremo appunto una Regione non di
serie A
,
come si è sottolineato in precedenza, ma
addirittura di serie C, visto che le stesse altre Regioni autonome,
come la Sicilia e la Sardegna, al momento non hanno definito nessun
accordo con lo Stato per quel che riguarda il federalismo
fiscale...rimarremo soltanto noi con quel vecchio accordo molto
penalizzante che ha degli effetti estremamente negativi anche sul
bilancio, anche su questo bilancio e sui prossimi bilanci fino al
2017. È una situazione della quale avevamo già in parte
sottolineato, se così è, una mancanza di strategia da parte del
Governo regionale. Avevamo anche evidenziato, all'inizio di questa
legislatura, al momento della discussione sul programma della
maggioranza, una mancanza di strategia nei rapporti con lo Stato
centrale, diversamente dalle altre Regioni che hanno da anni una
strategia nei rapporti con Roma; una mancanza di strategia che
viene confermata, se così è, da questa mancanza di capacità di
intervenire in questa situazione, diversamente da quanto succede
per la Provincia di Bolzano e di Trento. È una situazione che ci
vede deficitari finanziariamente, nella quale noi dobbiamo cercare
di intervenire.
La richiesta che facciamo in questa risoluzione è di informare
al più presto il Consiglio regionale e, soprattutto, evidentemente
di agire, perché la nostra Regione possa, da un punto di vista
delle proprie competenze, almeno seguire quanto succede a Trento e
Bolzano per non rimanere indietro in questo sistema che si sta
muovendo e noi rimaniamo al palo. Sarebbe grave per le nostre
finanze e, in generale, per il nostro sistema autonomistico.
Grazie.
Président -
Merci. Il y a d'autres?
Qualcuno intende prendere la parola? La parola all'Assessore
Baccega.
Baccega (SA)
- Sì, grazie Presidente.
Credo che la risoluzione, corposa nella sua stesura, vada
valutata con attenzione; quindi per questo chiedo 15 minuti di
sospensione. Grazie.
Presidente -
Il Consiglio è dunque sospeso.
Si dà atto che la seduta è sospesa dalle ore 12,13 alle ore
12,51.
Rini (Presidente)
- Colleghi, possiamo riprendere i
nostri lavori. Qualcuno intende prendere la parola? Qualcuno vuole
intervenire? La parola al Presidente Rollandin.
Rollandin (UV)
- Grazie.
Cominciando dai dubbi che la mozione propone, "se conosciamo o
no", pensiamo di poter dire che conosciamo da quando questa parte è
stata oggetto di un emendamento; l'emendamento che noi abbiamo da
diverso tempo era l'emendamento n. 13 presentato con il n. 1130,
presentato da parte di Lanièce in Senato. Questo è il testo che
c'era in precedenza. Questo testo è stato riformulato e il testo
che voi riprendete è quello che è stato approvato dal Senato
nell'ambito della votazione.
Ora, come sapete, la differenza tra la nostra situazione per
quanto riguarda il riparto fiscale rispetto a quello del Trentino è
che il nostro riparto fiscale è stato approvato con norma di
attuazione, quindi c'è la possibilità di modificarla soltanto se si
passa attraverso la norma di attuazione, mentre per quella del
Trentino, come quella di Bolzano, con l'accordo di Milano c'è stato
un semplice accordo bilaterale e, con legge ordinaria, è stato
approvato. E in questo momento con legge ordinaria si va a
modificare una parte di quelle competenze che loro ritengono siano
giuste per quanto riguarda il loro modo di organizzare, anche i
tributi e le conseguenze degli stessi per le competenze a livello
comunale. Poi, loro, su questo tema, hanno inserito tutta una serie
di competenze per le Province, che chiaramente non ci concernono
direttamente; noi sfruttiamo le funzioni provinciali, ma è altra
cosa della ripartizione tra loro delle Province, tant'è che loro
hanno anche il problema di ripartire quello che è l'onere a carico
dello Stato tra le Province stesse, e qui c'è tutto un capitolo che
si riferisce a questo tipo specifico di lavoro, e addirittura si
dice che se non si mettono d'accordo le due Province e la Regione
sarà comunque il Ministero ad intervenire. Ora, chiaramente, questo
fa dire che, per quanto ci riguarda, noi riteniamo che nel loro
interesse, se queste l'hanno presentato...sicuramente noi non
conosciamo nel dettaglio quello che è il loro sistema fiscale, ma
sicuramente porterà dei vantaggi e noi, di questo, ne siamo ben
lieti, ma siamo sicuramente coscienti che se possono avere delle
competenze per loro aggiuntive, per noi non lo sarebbero in questo
caso, in questi termini, perché abbiamo, come dico, una differenza
di riparto.
Voglio sempre ricordare al collega Bertin che il riparto è stato
firmato con il Ministro Calderoli e questo vorrei che...le do poi
una copia, in modo che si evidenzi questo, alla presenza anche di
altri due Ministri, Maroni e... bisogna dire che era arrivato anche
Bossi, in quel momento, ma non c'erano altre persone; quindi questo
è l'accordo con Calderoli, che aveva la delega per i rapporti per
questa trattativa.
Detto questo, noi riteniamo che non sia possibile impegnare ad
andare in questa direzione per le ragioni che abbiamo detto. Poi
gli approfondimenti...adesso non penso che sia qui il momento di
fare ulteriori approfondimenti, vogliamo solo spiegare che non
siamo per dire che l'azione portata avanti dal Sudtirolo e dal
Trentino possa avere...se l'hanno portata avanti, se l'hanno
accettata, sicuramente potrà portare dei vantaggi, però non è
assimilabile, non è possibile dire che se estendiamo questo anche
alla Valle d'Aosta automaticamente porta gli stessi...perché
abbiamo sistemi diversi. Questa è la valutazione più tecnica.
Politicamente noi riteniamo che ci siano le condizioni perché
questo possa...tecnicamente prendiamo atto di questa situazione,
sapendo che dall'analisi fatta, sia dal legislativo che dagli
uffici delle finanze, è emersa questa differenza sostanziale tra i
due sistemi per cui non è sovrapponibile, né agganciabile a
questo.
Presidente
- Grazie. Ha chiesto la parola il collega
Donzel.
Donzel (PD-SIN.VDA)
- A parte il rifugiarsi in una
questione tecnica, c'era anche una questione molto politica posta
da questa risoluzione. E la questione politica era quell'impegno,
quella determinazione a lavorare negli interessi della nostra
Regione autonoma. Intanto, mi sorprende che il tono delle
dichiarazioni di una persona che sappiamo non essere...diciamo
abituata agli slogan eccessivi come il Senatore altoatesino
Zeller...in alcune dichiarazioni ha avuto modo di dire che (parole
di Zeller, eh): "sarebbe stato più comodo allestire le tende negli
uffici del Ministro Graziano Delrio", perché parla di "un mese di
intenso e assiduo lavoro con il Ministro Delrio", che ha la bontà
di dirci che è "il miglior Ministro delle Regioni che ricordi",
così, tanto per...lo dice Zeller! Un mese di assiduo lavoro con il
Ministro Franceschini, con Enrico Letta, sulla base di emendamenti
che sono ampiamenti noti e discussi tra la Provincia di Trento, la
Provincia di Bolzano, quindi una strategia sinergica, in cui
intervengono anche i Presidenti di Regione, quindi c'è uno
squadrone al lavoro, con un confronto serrato col Governo
nazionale.
Intanto vorrei ricordare che noi avevamo chiesto un rapporto
stretto, forte, con i nostri Parlamentari anche come Consiglio
regionale. Può darsi che, siccome ci sono più simpatie...sappiamo
che il Senatore Lanièce è stato eletto coi voti del PdL, quindi
magari non ha la cortesia di far avere a noi del PD informazioni in
questa direzione, però magari con altre forze autonomiste ha
segnalato gli emendamenti che stava presentando e il lavoro che
stava facendo... Noi avevamo dato la massima disponibilità per
poter eventualmente sostenere queste cose, non siamo mai stati
coinvolti in nessuna di queste iniziative, mai gli emendamenti dei
Parlamentari valdostani sono arrivati in sede di I Commissione in
modo che si potesse avere contezza di quella che era la strategia,
il lavoro che si sta facendo a livello nazionale, ed è un po'
questo che si dice nella nostra risoluzione, ecco.
È molto interessante che in una provocazione fatta al Senatore
Zeller sul fatto che alcune forze particolarmente radicali dei
movimenti sudtirolesi, come il nuovo movimento Süd-Tiroler
Freiheit,
gli abbiano sollecitato una politica di tipo
diverso, di contrapposizione a livello nazionale...risponde Zeller:
"La politica dei ricatti non porta a nulla, stiamo lavorando
bene con il PD...che interesse dovremmo avere a rompere? Il PD è
l'interlocutore che ci ha fatto portare avanti l'autonomia".
E
grazie probabilmente a questo lavoro noi ci troveremo...condivido
pienamente l'analisi che hanno fatto i colleghi precedentemente, il
passaggio che ha fatto Bertin...noi ci troveremo ad avere delle
Autonomie sempre più differenziate, nel senso che, grazie a questo
rapporto serio, continuativo, nel tempo, che hanno saputo creare in
Trentino e a Bolzano, le loro Autonomie progrediranno, mentre la
nostra è in una sorta di
stand-by
, da quando si è fatto
questo "accordo Calderoli"...questo accordo Calderoli che a noi ha
portato sicuramente un sacco di guai, ma di cui non riusciamo
ancora a passare l'incasso...accordo Calderoli...lei non vuole che
si chiami l'accordo di Palazzo Grazioli e quindi l'ho definito...io
vedo che le altre Province vanno avanti, e non per voce mia,
Presidente, ma per voce dei rappresentanti di quelle
Province...dicono: "noi, Provincia di Bolzano, Provincia di Trento,
nonostante la crisi economica, nonostante le difficoltà, e sapendo
che non andiamo verso il Paese del Bengodi"...dicono anche loro che
ci sono dei sacrifici da fare, però cresce la loro autonomia e lo
rivendicano...
Ecco, io vorrei capire se analoga azione...o quale azione stia
facendo il Senatore Lanièce, che, insomma, l'abbiamo, come dire?
perso negli orizzonti romani, non sappiamo bene qual è stata la sua
azione...questo era il senso di questa richiesta che, per ragioni
molto tecniche...insomma, sappiamo che ci sono diversi ordinamenti,
ma nulla vietava che si trovassero gli spazi per far rimarcare che
anche noi, in qualche modo, potevamo dire la nostra in questa
situazione. Grazie.
Presidente -
Grazie. Altri? Ci sono altre richieste? Non
ci sono altre richieste d'intervento, colleghi? La parola al
collega Bertin.
Bertin (ALPE) -
Grazie Presidente.
Intanto alcune precisazioni. Il mio intervento evidentemente
sottolineava gli aspetti politici...lei mi risponde con delle
questioni tecniche, riguardanti il fatto se siete a conoscenza o
no. Il nostro è un valutatore di tipo politico, com'era una
valutazione di tipo politico l'accordo, il patto di Palazzo
Grazioli, nel senso che quello è stato l'elemento politico che ha
portato l'accordo siglato con il Governo nazionale. Le manderò
anch'io gli articoli, la rassegna stampa di quel periodo nel quale
vi siete incontrati con i rappresentanti del PdL locale, a Roma, a
Palazzo Grazioli, e avete politicamente segnato quest'accordo che
poi, evidentemente, non è stato siglato sul "lettone di Putin"...e
ci mancherebbe pure, insomma, ma è stato evidentemente siglato tra
gli organi competenti...immagino con il Ministero dei rapporti con
le Regioni o delle riforme.
Come ripeto, il nostro è un valutatore di tipo politico e
politicamente, anche in questo caso, si evidenzia una mancanza di
strategia. A Bolzano si muovono da anni in modo serio, con un
rapporto chiaro con lo Stato centrale, tra l'altro sono anche con
implicazioni elettorali, anche perché hanno fatto delle scelte
politiche chiare, da che parte stare, con accordi preventivi dei
quali poi si hanno dei risultati, ma sono delle scelte politiche,
come avete fatto voi, sbagliando, con il patto di Palazzo Grazioli.
In questo caso la Provincia di Bolzano acquisisce nuove competenze
e, oggettivamente, anche noi siamo particolarmente contenti del
risultato ottenuto da Bolzano, anche perché è certamente un passo
avanti molto significativo e porta la Provincia di Bolzano...non
sto qui a citare di nuovo quanto afferma il segretario politico
dello SVP, ma certamente un passo molto significativo. Dal 2014 la
Provincia di Bolzano avrà la competenza - Zeller ce lo racconta -
per quanto riguarda le imposizioni sugli Enti locali, una
situazione molto avanzata di autonomismo, che è paragonabile, come
citavo, a quella dei Paesi Baschi, in Spagna.
Noi, al contrario, per delle scelte politiche sbagliate, siamo
rimasti "al palo". Questa è la situazione. Grazie.
Presidente -
Grazie. La parola al collega Viérin.
Viérin L. (UVP) -
Grazie Presidente.
Solo per sottolineare che siamo basiti dalla risposta che
abbiamo udito; siamo basiti per un intervento che ha cercato di
giustificare l'ingiustificabile, di un emendamento che non
conosciamo, che è stato presentato ma non capiamo, che poi è stato
ritirato dagli atti che abbiamo, è stato ritirato, è stato
riformulato...alla fine, la Valle d'Aosta è sparita! Noi non
conosciamo i contenuti dell'emendamento - l'ha sottolineato bene il
collega Donzel - e poi sulla questione di metodo tornerò. Sto
cercando di coinvolgere anche la I Commissione, ma al di là di
questo noi siamo basiti per la rinuncia a priori della volontà di
difendere delle prerogative, perché se l'intervento del Presidente
voleva giustificare l'ingiustificabile, cioè il comportamento o la
mancata azione dei nostri Parlamentari, allora ci siamo, ma quello
che noi ci aspettavamo - e quello è il deliberato importante della
mozione - è di cercare di agire affinché si possa per il futuro
ottenere...in un futuro immediato sarebbe ancora la modifica del
maxiemendamento, qualche refuso alla Camera potrebbe ancora essere
aggiustato, qualche aggiustamento ci potrebbe ancora essere, ma
quello che noi chiediamo è un impegno forte dei nostri Parlamentari
affinché la Valle d'Aosta possa effettivamente riuscire ad ottenere
delle prerogative che possono essere a favore della nostra
comunità!
Sui tecnicismi noi non siamo convinti e non siamo convinti
perché ogni volta che c'è un problema...eh, l'Ufficio legale,
abbiamo visto, non si può, non si può percorrere, abbiamo
visto...tutto aleatorio, tutto si può costruire e distruggere, ma
sono pareri che noi non abbiamo mai visto! Allora, per quanto ci
riguarda, le competenze delle Province a Statuto speciale, delle
Province autonome di Trento e Bolzano e della Regione autonoma
della Valle d'Aosta sono spesso uguali: le une si chiamano
"Province", le altre si chiamano "Regioni", però abbiamo delle
competenze che sono simili, che sono simili. Quindi, al di là dei
tecnicismi, se nella differenza delle nostre realtà...Presidente,
lei è stato anche Senatore, mi pare, ad un certo punto della sua
carriera...se ci sono differenze in un stesso emendamento si
separano, com'è stato fatto: le parti riguardanti la Regione Valle
d'Aosta e le parti riguardanti le Province autonome di Trento e
Bolzano, ma non è che la Valle d'Aosta non è stata ricompresa
perché abbiamo degli ordinamenti giuridici diversi! Si separano, se
ordinamenti giuridici diversi ci sono, attraverso un emendamento
che è stato fatto molto bene dal punto di vista tecnico dai
colleghi di Trento e Bolzano: hanno assimilato la Valle d'Aosta e
le Province autonome per una certa parte dove erano simili le
competenze e le hanno scorporate per quelle dove loro avevano
probabilmente delle disposizioni diverse! Stessa cosa si poteva
fare per portare dei benefici alla Valle d'Aosta avendo un comma
solo per la Valle d'Aosta! Quindi non nascondiamoci dietro i
tecnicismi. Questo per dire che noi non confutiamo l'Ufficio legale
o i pareri legali, ma questi non devono diventare i pareri
legali...degli ostacoli a quella che è una volontà politica che poi
i tecnici devono tradurre dal punto di vista degli
emendamenti...non confondiamo!
Allora, oggi, noi siamo di fronte ad una volontà che forse non
si vuole vedere, ma che è la realtà dei fatti: ancora una volta, la
Valle d'Aosta non conta niente! E non conta niente non per il
numero di Parlamentari che abbiamo, ma per la loro azione! Bisogna
avere la forza di dirlo, perché...e io non mi riferivo appunto al
gruppo della Lega Nord, ma il rappresentante della Valle d'Aosta,
non della maggioranza, "della Valle d'Aosta", in Senato, appartiene
al Gruppo delle Autonomie assieme a Zeller e a tutti gli altri
Parlamentari, non solo che si sono coccolati i
big
, ma che
hanno lavorato questo emendamento. Quindi la fiducia che hanno
"condizionato" all'ottenimento...poi è chiaro che non è un baratto,
perché anche politicamente non è una questione che ci
appassiona...ma il fatto di aver condizionato l'ottenimento di
certi benefici ad un voto di fiducia...è chiaro che è il medesimo
voto di fiducia dove c'era anche il Senatore Lanièce, che
probabilmente non ha saputo far pesare questa coalizione di una
decina - forse nemmeno - di Parlamentari che sono quelli dei
Senatori del Gruppo delle Autonomie! È questo che noi contestiamo,
non...l'Ufficio legale, siamo andati di là, abbiamo visto, non
abbiamo capito, non si può fare...perché sono due giorni che con
queste cose legali continuate a trovare scuse! Allora, quello che
noi contestiamo è questo.
L'altra questione che contestiamo è una questione di metodo: ma
come lavorano questi Parlamentari, rappresentano loro stessi o
rappresentano la Regione? C'è una I Commissione...Presidente
Perron, abbiamo iniziato un percorso dicendo che ci sarebbero stati
dei calendari, che ci sarebbero state delle audizioni, che si
concordavano le cose, soprattutto in vista della finanziaria...ma
dove sono? Si sono discusse al secondo piano o forse nemmeno questi
emendamenti o si sono discussi anche con gli altri colleghi? Ex
Senatore Fosson, lei l'ha contestato per mesi - per non dire per
anni - questo metodo di isolare i Parlamentari a Roma! Oggi non
vorrei che fossero i Parlamentari ad isolarvi, ma noi non
crediamo...piuttosto forse il ticket "secondo piano-Palazzo Madama"
discutono, costruiscono gli emendamenti e poi, forse, forse ve li
comunicano quando c'è una sospensione dall'altra parte, perché
"forse" il Presidente ha parlato a titolo personale per quanto
riguarda l'informativa che lui aveva su questi emendamenti! Io non
so quante persone, anche della maggioranza, erano informate di
questo. Noi non ne eravamo a conoscenza! Abbiamo letto un
tweet
, un
tweet
del Senatore che parlava di grandi
benefici e allora ci siamo andati ad informare...ma vi sembra
normale, vi sembra normale? Ma dico: i rappresentanti della Valle
d'Aosta hanno sbandierato la Valle d'Aosta
avant tout
e non
so...anche la schiena dritta per andare a Roma e rappresentare
tutti i valdostani una volta eletti, e così doveva essere! Noi, di
questo, non solo ci rammarichiamo, ma siamo appunto basiti.
Per quanto riguarda la questione dei contenuti e dell'azione che
noi oggi non ritroviamo nei nostri rappresentanti, noi crediamo
che, al di là della sinergia che dovevano fare con le istituzioni,
Presidente...lei sarà una parte delle istituzioni, ma le
istituzioni siamo tutti noi, c'è il Presidente del Consiglio, ci
sono le commissioni e ci sono anche i semplici Consiglieri! Le
istituzioni sono queste, e il rispetto per le istituzioni significa
essere informati, condividere, perché poi è inutile che lei vada
sui giornali a dire che ci vuole condivisione, che non va bene il
muro contro muro, che bisogna tutti tornare assieme, che bisogna
tutti tornare amici, perché il rispetto istituzionale passa anche
attraverso il coinvolgimento delle forze di opposizione, anche se
"siamo solo 17"...si fa per modo di dire!
L'appello quindi alle grandi intese, intese appunto come
collaborazione, non possono essere appelli vani e poi, in questi
momenti, quando bisogna stare tutti uniti...bisogna andare ad
aprire dei siti e ad informarci per sapere quello che è stato
approvato, che riguarda la Valle d'Aosta, e che avrebbe potuto
portare dei benefici enormi per la nostra Regione, perché i
contenuti se li sono studiati quelli di Trento e Bolzano, ma i
nostri contenuti avremmo ben potuto studiarceli noi, o no? O quelli
che voi avete pensato, immaginato che noi ancora oggi non
conosciamo, erano assoluti?...che poi, tra l'altro, sono stati
stralciati, quindi non so neanche se erano credibili o chi li ha
costruiti. Allora, dico questo, perché poi si fanno i congressi, si
lanciano le grandi intese per le elezioni europee. Tutti assieme
andiamo a Bruxelles...ma a rappresentare chi? di nuovo qualcuno?
per aver qualcuno che deve rappresentare il pensiero unico?
Noi non ci stiamo a queste cose, non ci stiamo, perché ancora
una volta avete dimostrato che, a parole, enunciate dei principi e,
nei fatti, dimostrate l'esatto contrario; quindi voi non ci
prendete ancora una volta in giro su questo...convinti che, ancora
una volta, la Valle d'Aosta perda una grande occasione che, forse,
una virgola di troppo - che è stata male interpretata tra la parte
che riguarda la Valle d'Aosta e quella che riguarda Trento e
Bolzano - è stata
tweettata
pensando di avere ottenuto
addirittura dei benefici, come qualche Assessore diceva nei
corridoi..."no, no, vedrete che abbiamo ottenuto anche noi, non è
così, perché è tutto assieme..." e, ancora una volta, la Valle
d'Aosta perde e vede sfumare una grande occasione per dire che non
contiamo nulla e che siamo non poco incidenti, ma "nulli" dal punto
di vista dell'incidenza, grazie o per colpa del lavoro che qualcuno
non sa fare!
Presidente -
Altri? Nessun altro intende prendere la
parola? Ha chiesto la parola il collega Bertschy.
Bertschy (UVP)
- Il fatto che ci sia voluta una pausa di
più di mezz'ora per venire a dirci queste cose, la dice lunga su
quanto si fosse tutti informati...almeno il coraggio di ammettere
che questa risoluzione ha messo qualche piccolo dubbio nelle
sicurezze granitiche di tutti e, soprattutto, appunto di qualcuno.
A volte l'umiltà è una qualità, ecco, non costa nulla...sbagliare,
si sbaglia tutti, siamo qui per lavorare.
La risoluzione nella notte è venuta fuori per capire se noi non
avevamo capito e, per non ribadire concetti molto ben espressi, non
facciamo finta che questa mezz'ora l'abbiate passata per bere il
caffè, l'avete passata ad approfondire un dossier che vi era un po'
sfuggito di mano, che avete dovuto recuperare e che adesso
possiamo, quanto meno, averne conoscenza tutti quanti. Certo che
l'articolo 80...e poi andremo a vedere le competenze e lo diremo
poi anche ai nostri Comuni...quando si dice che:
"le Province
hanno competenza legislativa in materia di finanza locale...nelle
materie di competenza, le Province possono istituire nuovi tributi
locali...la legge provinciale disciplina i predetti tributi e i
tributi locali e comunali di natura immobiliare"
...e posso
andare avanti...quando si dice che possono anche andare a dire
anche qualche cosa sulle aliquote, diremo poi ai nostri Comuni che
noi abbiamo una norma di attuazione che forse, in questa occasione,
non abbiamo portato avanti. Il principio dell'intesa ci sta per
tutti, si possono anche far modifiche con legge ordinaria; poi, se
le cose che diciamo non sono corrette sotto il profilo legislativo,
approfondiamole con le persone più competenti di noi, ma che queste
non siano occasioni per andare a ribadire che la nostra autonomia
va difesa in ogni occasione, in ogni luogo e in ogni momento, non
ce lo potete venire a dire! Quindi, almeno il coraggio e l'umiltà
di dire: "guardate, gruppi di opposizione, ci avete segnalato un
problema sul quale lavoreremo e cercheremo di portare avanti con
attenzione le discussioni che avete portato"! Il fatto che ci sia
stato un emendamento non conosciuto e che è stato ritirato perché è
passato un maxiemendamento, la dice lunga su quanto questo
emendamento poteva essere utile e forte politicamente la
discussione finale.
Allora, quello che vogliamo ribadire è che la risoluzione scorsa
sulla ferrovia ha sollecitato qualcuno a ricordare che c'erano
delle risorse allocate e che oggi forse queste risorse, grazie
anche un po' al lavoro del gruppo di opposizione...ci saranno o non
ci saranno, non se ne sa ancora niente, quello che sappiamo è
quello che leggiamo qua; però su queste cose abbiamo già lavorato e
abbiamo cercato di sensibilizzare i gruppi di opposizione. Oggi vi
sensibilizziamo nuovamente sotto il profilo legislativo e il fatto
che ci scrivano che la ferrovia ce la danno dopo che abbiamo già
una norma di attuazione e non capiamo se ci sono dei fondi per
poter trasferire questa benedetta infrastruttura con tutto quello
che deriva per mettere - come ci ha ricordato tante volte
l'Assessore Marguerettaz, qua - in sicurezza l'infrastruttura
rispetto a quello che dovremmo poi gestire, ecco è solo un ribadire
qualche cosa che la Valle d'Aosta in termini di competenza aveva
già.
La delusione sta quindi nel fatto che non c'è mai la voglia, una
volta, di venirsi incontro e di capire che anche noi possiamo
essere utili, soprattutto fino a quando non saremo coinvolti. La I
Commissione ha un'importanza politica strategica, viene saltata
tutte le volte; non c'è la possibilità di arrivare, se non sempre a
rimorchio, di decisioni che non conosciamo neanche se fanno gli
interessi della Valle d'Aosta! La sollecitazione è questa:
politicamente, ripeto, facciamo attenzione in questi giorni a
capire se la Valle d'Aosta non perde per i proprio Enti, per la
propria finanza locale delle possibilità che possono migliorare e
darci più autonomia e metterci a pari passo con regioni che, come
noi, hanno le montagne e hanno le difficoltà che viviamo tutti i
giorni.
Presidente -
Ha chiesto la parola la collega Morelli.
Morelli (ALPE) -
Merci Madame la Présidente.
Vorrei fare semplicemente un paio di valutazioni sul piano
politico. Intanto, fra ciò che succede in Valle d'Aosta e ciò che
succede nelle Province di Trento e Bolzano vi è una grossa
differenza già soltanto nell'informazione: Trento e Bolzano
pubblicano articoli, interviste ai loro Parlamentari, dove gli
stessi spiegano il lavoro che stanno facendo, i risultati che
ottengono; qui da noi, a parte un
tweet
partito nella notte,
non si sa niente! Non c'è nessun tipo d'informazione che viene
dato...non al Consiglio, ma a nessuno, alla popolazione in
generale...prima constatazione.
Seconda constatazione: il risultato...lo sottolineano sia il
Senatore Zeller che il segretario della Südtiroler
Volkspartei
...
il risultato ottenuto è frutto di un lavoro
che dura nel tempo. Io credo che un'altra differenza fondamentale
sia questa: è un lavoro che si fonda su collaborazioni, su alleanze
che ha...come dire? uno sguardo di prospettiva; non è semplicemente
l'andare a fare l'accordo fine a sé stesso: è qualcosa che dura nel
tempo, è un'azione costante e continuativa che si pone degli
obiettivi: E gli obiettivi sono: giungere a un'autonomia anche
impositiva, perché un'autonomia speciale per forza deve fondarsi su
un'autonomia impositiva, altrimenti sarà sempre e soltanto
un'autonomia che dipende, un'autonomia che va a chiedere a...per
ottenere qualcosa. È questa la differenza! È una differenza
importantissima, è una differenza che presuppone l'assunzione di
responsabilità. Questo è qualcosa che il collega Guichardaz ed io,
durante la campagna delle politiche, abbiamo sempre detto. Noi
dobbiamo passare ad un'autonomia responsabile che raccoglie anche
delle sfide, che si assume delle responsabilità fino in fondo. E lo
dice bene Zeller nell'intervista, dice: "non sarà gratis, sarà una
trattativa difficile e onerosa; la Provincia ha un enorme credito
con lo Stato, ma a sua volta deve concorrere al risanamento della
finanza pubblica, si metterà tutto sul tavolo, l'autonomia
integrale non ci farà diventare Bengodi". Io credo che il
cambiamento, anche l'evoluzione che noi dobbiamo portare avanti,
sia questo.
Presidente -
Grazie. Altri? La parola al collega
Gerandin.
Gerandin (UVP) -
Merci Madame la Présidente.
Solo per provare, se riusciamo a fare un po' di chiarezza. Lei,
Presidente, ci ha parlato di emendamento all'articolo 13; ci
mancherebbe, ne siamo anche noi a conoscenza di quello che era
l'emendamento all'articolo 13. Lei si è dimenticato di dire che
questo emendamento all'articolo 13 è diviso in due, dove c'è una
parte di via libera, immediata - quella che è la potestà sui
tributi mobiliari - e una parte che è legata all'assunzione del
finanziamento dei servizi statali. Bene, alla Valle d'Aosta è
rimasta la seconda parte. Alla Valle d'Aosta, questo emendamento,
che era nato come emendamento per quel che riguardava le Province
autonome e la Valle d'Aosta, è stato sdoppiato. Alla Valle d'Aosta
è rimasta la seconda parte, quella che cita il fatto che
"significa tradurre gli attuali tagli e riserve dell'Erario per
centinaia di milioni e l'assunzione, da parte delle Province, in
questo caso della Regione Valle d'Aosta, del finanziamento dei
servizi statali come le agenzie fiscali"
.
C'è però una seconda parte, una seconda parte che noi riteniamo
quella fondamentale, quella che giustamente, in questo momento, i
nostri amici trentini citano come svolta storica nei tributi
locali, e lo dicono con enfasi, giustamente, perché in un momento
in cui le Autonomie speciali, le Autonomie locali e le Province e
Regioni autonome sono sotto attacco...per loro, portare a casa un
discorso come quello della fiscalità sui tributi locali, è un
rafforzamento dell'autonomia.
Ha detto bene prima la collega Morelli: non sempre alcune
riforme hanno lo stesso significato, ci sono dei momenti
particolari, quando si è sotto attacco, quando si mette in
discussione il discorso dal Patto di stabilità alla contribuzione
per quel che riguarda le continue manovre a cui siamo assoggettati
di cui abbiamo parlato prima, c'è però uno spiraglio, uno spiraglio
importante quando si porta a casa una riforma storica: quella dei
tributi locali.
Ora noi, qua, abbiamo parecchi ex amministratori...sanno cosa
significa accettare supinamente il discorso di una tassa come l'IMU
e altre storie. Ebbene, i trentini hanno portato a casa il fatto
che possano rimodulare, possono abolire l'IMU, istituire nuove
tariffe locali il cui gettito andrà interamente ai Comuni. C'è una
nota, si dice:
"finalmente ci tireremo fuori dai casini
nazionali cui abbiamo assistito negli ultimi anni"
. Bene,
questa è un'occasione persa, ma qua dietro chi mi ha preceduto l'ha
detto! C'è un'azione politica che dura da anni, qualcuno ha
lavorato per anni a contatto con il Ministro e con il Governo...non
solo, le forze politiche, la Südtiroler Volkspartei
ha detto
chiaramente che senza questo emendamento non la voterà la legge di
stabilità! Noi, invece, ci siamo mossi prima, noi abbiamo avuto
dichiarazioni dall'Onorevole Marguerettaz, dal Senatore
Lanièce...ma avanti! Noi, questa legge di stabilità...ma ci
mancherebbe, noi ci siamo! Questa è l'attitudine che abbiamo in
questo momento, questa è la volontà di difendere la nostra
Autonomia!
Certo che poi beccheremo delle sberle, una dietro l'altra, a cui
ricorre la Corte costituzionale, tanto non contiamo nulla! Noi
applicheremo le regole dello Stato, lo volevamo già fare con
l'articolo 19, quel famoso articolo 19 della
spending
review.
Già lì si era detto "no, noi non possiamo assolutamente
rivendicare un sistema diverso dagli Enti locali, dobbiamo
applicare l'articolo 19"...era il suo pensiero questo! Per fortuna
la sentenza della Corte costituzionale ha detto il contrario, ma
non per merito né dei Parlamentari valdostani, e neanche del
Governo! Certo, è inutile scuotere la testa, è la verità! È
assolutamente la verità, per cui su questo ha dovuto ricredersi.
Non è merito, per la carità, nostro, ma è merito di qualcuno che ha
fatto l'interesse della Valle d'Aosta.
Noi ci saremmo aspettati, com'è successo nel pregresso...ne
parlavamo poco tempo fa, quando sono venuti in aula i Parlamentari
valdostani e ci hanno illustrato i famosi contenuti della legge
sull'accordo dell'intesa...ebbene, noi, lì, ci siamo accorti che i
nostri Parlamentari avevano sottoscritto,
tout court
, quello
che era un disegno di legge presentato dagli altoatesini. Ci
sarebbe veramente piaciuto che anche questa volta l'avessero fatto,
così almeno avremmo veramente portato qualcosa a casa. Leggiamo
poi...dicevo prima che ormai ci sono i
tweet
che viaggiano,
si legge sui
tweet
che il nostro Senatore ha detto:
"modifiche a nostro favore del maxiemendamento"...c'è per caso
anche garanzia su quello che sono i 520 milioni delle ferrovia per
dire...per avere manifestato tante soddisfazioni?
Ecco, questo per dire che veramente non c'è nessun tipo di
coordinamento, non esiste più una politica e forse, come nel
passato...perché qualcuno l'ha ricordato, qualcuno che nel passato
ha fatto e ricoperto il ruolo di Parlamentare a Roma...non c'è
dialogo tra Esecutivo e nostri rappresentanti a Roma. Questo ci è
stato detto, probabilmente in questo momento verrà difficile
riconfermarlo, ma questa è la sacrosanta verità! Non c'è dialogo,
per cui noi, anche quando avremmo la possibilità di avviare, di
portare a casa qualcosa di storico...perché per gli Enti locali e
per le Autonomie della Valle d'Aosta sarebbe stato veramente un
momento storico di rafforzare la nostra Autonomia...noi non siamo
neanche capaci di accodarci, non siamo neanche capaci a sfruttare
il lavoro che, magari, negli anni, qualcuno ha provato a seminare!
Bene, è un discorso che si fa con amarezza questo, perché poi,
quando parliamo di "occasioni perdute", tutti perdiamo qualcosa, su
questo non c'è ombra di dubbio!
Ha ragione il collega Bertschy quando dice che, se ci sono
riunioni di mezz'ora su un punto così importante, significa che c'è
stata poca informazione. Ancora una volta, magari come quando è
successo per il famoso accordo siglato con Calderoli...non potremo
più chiamarlo di Palazzo Grazioli...ma magari qualcuno, magari
qualche Parlamentare, se fosse stato presente, ci confermerebbe
dov'era la sede. Grazie.
Presidente -
Ci sono altre richieste? La parola al
collega Chatrian.
Chatrian (ALPE)
- Grazie Presidente.
Due riflessioni a voce alta. In questi cinque mesi di
legislatura, più volte abbiamo cercato, come gruppi di minoranza,
di pungolare, stimolare, proporre, dicendoci: prendiamo, abbiamo
voglia, abbiamo voglia di prenderci le responsabilità...avremmo
proprio tanta voglia! Avremmo gradito e ci saremmo aspettati dal
Presidente Rollandin un'affermazione forte. I sudtirolesi e i
trentini sono stati molto bravi e noi siamo stati molto scarsi! Mi
sarei aspettato che..."noi volutamente abbiamo deciso di dormire,
perché queste responsabilità a noi non interessano"...mi sarei
aspettato queste affermazioni, perché mi sembra che dal punto di
vista politico non ci sia proprio la volontà di assumerci queste
responsabilità, per giocare...e riprendo una frase che, devo dire,
mi è piaciuta del Presidente Pan, Presidente dell'Assoimprese del
Südtirol: "dalla politica noi vogliamo sapere qual è il campo di
gioco".
Ecco, mi sembra proprio che, oggi, qualcuno non vuole sapere
qual è il campo di gioco e quali sono le regole del campo di gioco.
È semplice sempre scaricare, scaricare sullo Stato cattivo, il
Patto di stabilità cattivo, chi non ci lascia fare le cose come
vogliamo...ma forse...proviamo a copiare, o a "scopiazzare" magari,
anche chi forse è più bravo di noi, e forse chi crea le condizioni,
non negli ultimi giorni, ma che crea le condizioni comunque per
arrivare a una modifica delle regole e, soprattutto, oltre a
modificare le regole, ad assumersi piena responsabilità per avere
quel contatto diretto con i cittadini, con la parte produttiva, con
tutti i cittadini per dare non solo delle risposte, ma dire: "noi
decidiamo a casa nostra e noi dobbiamo migliorare il nostro
modello, il nostro sistema a casa nostra"! Purtroppo, con amarezza,
un'altra sconfitta della politica, un'altra sconfitta della
politica perché qualcuno ha deciso di non affrontarla, perché mi
sembra ci sia una strategia, quella di creare sempre questo
fantoccio, sempre più impattante dello Stato cattivo, del Patto di
stabilità cattivo, della centralità cattiva, della Comunità europea
cattiva e noi siamo i bravi, ma non possiamo fare certe cose perché
qualcuno non ce le lascia fare!
Io penso invece che i nostri delegati Parlamentari e, speriamo,
un domani, Parlamentari nella Comunità europea, facciano solo ed
esclusivamente gli interessi di tutti i valdostani, e soprattutto
mettano al centro, subito, quello che è un discorso di
responsabilità e quello che è un discorso di autonomia
responsabile. Io penso che la differenza possano farla solo le
persone...
Président
- Il y a quelqu'un d'autre? Il y a encore
quelqu'un qui souhaite intervenir? Personne? Le Président Rollandin
a demandé la parole.
Rollandin (UV)
- Sì, solo per sottolineare due aspetti.
La confusione che si vuole fare tra quello che è il ruolo dei
Parlamentari ai vari livelli e quelli che sono i risultati...io
credo che chi ha avuto comunque la possibilità di vivere queste
situazioni, sa benissimo che cosa succede per quanto riguarda il
momento in cui vengono proposti, presentati, preparati i documenti,
come questo, con il voto di fiducia. Il testo è chiaramente fatto
all'ultimo minuto. Ho voluto sottolineare che, rispetto alla
possibilità che era quella di firmare o di modificare...attenzione,
perché questa norma è riferita a tutta una serie di proprietà
collegate con lo Statuto specifico. Noi avremmo dovuto dire che
facevamo rimando a quelle che sono le possibili modificazioni dello
Statuto, cosa che noi possiamo sempre fare. Noi abbiamo
presentato...dico noi nel senso che la Valle d'Aosta, attraverso i
suoi Parlamentari, ha presentato degli emendamenti e, sotto questo
aspetto, come per altri, non sono stati accolti...è stato invece
previsto di poter eliminare dal Patto di stabilità quel comma in
cui si diceva che alla Valle d'Aosta spettava pagare i 23 milioni
della ferrovia direttamente alle Ferrovie, cosa che avrebbe un po'
sconvolto i programmi, perché questo è un testo di legge diverso,
era stato inserito nel Patto di stabilità all'ultimo minuto, non
c'era in commissione - quindi per dire qual è il lavoro che viene
fatto - e quindi questo poi è stato stralciato, perché c'è stato un
intervento dei Parlamentari, in accordo con il gruppo, che, come
sempre, lavorano.
Credo quindi che i Parlamentari stiano lavorando correttamente,
bene; credo che non ci siano problemi per entrare un po' più nel
merito, perché oggi stiamo parlando in coda ad un Consiglio
regionale su una risoluzione che riprende alcuni aspetti
sicuramente significativi. Non vorrei che si confondesse quella che
è l'attività parlamentare con il risultato di un aspetto su cui
sicuramente ci avranno lavorato. Vorrei solo dire che, in tre anni,
sono cambiati gli interlocutori quattro volte, quindi non è che è
così facile continuare un dialogo e dire alcune cose. Questo è un
lavoro che, sicuramente, a livello preparatorio va fatto e quindi
in questo c'è la collaborazione di tutti, come credo che non ci
siano problemi per i Parlamentari a presentarsi, a spiegare con la
commissione o con chi per essi, per dare ulteriori delucidazioni su
quello che si può fare e su quello che è passato. Questo vale un
po' per tutti.
Credo che la cosa che non va confusa è che la parte tecnica e le
valutazioni tecniche delle possibilità di fare proprio questo
emendamento non c'erano. E questa è, nella sostanza, la ragione per
cui noi diciamo...poi non siamo certo qui a dire che non va bene il
fatto che ci sia il massimo di condivisione, il fatto che se ne
discuta, per carità, possiamo farlo in qualsiasi momento, anzi,
questo ce lo auspichiamo. Per questa natura noi continuiamo a
pensare che ci sia sicuramente da lavorare e lavorare molto, per
difendere le prerogative statutarie e, soprattutto, per portare dei
risultati, che sono sicuramente difficili in un momento di
cambiamenti così radicali.
Per i Comuni credo che avremo modo di dire qualcosa in più su
quelle che sono...perché, voglio ricordare, va letto tutto il
testo, va letto anche che adesso le competenze dei Comuni in questo
caso sono passate alla Provincia che si fa garante; poi però la
Provincia deve garantire allo Stato, qualora ci siano i riverberi,
se lo Stato riserva a sé gli aumenti delle rispettive addizionali,
chiaramente è la Provincia che ne risponde, quindi deve far fronte
per...come la Regione fa per gli Enti locali. Ecco, detto questo,
credo che avremo modo e tempo per discutere di queste tematiche, in
quanto su questo problema ci torneremo quanto prima, già la
settimana prossima, con il discorso del bilancio. Grazie.
Presidente
- Possiamo mettere in votazione? Ci sono altre
richieste? Non riesce a prenotarsi? Ah, okay, scusi...no, perché
non appariva sullo schermo. Prima la parola al collega Viérin.
Viérin L.
(UVP) -
Sì, solo brevemente per
dichiarazione di voto e per due considerazioni.
La prima è che stupisce il silenzio della maggioranza e credo
che sia uno dei dati non solo di questi giorni, tranne qualche
sporadico accenno su qualche tema, che contraddistingue l'azione di
questo Consiglio Valle, soprattutto su temi che, al di là dei temi
specifici dove chiaramente forse interviene il relatore, poi
interviene chi è in campo o nella materia e chi ha seguito l'iter
nelle commissioni o su certi argomenti specifici...ma, al di là di
questo, su questi temi che riguardano l'intera comunità, fa
veramente tristezza questo silenzio, perché forse si è
sottovalutata l'opportunità che è svanita attraverso, non la
presentazione di articoli che riguardavano il Trentino e il
Südtirol per la Valle d'Aosta, ma per prerogative che noi
rivendicavamo e che, attraverso un lavoro preparatorio, avrebbe
potuto portare a degli emendamenti che avrebbero portato, forse,
beneficio per la nostra comunità. Forse questo è semplicemente il
prosieguo di un iter e di metodi che oggi stanno
contraddistinguendo chi è all'interno di questa maggioranza e non
c'è la possibilità probabilmente di intervenire, non c'è la
possibilità o, meglio, non ci si può esprimere liberamente, salvo
poi esprimersi fuori da queste sedi. Ecco, noi, con rammarico, ne
prendiamo atto e crediamo che anche questo non sia un qualcosa che
rende onore al ruolo che stiamo ricoprendo, perché noi non siamo
stati eletti per venire qui a fare silenzio...perché nei costi
della politica c'è anche questo! Essere qui e fare silenzio,
ubbidire, a..."credere, ubbidire e combattere", si diceva una
volta, per la causa...per quali cause poi non si sa...ma
sicuramente noi ci rammarichiamo che neanche questi temi riescano a
sollecitare le vostre coscienze! Ci rivolgiamo veramente anche a
tutti quelli della battaglia interna, che ormai veramente sta
facendo ridere più che sorridere.
L'altra considerazione, sempre sul ruolo di quest'Assemblea, è
che a seguito della votazione della fiducia - l'ha accennato
parzialmente il collega Gerandin - ci lasciamo oggi con un dubbio
ulteriore, al di là dell'occasione sfumata: ci chiediamo ancora
oggi se i 521 milioni della ferrovia siano presenti o meno in
questa legge votata ieri dal Senatore Lanièce! Quindi, fino a una
settimana, due settimane fa, ci siamo riuniti dicendo: "ma
verificate la risoluzione, la mozione è stata approvata"...dicendo:
"ma impegniamo a verificare se ci sono, impegniamo a difendere"...e
oggi abbiamo parlato di tante cose, ma neanche un accenno,
probabilmente fa parte di quelle "non comunicazioni", al di là
della parte pregressa e anche della parte attuale, sapendo che per
un maxiemendamento probabilmente si va e lo si vota, cercando di
sperare che ci sia qualcosa per la Valle d'Aosta e poi si va a
cercare o si chiede a qualcuno se questi soldi ci siano.
Ecco, noi invitiamo il Governo a fare un'altra telefonata, a
parte quella che è già stata fatta prima, per chiedere se questi
soldi ci sono, perché forse è una cosa che interessa alla Valle
d'Aosta. È vero che il Presidente ha già deciso, smentendo
l'Assessore, che questi soldi non ci sono; però, a fronte del voto
a favore della fiducia che prevede quell'emendamento, noi ci
auguriamo che lei, Presidente, abbia torto e che...mi verrebbe da
dire per una volta, ma non lo dico...abbia ragione l'Assessore
Marguerettaz! Grazie.
Presidente -
Grazie. La parola al collega Donzel.
Donzel (PD-SIN.VDA)
- Grazie Presidente.
L'hanno detto anche i colleghi: ci vuole un certo tipo di lavoro
per raggiungere certi risultati. Noi abbiamo iniziato a farlo
perché questo successo, questo grande risultato di Bolzano e
Trento, non è altro che il frutto di un accordo fatto durante le
elezioni politiche e con l'allora candidato Bersani, da parte dei
rappresentanti delle Province di Bolzano e anche del Sudtirolo che
sostenevano il centro-sinistra. Tant'è che noi, ispirandoci a
quell'accordo, recuperammo la parte che si riferiva appunto alle
risorse finanziarie e lo introducemmo nell'accordo che i candidati
- allora Jean-Pierre Guichardaz e Patrizia Morelli - siglarono con
Bersani. È chiaro che è un po' difficile, magari per qualcuno che
quell'accordo non l'ha siglato, esigere oggi quello che invece con
una certa naturalezza hanno potuto, sebbene a fatica, con mesi di
trattative, riuscire a conquistare i rappresentanti delle Province
autonome di Trento e Bolzano. Quindi, bisogna magari prendersi per
tempo e non lavorare semplicemente con logiche barattiere, ma
lavorare su accordi politici che si fondano sul rispetto reciproco,
sull'idea di società che, in qualche modo, riconosce alle Autonomie
speciali un ruolo importante.
Quindi, il bilancio che oggi, con le difficoltà della crisi
economica e con tutti i limiti che hanno questi accordi, a Bolzano
e a Trento si festeggia, mentre noi prendiamo atto, grazie alle
agenzie locali che stanno passando delle informazioni, che insomma,
il nostro Senatore è andato in panico per un emendamento che
riguardava il rischio di pagare addirittura 23 milioni sui
trasporti ferroviari, che il nostro Senatore dichiara abbastanza
candidamente che ha condiviso degli emendamenti con il Presidente
della Regione...una cosa che avete fatto a due e non cita neanche
il collega Parlamentare...dice: "abbiamo fatto degli emendamenti
con il Presidente della Regione; adesso, nei prossimi giorni,
scenderemo a Roma a trattare e a vedere che cosa si riesce a
"tacconare", cioè, insomma, quando la gomma è bucata vediamo se
riusciamo a mettere qualche taccone, se riusciamo a recuperare
qualcosa. Poi, tra l?altro, così,
en passant,
dice: "520
milioni, non c'è traccia, devo andare a vedere se forse ci sono 100
milioni"
...
cioè, veramente, come dire? abbiamo votato la
fiducia così, abbiamo dato la fiducia e rischiamo di perdere 20
milioni all'anno, non sapendo che fine hanno fatto i 500 milioni e
dovendo andare nei prossimi giorni a trattare delle situazioni
delicatissime.
Devo dire che se uno voleva fare un'intervista e voleva dare il
senso dell'improvvisazione, di come non sia stato anche costruito
tra forze politiche un percorso...diciamo serio, e potesse portare
dei risultati concreti alla Valle d'Aosta, credo che
quell'intervista rilasciata all'agenzia Aosta News 24 rimarrà da
incorniciare come uno dei capolavori della non-politica valdostana!
L'avevamo già denunciato, questo atteggiamento, un po'
così...diciamo un po' superficiale nei nostri Parlamentari, in
avvio di legislatura, ma giustamente si dice sempre: "non è facile
quando si va a Roma, ci si può perdere in un bicchier d'acqua".
Però, veramente, in quest'intervista che vi invito a leggere...è un
capolavoro di approssimazione politica. Io direi che con un minimo
di esperienza certe dichiarazioni dovrebbero almeno essere
riservate, perché chi legge queste dichiarazioni, insomma...non sa
bene se chi le rilascia era consapevole di cosa stava votando nel
momento in cui ha dato la fiducia a un Governo in quelle
condizioni.
Il senso della nostra richiesta, di un altro atteggiamento dei
Parlamentari e di un rapporto più stretto di collaborazione sui
temi fondamentali che riguardano il futuro dell'Autonomia e le
ricadute enormi che questo ha sul bilancio regionale rimane di
assoluta evidenza e quindi questa risoluzione che abbiamo
presentato, seppur tardivamente, è una risoluzione di assoluta
importanza e noi la voteremo con convinzione.
Presidente
- Grazie. La parola al collega Bertin.
Bertin (ALPE)
- Grazie Presidente.
Con queste vicende si evidenzia chiaramente, se compariamo la
Valle d'Aosta e il Sudtirolo e la Provincia autonoma di Trento, due
diversi modi di agire e due strategie diverse; una comparazione
che, per noi, è purtroppo perdente. Le Province autonome di Trento
e Bolzano e i rappresentanti politici di quelle istituzioni
agiscono ormai da anni con una strategia precisa, con serietà e con
capacità per modificare, per avere un rapporto corretto con le
istituzioni centrali; anni di accordi, anche pre-elettorali,
facendo delle scelte precise, definite, nelle quali poi alla fine
si ottengono dei risultati.
La tattica esasperata che avete messo in campo in questi anni,
con cambi o tentativi di cambi di alleanze, la famosa strategia
ni droite, ni gauche
, alla lunga questa mancanza di scelte
si rivela perdente, lo vediamo in questa comparazione tra la nostra
Regione e Trento e Bolzano. Questo è il primo elemento. Il secondo
elemento che emerge...e, al di là di questo, anche una mancanza di
ambizione da parte di questa Regione. Addirittura ci si viene a
dire che, vabbè, siamo felici per la Provincia di Bolzano, ma noi
queste nuove competenze non le vogliamo mica...insomma, non ci
interessano di fatto!
Chiediamo invece alla nostra Regione di avere una volontà
chiara, di aumentare la propria Autonomia e di rivendicare nuove
competenze quando è possibile. Poteva essere questa l'occasione,
seguendo il lavoro fatto dai colleghi di Bolzano e Trento; invece,
anche in questo caso, noi rimaniamo fermi. È una situazione
spiacevole. La nostra risoluzione andava anche nel senso di poter
condividere e, anche in mancanza della vostra capacità di incidere,
di poter almeno discutere in questo Consiglio e avere anche
l'intero Consiglio come istituzione la possibilità di interloquire
con lo Stato centrale. Grazie.
Presidente
- La parola alla collega Certan.
Certan (ALPE)
- Sì, grazie Presidente.
Penso che oggi, con quest'ultima risoluzione, si sia
evidenziata, anche durante la discussione, la differenza di
Autonomia fra una Regione e l'altra. Lo dico molto a malincuore e,
devo dire la verità, mi dispiace tantissimo doverlo affermare, ma
credo che prima o poi dobbiamo prenderne atto, perché fin quando
non ci si rende conto di quale tipologia di malattia si ha, non ci
si può neanche curare, per usare un paragone molto chiaro. L'unico
modo per non averla sarebbe prevenirla, ma ormai alcuni passi falsi
sono stati fatti e ci si è ammalati.
Questo accordo sicuramente per il Trentino-Alto Adige è, oltre
che interessante...sarà, per il futuro, determinante. Pensate alla
differenza, ad esempio, dei rapporti con i Comuni, con le loro
Comunità montane, con le loro Collettività locali, con le comunità
di valle! Beh, noi che continueremo ad andare a dire ai nostri
Comuni che non c'è stato dato. Oggi abbiamo avuto l'esempio chiaro
di che cosa poteva essere la coralità e non è stata voluta! Quando
viene evocata la "coralità", Signor Presidente...ecco, io penso
sempre a queste occasioni di coralità, occasioni perse, non tanto
magari su delle piccole cose o se dobbiamo impegnare i soldi entro
il 15 di un mese o il 30 dell'altro mese, ma la coralità, per me,
dovrebbe proprio essere su questi aspetti.
Un'altra osservazione che faccio è che oggi nella sua risposta,
ha sempre parlato con i verbi al passivo: abbiamo subito, ci è
stato fatto, ci è stato detto, ci è stato...a volte sono dei
segnali solo linguistici e assolutamente ininfluenti, però credo
che diano l'idea della differenza tra la passività della Valle
d'Aosta ed i verbi usati, usati concretamente in attivo, dal
Trentino-Alto Adige. Auspico, infine "Speriamo di aver torto noi",
Presidente Rollandin!
Presidente
- Non ci sono altri? Possiamo passare alla
votazione? La votazione è aperta. Prego, iniziate a votare.
Perfetto, possiamo chiudere.
Presenti 35
Votanti 35
Favorevoli 17
Contrari 18
Il Consiglio non approva.
Colleghi, con questo punto abbiamo terminato il nostro ordine
del giorno. Arrivederci.
---
L'adunanza termina alle ore 13,56.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK