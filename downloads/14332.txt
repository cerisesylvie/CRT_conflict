Consiglio Regionale della Valle d'Aosta - Oggetto del Consiglio n. 855 del 26 luglio 1994 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
AMBIENTE
Flora e fauna
CACCIA E PESCA
Precedente
Successivo
Resoconto integrale del dibattito dell'aula
Oggetto del Consiglio n. 855 del 26 luglio 1994 - Resoconto
OGGETTO N. 855/X - Disegno di legge: "Norme per la tutela e
la gestione della fauna selvatica e per la disciplina dell'attività
venatoria".
CAPO I - Disposizioni generali
Articolo 1 - (Finalità della legge)
1. In attuazione dell'articolo 2 della legge costituzionale
26 febbraio 1948, n. 4 (Statuto speciale per la Valle d'Aosta), la
Regione tutela il patrimonio faunistico e disciplina l'attività
venatoria tenuto conto dei principi generali della legge 11
febbraio 1992, n. 157 (Norme per la protezione della fauna
selvatica omeoterma e per il prelievo venatorio), alle direttive
comunitarie e alle convenzioni internazionali, nel rispetto degli
equilibri naturali; essa pone inoltre particolare riguardo alla
conservazione della diversità delle specie e dei biotopi relativi
alla fauna selvatica, di cui all'articolo 2, ed alla salvaguardia
delle specie animali minacciate d'estinzione.
Articolo 2 - (Definizione di fauna selvatica)
1. Fanno parte della fauna selvatica oggetto della tutela
della presente legge i mammiferi e gli uccelli dei quali esistono,
o sono esistite in tempi storici, popolazioni viventi, stabilmente
o temporaneamente, in stato di naturale libertà, nel territorio
regionale.
2. La tutela non si estende alle talpe, ai ratti, ai topi
propriamente detti e alle arvicole.
Articolo 3 - (Regime patrimoniale della fauna
selvatica)
1. Gli esemplari di fauna selvatica stabilmente o
temporaneamente presenti nel territorio regionale costituiscono
patrimonio indisponibile dello Stato.
2. La Regione, avvalendosi delle proprie competenze
statutarie, ne assicura e promuove la protezione e ne disciplina la
gestione.
Articolo 4 - (Specie ed animali particolarmente
protetti)
1. Sono particolarmente protetti ai fini della presente legge
anche sotto il profilo sanzionatorio le seguenti specie o gruppi di
specie:
a) mammiferi: gatto selvatico (Felis sylvestris), lince (Lynx
lynx), lontra (Lutra lutra), lupo (Canis lupus), martora (Martes
martes), orso (Ursus arctos), puzzola (Mustela putorius);
b) uccelli: avocetta (Recurvirostra avosetta), cavaliere
d'Italia (Himantopus himantopus), cicogne (Ciconiidae), fenicottero
(Phoenicopterus ruber), fistione turco (Netta rufina), gabbiano
corallino (Larus melanocephalus), ghiandaia marina (Coracias
garrulus), gracchio corallino (Pyrrhocorax pyrrhocorax), gru (Grus
grus), mignattaio (Plegadis falcinellus), occhione (Burhinus
oedicnemus), pellicani (Pelecanidae), picchi (Picidae), rapaci
diurni (Accipitriformes e falconiformes), rapaci notturni
(Strigiformes), tarabuso (Botaurus stellaris), volpoca (Tadorna
tadorna);
c) tutte le altre specie che leggi nazionali, direttive
comunitarie o convenzioni internazionali indicano come
particolarmente protette o minacciate di estinzione e che si
trovino stabilmente o temporaneamente in stato di naturale libertà
nel territorio regionale;
d) tutti gli animali affetti da albinismo totale.
CAPO II - Pianificazione faunistica regionale
Articolo 5 - (Piano regionale faunistico-venatorio)
1. Il piano regionale faunistico-venatorio è proposto dalla
Giunta regionale, sentita la Consulta faunistica regionale, il
Comitato regionale per la gestione venatoria e l'Istituto nazionale
per la fauna selvatica; il piano regionale assicura il
perseguimento degli obiettivi atti al conseguimento della densità
ottimale in relazione al territorio di tutte le specie di mammiferi
e uccelli viventi stabilmente o temporaneamente, in stato di
naturale libertà, nel territorio regionale.
2. Il piano è approvato dal Consiglio regionale, ha durata
quinquennale e può essere aggiornato nel periodo di
validità.
3. Il piano disciplina in particolare:
a) il regime di tutela della fauna selvatica;
b) le attività tese alla conoscenza delle risorse naturali e
della consistenza faunistica, anche con la previsione di modalità
omogenee di rilevazione e di censimento;
c) i criteri per l'individuazione dei territori da destinare
alla costituzione delle oasi di protezione, delle zone di
ripopolamento e cattura, delle zone per l'addestramento,
l'allenamento e le gare dei cani da caccia, delle aziende
faunistico-venatorie, delle aziende agrituristico-venatorie, dei
centri di riproduzione della fauna selvatica allo stato naturale e
quelli per l'eventuale revoca ai sensi dell'articolo 7, comma
9;
d) gli impegni finanziari per la realizzazione degli
obbiettivi e delle finalità previsti dalla presente legge;
e) gli indici di densità venatoria;
f) le percentuali del territorio agro-silvo-pastorale
destinato a protezione della fauna selvatica secondo i criteri di
cui all'articolo 10 della legge 157/1992;
g) i criteri per la distribuzione dei cacciatori negli ambiti
territoriali di caccia nonché quelli per l'ammissione dei
cacciatori non residenti nella regione;
h) i criteri per l'istituzione degli ambiti territoriali di
caccia e per il loro funzionamento;
i) i criteri per l'introduzione di fauna selvatica a scopo di
ripopolamento, rinsanguamento e reintroduzione.
4. Il piano è corredato da:
a) cartografie del territorio regionale indicanti le
emergenze naturalistiche e le utilizzazioni territoriali aventi
stretta connessione con la gestione faunistico venatoria;
b) programmi di protezione della fauna selvatica autoctona di
cui sia accertata una diminuzione della popolazione sul territorio
regionale;
c) programma di conservazione e ripristino delle zone umide
per la tutela dell'avifauna selvatica migratoria;
d) carta delle potenzialità e delle vocazioni
faunistiche.
Articolo 6 - (Zona Alpi)
1. L'intero territorio della Valle d'Aosta, stanti il suo
ambiente, la sua flora e la sua fauna tipicamente alpini, è
considerato Zona faunistica delle Alpi, di cui all'articolo 11
della legge 157/1992 e, visto l'articolo 3, comma 2, è costituito
in riserva regionale per la tutela e la gestione della fauna
selvatica, ad eccezione del territorio compreso nel Parco del Gran
Paradiso.
Articolo 7 - (Oasi di protezione e zone di ripopolamento e
cattura)
1. Sono oasi di protezione le aree destinate al rifugio, alla
riproduzione ed alla sosta della fauna selvatica.
2. Sono zone di ripopolamento e cattura le aree destinate
alla riproduzione della fauna selvatica allo stato naturale ed alla
cattura della stessa per l'immissione sul territorio in tempi e
condizioni utili all'ambientamento fino alla ricostituzione e alla
stabilizzazione della densità faunistica ottimale per il
territorio.
3. Nelle aree di cui ai commi 1 e 2 sono vietati l'esercizio
venatorio, nonché l'addestramento, l'allenamento e le gare dei cani
da caccia fatte salve le disposizioni di cui all'articolo 8 e
all'articolo 18, comma 1.
4. L'istituzione delle oasi di protezione e delle zone di
ripopolamento e cattura è deliberata dalla Giunta regionale,
sentita la Consulta faunistica regionale, in attuazione del piano
regionale faunistico-venatorio approvato ai sensi dell'articolo 5,
tenuto conto delle percentuali di territorio agro-silvo-pastorale
destinato alla protezione della fauna selvatica ivi
contenuta.
5. La deliberazione contenente la proposta di individuazione
delle aree di cui ai commi 1-2 viene trasmessa ai comuni
interessati per l'affissione all'albo pretorio e pubblicizzata
mediante l'affissione di manifesti.
6. Avverso la deliberazione di cui al comma 5, i proprietari,
i titolari di diritti reali di godimento od i conduttori
interessati possono proporre opposizione motivata, senza oneri,
alla Giunta regionale, entro sessanta giorni dalla scadenza
dell'affissione.
7. Decorso il termine di cui al comma 6, ove sussista il
consenso esplicito o tacito dei proprietari, i titolari di diritti
reali di godimento od i conduttori di fondi costituenti almeno il
sessanta percento della superficie complessiva che si intende
vincolare, la Regione provvede in merito alla costituzione delle
oasi di protezione, ripopolamento e cattura, decidendo anche in
merito alle opposizioni presentate.
8. Le oasi di protezione e le zone di ripopolamento e cattura
sono istituite per una durata di cinque anni, rinnovabili alla
scadenza con le modalità previste dal comma 4.
9. La Giunta regionale, su proposta dell'Assessore
all'agricoltura, forestazione e risorse naturali, può revocare,
sentita la Consulta faunistica regionale, purché non nel corso
della stagione venatoria, l'istituzione di oasi di protezione e di
zone di ripopolamento e cattura nelle quali si siano rilevati una
scadente redditività o gravi danni alle colture agricole ed al
popolamento boschivo provocati dalla fauna selvatica.
Articolo 8 - (Zone e periodi per l'addestramento,
l'allenamento e le gare dei cani da caccia)
1. L'addestramento e l'allenamento dei cani da caccia sono
consentiti, dal 15 agosto fino al quarto giorno antecedente la data
in cui è permesso l'esercizio venatorio, tutti i giorni, esclusi il
martedì ed il venerdì:
a) sui terreni incolti o boschivi di vecchio
impianto;
b) sui prati naturali ed artificiali, sfalciati.
2. La Giunta regionale, in attuazione del piano territoriale
regionale faunistico-venatorio, di cui all'articolo 5, istituisce
le aree in cui sono permessi durante l'anno l'addestramento,
l'allenamento e le gare dei cani da caccia.
3. La deliberazione contenente la proposta di individuazione
delle aree di cui ai commi 1 e 2 viene trasmessa ai comuni
interessati per l'affissione all'albo pretorio e pubblicizzata
mediante l'affissione di manifesti.
4. Avverso la deliberazione di cui al comma 3, i proprietari,
i titolari di diritti reali di godimento od i conduttori
interessati possono proporre opposizione motivata al Presidente
della Giunta regionale, entro sessanta giorni dalla scadenza del
periodo di affissione.
5. Decorso il termine di cui al comma 4, la Giunta regionale,
ove sussista il consenso dei proprietari, dei titolari di diritti
reali di godimento o dei conduttori agricoli aventi la
disponibilità di almeno il sessanta percento dei fondi costituenti
l'area interessata ed essendo valido anche il consenso risultante
dalla mancata opposizione, delibera l'istituzione
dell'area.
6. Le zone di cui ai commi 1 e 2 sono istituite per una
durata di cinque anni ed alla scadenza può procedersi al loro
rinnovo.
7. L'Assessore all'agricoltura, forestazione e risorse
naturali, su richiesta di associazioni venatorie o cinofile, può
autorizzare lo svolgimento di gare di cani da ferma all'interno di
oasi di protezione e di zone di ripopolamento e cattura.
8. L'effettuazione delle gare dei cani da caccia nelle zone
di cui al comma 7 non è consentita nel periodo compreso dal 15
aprile al 31 luglio.
Articolo 9 - (Aziende agri-turistico-venatorie, aziende
faunistico-venatorie, centri di riproduzione della fauna selvatica
allo stato naturale)
1. Su richiesta degli interessati, la Giunta regionale,
acquisito il parere favorevole della Comunità montana interessata,
ai sensi dell'articolo 8, comma 2 della legge 31 gennaio 1994, n.
97 (Nuove disposizioni per le zone montane), sentita la Consulta
faunistica regionale, può autorizzare, ai fini di impresa agricola,
l'istituzione di aziende agri-turistico-venatorie, nelle quali sono
consentiti l'immissione e l'abbattimento di fauna selvatica di
allevamento secondo le modalità stabilite nelle singole
autorizzazioni.
2. La Giunta regionale, acquisito il parere favorevole della
Comunità montana interessata, ai sensi della legge 97/1994, sentita
la Consulta faunistica regionale, può istituire aziende
faunistico-venatorie o autorizzarne l'istituzione, su richiesta
degli interessati, senza fini di lucro, per prevalenti finalità
naturalistiche e faunistiche con particolare riferimento alla
tipica fauna alpina; dette concessioni devono essere corredate di
programmi di conservazione e di ripristino ambientale al fine di
garantire l'obiettivo naturalistico e faunistico; in tali aziende
la caccia è consentita nelle giornate indicate dal calendario
venatorio secondo i piani di ripopolamento e di abbattimento; in
ogni caso, nelle aziende faunistico-venatorie non è consentito
immettere o liberare fauna selvatica posteriormente alla data del
31 agosto di ogni anno.
3. Su richiesta degli interessati, la Giunta regionale,
sentita la Consulta faunistica regionale, può istituire centri di
riproduzione della fauna selvatica allo stato naturale, organizzati
in forma di azienda agricola singola, consortile o cooperativa, ove
è vietato l'esercizio dell'attività venatoria ed è consentito il
prelievo di animali allevati, appartenenti a specie cacciabili da
parte del titolare dell'impresa agricola, di dipendenti della
stessa e di persone nominativamente indicate.
4. Le aziende agri-turistico-venatorie, le aziende
faunistico-venatorie ed i centri di riproduzione della fauna
selvatica allo stato naturale sono istituiti dalla Giunta regionale
in attuazione del piano regionale faunistico-venatorio approvato ai
sensi dell'articolo 5 e sono soggetti a tassa di concessione
regionale i cui importi sono fissati dal Consiglio
regionale.
Articolo 10 - (Fondi preclusi all'attività venatoria. Fondi
chiusi)
1. Il proprietario o conduttore di un fondo che intenda
vietare sullo stesso l'esercizio venatorio deve inoltrare, entro
trenta giorni dalla pubblicazione del piano regionale
faunistico-venatorio di cui all'articolo 5, al Presidente della
Giunta regionale richiesta scritta motivata che è esaminata dalla
Giunta stessa entro sessanta giorni.
2. La richiesta è accolta se non ostacola l'attuazione della
pianificazione faunistico-venatoria o per salvaguardare colture
agricole specializzate o, ancora, quando l'attività venatoria sia
motivo di danno o di disturbo ad attività di rilevante interesse
economico, sociale o ambientale.
3. Il divieto è reso noto mediante l'apposizione di tabelle,
esenti da tasse, a cura del proprietario o conduttore del fondo, le
quali delimitino in maniera chiara e visibile il perimetro
dell'area interessata.
4. Nei fondi di cui al presente articolo è vietato a
chiunque, compreso il proprietario o il conduttore, esercitare
l'attività venatoria fino al venir meno delle ragioni del
divieto.
5. Parimenti l'esercizio venatorio è vietato a chiunque nei
fondi rustici chiusi da muro o da rete metallica o da altra
effettiva chiusura, di altezza non inferiore a metri 1,20 o da
corsi o da specchi d'acqua perenni il cui letto abbia la profondità
di almeno metri 1,50 e la larghezza di almeno metri 3.
6. I fondi chiusi esistenti alla data di entrata in vigore
della presente legge e quelli che si intenderà successivamente
istituire devono essere notificati a cura del proprietario, del
titolare di diritti reali di godimento o del conduttore alla
Regione, precisando l'estensione del fondo ed allegando mappa
catastale con indicazione dei relativi confini. I proprietari, i
titolari di diritti reali di godimento od i conduttori dei fondi di
cui al presente comma provvedono ad apporre a loro carico adeguate
tabellazioni esenti da tasse regionali.
7. La superficie dei fondi di cui ai commi 1 e 5, entra a far
parte della quota del territorio agro-silvo-pastorale della
Regione, destinata a protezione della fauna selvatica.
8. L'esercizio venatorio è vietato inoltre sui terreni in
attualità di coltivazione intendendosi con tale termine gli orti,
le colture erbacee e cerealicole, dalla semina a raccolto
effettuato, i prati artificiali e naturali non sfalciati, i
frutteti sino a raccolto effettuato, i vigneti, nonché i terreni di
recente rimboschimento.
Articolo 11 - (Ambiti territoriali di caccia)
1. Il territorio agro-silvo-pastorale della Regione Valle
d'Aosta, con esclusione delle zone previste all'articolo 7, è
provvisoriamente costituito in un unico ambito territoriale di
caccia.
2. La Giunta regionale, sentiti il Comitato regionale per la
gestione venatoria e la Consulta faunistica regionale, istituisce
ambiti territoriali di caccia nei quali si dà luogo ad una
pianificazione faunistico-venatoria più rispondente a particolari
esigenze di riequilibrio del rapporto territorio-pressione
venatoria-popolazione faunistica secondo i criteri di cui
all'articolo 5, comma 3, lett. h).
CAPO III - Strutture amministrative
Articolo 12 - (Gestione della fauna selvatica)
1. Le funzioni tecnico-amministrative di controllo, gestione
e tutela della fauna selvatica sono svolte sull'intero territorio
regionale dall'Assessorato dell'agricoltura, forestazione e risorse
naturali, tramite l'Ufficio per la fauna selvatica, di cui
all'articolo 13, istituito nell'ambito del Servizio forestazione e
risorse naturali che si avvale anche degli organi di cui agli
articoli 14 e 15.
2. L'Assessorato dell'agricoltura, forestazione e risorse
naturali può avvalersi della collaborazione di tecnici esterni, di
istituti pubblici e privati, specializzati nel settore faunistico e
in quello venatorio nonché di cacciatori esperti, qualificati
attraverso appositi corsi di formazione riconosciuti dalla
Regione.
3. Gli eventuali prelievi ed abbattimenti all'interno dei
parchi regionali naturali previsti dall'articolo 18 della legge
regionale 30 luglio 1991, n. 30 (Norme per l'istituzione di aree
naturali protette), in assenza del piano di gestione territoriale
del parco, devono essere approvati con decreto dell'Assessore
all'agricoltura, forestazione e risorse naturali, su richiesta
dell'ente gestore, sentito il parere dell'Assessorato
dell'ambiente, territorio e trasporti e attuati con il controllo
dell'Ufficio per la fauna selvatica.
Articolo 13 - (Ufficio per la fauna selvatica)
1. Nell'ambito del Servizio forestazione e risorse naturali
dell'Assessorato dell'agricoltura, forestazione e risorse naturali,
è istituito, entro un massimo di centottanta giorni
dall'approvazione della presente legge, l'Ufficio per la fauna
selvatica.
2. L'Ufficio per la fauna selvatica si compone di:
a) un capo ufficio (ruolo del personale tecnico - ottavo
livello), con laurea in Scienze agrarie o forestali o veterinarie o
naturali o biologiche od equivalenti;
b) un coadiutore tecnico (ruolo del personale tecnico - sesto
livello);
c) un coadiutore (ruolo del personale tecnico - quinto
livello);
d) tre componenti del Corpo forestale valdostano, aventi
specifica preparazione in materia.
3. Il personale di cui al comma 2 è compreso nella pianta
organica di cui all'allegato A della legge regionale 29 maggio
1992, n. 19 (Modificazioni ed integrazioni alle norme
sull'ordinamento dei servizi regionali e sullo stato giuridico del
personale della Regione. Approvazione delle nuove tabelle organiche
dei posti e del personale dell'Amministrazione regionale).
Articolo 14 - (Consulta faunistica regionale)
1. Presso l'Assessorato dell'agricoltura, forestazione e
risorse naturali è istituita la Consulta faunistica regionale,
quale organo consultivo e propositivo.
2. La Consulta faunistica regionale è così composta:
a) l'Assessore all'agricoltura, forestazione e risorse
naturali, o un consigliere regionale suo delegato, con funzioni di
presidente;
b) il dirigente del Servizio forestazione e risorse naturali
dell'Assessorato dell'agricoltura, forestazione e risorse naturali,
o suo sostituto;
c) il dirigente dei Servizi agrari ed affari generali
dell'Assessorato dell'agricoltura, forestazione e risorse naturali,
o suo sostituto;
d) il dirigente del Servizio tutela dell'ambiente
dell'Assessorato dell'ambiente, territorio e trasporti, o suo
sostituto;
e) il responsabile del Servizio veterinario dell'Unità
sanitaria locale, o suo sostituto;
f) un esperto in gestione faunistica, designato dall'Istituto
nazionale per la fauna selvatica;
g) un rappresentante designato dall'Ordine regionale dei
laureati in Scienze agrarie e forestali della Valle
d'Aosta;
h) tre rappresentanti designati dalle organizzazioni
professionali agricole maggiormente rappresentative a livello
regionale scelti fra i coltivatori diretti;
i) tre rappresentanti designati dalle associazioni
naturalistiche o protezionistiche riconosciute ai sensi
dell'articolo 13 della legge 8 luglio 1986, n. 349 (Istituzione del
Ministero dell'ambiente e norme in materia di danno ambientale)
maggiormente rappresentative a livello regionale;
l) tre rappresentanti designati dalle sezioni regionali delle
associazioni venatorie riconosciute ai sensi dell'articolo 34 della
legge 157/1992 e maggiormente rappresentative a livello regionale
in ragione di un rappresentante per associazione;
m) il presidente del Comitato regionale per la gestione
venatoria, di cui all'articolo 15;
n) un rappresentante designato dalla Associazione dei Sindaci
della Valle d'Aosta;
o) un rappresentante designato dalle Comunità
montane.
3. La Consulta faunistica regionale è convocata
dall'Assessore all'agricoltura, forestazione e risorse naturali ed
esprime parere su:
a) la proposta del calendario venatorio;
b) l'istituzione e la chiusura di oasi di protezione e di
zone di ripopolamento e cattura della fauna selvatica;
c) l'introduzione di fauna selvatica sul territorio regionale
a scopo di ripopolamento;
d) ogni altro aspetto della presente legge che richieda
l'acquisizione del parere di cui al presente comma.
4. Le funzioni di segretario sono svolte dal capo
dell'Ufficio per la fauna selvatica, di cui all'articolo
13.
5. La Consulta regionale faunistica, preso atto delle
designazioni, è costituita con deliberazione della Giunta regionale
ed è rinnovata all'inizio di ogni legislatura regionale; i suoi
poteri sono prorogati sino al suo rinnovo.
6. La Consulta regionale faunistica è legalmente riunita
quando è presente la maggioranza dei suoi componenti.
7. Le decisioni sono adottate a maggioranza dei presenti e
l'esito delle votazioni è verbalizzato in apposito registro a
pagine numerate.
8. Ai membri della Consulta faunistica regionale non
dipendenti dall'Amministrazione regionale compete un'indennità di
presenza per ogni giornata di seduta ed un rimborso delle spese di
viaggio pari a quelle stabilite per i consiglieri
regionali.
Articolo 15 - (Comitato regionale per la gestione
venatoria)
1. É istituito, quale organo direttivo per l'organizzazione
venatoria, il Comitato regionale per la gestione venatoria, che si
compone di:
a) un presidente eletto direttamente dai cacciatori residenti
in Valle d'Aosta;
b) nove rappresentanti dei cacciatori, designati dagli
appartenenti alle nove circoscrizioni venatorie, di cui
all'articolo 17, nella misura di un rappresentante per ciascuna di
esse, di cui uno con funzione di vicepresidente;
c) il dirigente del Servizio forestazione e risorse naturali
dell'Assessorato dell'agricoltura, forestazione e risorse naturali,
o suo sostituto;
d) il dirigente dei Servizi agrari ed affari generali
dell'Assessorato dell'agricoltura, forestazione e risorse naturali,
o suo sostituto;
e) un rappresentante designato dalle associazioni venatorie
riconosciute ai sensi dell'articolo 34 della legge 157/1992,
presenti a livello regionale. In caso di più di una candidatura, il
rappresentante è designato dall'Assessore all'agricoltura,
forestazione e risorse naturali fra i nominativi proposti;
f) un rappresentante designato dalle associazioni
naturalistiche o protezionistiche riconosciute ai sensi
dell'articolo 13 della legge 349/1986, presenti a livello
regionale. In caso di più di una candidatura, il rappresentante è
designato dall'Assessore all'agricoltura, forestazione e risorse
naturali fra i nominativi proposti;
g) un rappresentante designato dalle organizzazioni
professionali agricole presenti a livello regionale. In caso di più
di una candidatura, il rappresentante è designato dall'Assessore
all'agricoltura, forestazione e risorse naturali fra i nominativi
proposti;
h) un rappresentante designato dalle Comunità
montane.
2. Il Comitato regionale per la gestione venatoria è nominato
con deliberazione della Giunta regionale, preso atto delle
designazioni, ed è rinnovato all'inizio di ogni legislatura
regionale.
3. I membri che, senza giustificato motivo, non intervengano
a tre adunanze consecutive decadono dalla carica e debbono essere
sostituiti
.
4. Le funzioni di segretario del Comitato regionale per la
gestione venatoria sono assolte da personale dipendente dal
Comitato stesso.
5. Ai membri del Comitato per la gestione venatoria, non
dipendenti dall'Amministrazione, compete un'indennità di presenza
per ogni giornata di seduta ed un rimborso delle spese di viaggio,
pari a quelle stabilite per i consiglieri regionali.
6. I compiti del Comitato regionale di gestione venatoria
sono:
a) provvedere al tesseramento annuale dei cacciatori,
mediante il rilascio del tesserino regionale, di cui all'articolo
33;
b) regolamentare l'attività delle sezioni comunali
cacciatori, di cui all'articolo 17, e le procedure per l'elezione
dei rappresentanti delle circoscrizioni venatorie;
c) provvedere all'amministrazione ed alla gestione dei propri
fondi e dei beni già intestati al Comitato regionale per la caccia,
previsto dalla legge regionale 23 maggio 1973, n. 28 (Provvedimenti
per la protezione della selvaggina e per l'esercizio della caccia
nella Regione autonoma della Valle d'Aosta);
d) formulare un parere in merito all'accesso e all'eventuale
destinazione dei cacciatori non residenti nel territorio regionale
sulla base degli indici di densità e dei criteri di cui
all'articolo 5;
e) individuare i cacciatori da destinare negli ambiti
territoriali di caccia sulla base dei criteri di cui all'articolo
5, comma 3, lett. g);
f) assicurare la partecipazione dei cacciatori alle
operazioni di censimento e di gestione faunistica, promossi ed
organizzati dall'Assessorato dell'agricoltura, forestazione e
risorse naturali;
g) svolgere altre funzioni ed incarichi eventualmente
affidatigli dalla Regione in materia faunistico-venatoria.
7. Il Comitato regionale per la gestione venatoria provvede
all'espletamento dei propri compiti mediante:
a) il settanta percento dei proventi di cui all'articolo 39,
comma 6, lett. b).
Articolo 16 - (Collegio dei revisori dei conti)
1. É istituito il Collegio dei revisori dei conti, composto
di tre membri, di cui due nominati dal Comitato regionale per la
gestione venatoria ed uno nominato dal Consiglio regionale, con
funzioni di presidente.
2. Il Collegio dei revisori dei conti sovraintende alla
corretta gestione dell'attività amministrativa contabile del
Comitato per la gestione venatoria e dura in carica cinque
anni.
3. I membri del Collegio dei revisori dei conti possono
essere riconfermati; ad essi compete un'indennità di presenza per
ogni giornata di seduta ed un rimborso delle spese di viaggio pari
a quelle stabilite per i consiglieri regionali.
Articolo 17 - (Circoscrizioni venatorie e sezioni comunali
cacciatori)
1. Per l'elezione dei rappresentanti dei cacciatori, di cui
all'articolo 15, comma 1, sono istituite le seguenti circoscrizioni
venatorie:
a) circoscrizione venatoria n. 1, comprendente il territorio
dei Comuni di Courmayeur, Pré-Saint-Didier, La Thuile, Morgex, La
Salle;
b) circoscrizione venatoria n. 2, comprendente il territorio
dei Comuni di Saint-Nicolas, Avise, Arvier, Valgrisenche, Introd,
Rhêmes-Saint-Georges, RhêmesNotre-Dame, Villeneuve, Valsavarenche,
Saint-Pierre, Aymavilles, Cogne;
c) circoscrizione venatoria n. 3, comprendente il territorio
dei Comuni di Saint-Rhémy-en-Bosses, Saint-Oyen, Etroubles, Gignod,
Allein, Doues, Roisan, Ollomont, Valpelline, Oyace, Bionaz;
d) circoscrizione venatoria n. 4, comprendente il territorio
dei Comuni di Sarre, Jovençan, Gressan, Charvensod,
Saint-Christophe, Pollein, Brissogne, Quart, Saint-Marcel, Nus,
Fénis;
e) circoscrizione venatoria n. 5, comprendente il territorio
del Comune di Aosta;
f) circoscrizione venatoria n. 6, comprendente il territorio
dei Comuni di Valtournenche, Torgnon, Antey-Saint-André, Chamois,
La Magdeleine, Verrayes, Saint-Denis, Chambave, Pontey, Châtillon,
Saint-Vincent, Emarèse;
g) circoscrizione venatoria n. 7, comprendente il territorio
dei Comuni di Ayas, Brusson, Challand-Saint-Anselme,
Challand-Saint-Victor, Montjovet, Champdepraz, Verrès, Issogne,
Arnad;
h) circoscrizione venatoria n. 8, comprendente il territorio
dei Comuni di Fontainemore, Lillianes, Perloz, Pont-Saint-Martin,
Donnas, Bard, Hône, Pontboset, Champorcher;
i) circoscrizione venatoria n. 9, comprendente il territorio
dei Comuni di Gressoney-La-Trinité, Gressoney-Saint-Jean, Gaby,
Issime.
2. Le circoscrizioni venatorie si compongono di sezioni
comunali cacciatori.
3. Le sezioni comunali cacciatori sono costituite da un
numero minimo di nove cacciatori residenti nel comune.
4. Qualora il numero dei cacciatori non raggiunga il limite
di nove, potranno costituirsi sezioni con cacciatori di comuni
viciniori, onde raggiungere il numero necessario.
5. In un Comune non può essere costituita più di una
sezione.
6. Compete alle sezioni comunali cacciatori:
a) eleggere i rappresentanti di circoscrizione, secondo le
modalità stabilite dal Comitato regionale di gestione
venatoria;
b) proporre al Comitato regionale di gestione venatoria
eventuali provvedimenti necessari per una migliore gestione
venatoria, nonché per la protezione e l'incremento del patrimonio
faunistico regionale.
7. Il funzionamento delle sezioni comunali cacciatori è
stabilito, con apposito regolamento, dal Comitato regionale di
gestione venatoria, da adottarsi entro sei mesi dall'entrata in
vigore della presente legge. In caso di inadempienza il regolamento
è disposto dall'Assessorato dell'agricoltura, forestazione e
risorse naturali.
CAPO IV - Attività aventi ad oggetto la fauna
selvatica
Articolo 18 - (Controllo della fauna selvatica)
1. La Giunta regionale, su proposta dell'Assessore regionale
all'agricoltura, forestazione e risorse naturali, sulla base di
segnalazioni, rilevazioni o censimenti dai quali emerga che
l'eccessivo moltiplicarsi di determinate specie animali provoca
alterazioni dell'equilibrio naturale e arreca gravi danni alle
produzioni agro-forestali o al patrimonio faunistico o pone gravi
problemi di ordine sanitario, può disporre, verificata
l'inefficacia di metodi ecologici di controllo, sentito l'Istituto
nazionale per la fauna selvatica, la cattura o l'abbattimento di
esemplari delle specie di cui all'articolo 30, con mezzi selettivi,
anche nelle zone vietate alla caccia, ad esclusione dei parchi
naturali regionali, nei periodi tecnicamente più idonei al
raggiungimento dei risultati prefissati, anche al di fuori del
periodo venatorio.
2. Nelle riserve naturali di cui alla legge regionale 30/1991
il controllo della fauna selvatica di cui al comma 1 è subordinato
al parere dell'Assessorato dell'ambiente, territorio e
trasporti.
3. Delle catture e degli abbattimenti di cui al comma 1 sono
incaricati gli agenti del Corpo forestale valdostano, con
l'eventuale collaborazione di guardie venatorie volontarie, dei
proprietari e dei conduttori dei fondi interessati dai danni purché
in possesso di porto d'armi per l'esercizio venatorio, e dei
cacciatori di cui all'articolo 12, comma 2.
4. Il provvedimento di cui al comma 1 indica altresì le zone
di intervento, il numero massimo degli esemplari delle specie da
catturare o da abbattere, il periodo e i mezzi.
5. Al fine di prevenire l'insorgenza di patologie infettive e
di limitare possibili cause di disturbo alla fauna selvatica, i
bovini, ovini e caprini sull'intero territorio regionale devono
essere soggetti a controllo, seppure saltuario. É fatto divieto di
lasciare vagare liberamente qualsiasi esemplare di cane al di fuori
delle zone e nei periodi indicati dall'articolo 8.
6. La mancata custodia dei cani da caccia è sanzionata
dall'articolo 28, comma 1, lett. c), della legge regionale 28
aprile 1994, n. 14 (Norme per la tutela e per il corretto
trattamento degli animali di affezione).
7. La Giunta regionale, su proposta dell'Assessore
all'agricoltura, forestazione e risorse naturali, sentiti la
Consulta faunistica regionale e l'Istituto nazionale per la fauna
selvatica, può altresì consentire l'abbattimento di animali di
specie non comprese nel comma 1, per i motivi di cui allo stesso
comma o per la salvaguardia dei biotopi od il mantenimento della
diversità delle specie.
Articolo 19 - (Catture a scopo di ripopolamento)
1. La Giunta regionale su proposta dell'Assessore
all'agricoltura, forestazione e risorse naturali può disporre per
le specie autoctone, cacciabili e non, anche nei tempi e nei luoghi
in cui è vietato l'esercizio venatorio, salvo che nei parchi
naturali regionali e nelle riserve naturali, catture a scopo di
ripopolamento.
Articolo 20 - (Cattura e utilizzazione di esemplari di fauna
selvatica)
1. É vietato catturare e detenere, anche per brevi periodi,
mammiferi ed uccelli appartenenti alla fauna selvatica, nonché,
alterare o asportare uova, nidi e piccoli nati se non per sottrarli
a sicura distruzione o morte, purché in tal caso, se ne dia
preventivo avviso alla stazione forestale competente per
territorio, che adotterà i provvedimenti del caso.
2. É vietato molestare, in qualsiasi modo, gli animali
selvatici, con particolare riferimento al periodo riproduttivo di
ogni singola specie.
3. L'Assessore all'agricoltura, forestazione e risorse
naturali, sentito l'Istituto nazionale per la fauna selvatica, può
autorizzare con proprio decreto, entro sessanta giorni dalla
presentazione di motivata richiesta scritta, personale qualificato
degli istituti o laboratori scientifici, dei musei di scienze e
storia naturali e dei parchi naturali a catturare ed utilizzare per
attività di marcatura, di studio e di ricerca scientifica,
mammiferi ed uccelli, nonché a prelevare per gli stessi motivi
uova, nidi e piccoli nati.
Articolo 21 - (Attività di inanellamento)
1. L'attività di inanellamento a scopo scientifico è
subordinata all'ottenimento di specifica autorizzazione regionale,
rilasciata dall'Assessorato dell'agricoltura, forestazione e
risorse naturali, con proprio decreto, secondo le modalità previste
dall'articolo 4 della legge 157/1992, entro sessanta giorni dalla
presentazione della richiesta.
2. É fatto obbligo a chiunque abbatta, catturi o rinvenga
uccelli inanellati di farne denuncia al personale della stazione
forestale od al Comune competenti per territorio.
3. Il Servizio forestazione e risorse naturali
dell'Assessorato dell'agricoltura, forestazione e risorse naturali
ed i comuni provvederanno in seguito agli obblighi previsti dalla
legge 157/1992.
Articolo 22 - (Catture a fini di richiamo)
1. La cattura di uccelli per la cessione a fini di richiamo è
vietata nell'intero territorio regionale.
Articolo 23 - (Introduzione di fauna selvatica a scopo di
ripopolamento)
1. L'introduzione di fauna selvatica viva è subordinata
all'autorizzazione dell'Assessore all'agricoltura, forestazione e
risorse naturali, sentiti la Consulta regionale faunistica e
l'Istituto nazionale per la fauna selvatica; essa può avvenire solo
a scopo di ripopolamento, rinsanguamento o reintroduzione.
2. L'introduzione di selvaggina viva dall'estero deve
effettuarsi secondo le disposizioni previste dall'articolo 20 della
legge 157/1992.
3. Al fine di prevenire la diffusione di malattie infettive e
di garantire l'idoneità della fauna destinata al ripopolamento, i
capi provenienti da allevamenti nazionali o introdotti dall'estero
devono essere sottoposti al preventivo controllo sanitario della
competente autorità veterinaria.
4. É vietato introdurre e liberare nel territorio regionale
animali estranei alla fauna selvatica indigena, al di fuori di
specifici piani regionali di introduzione di specie animali per le
quali sia stato conseguito il parere favorevole della Consulta
faunistica regionale e dell'Istituto nazionale per la fauna
selvatica, fatta salva l'introduzione di animali dei circhi
equestri o spettacoli viaggianti o di specie destinate
all'allevamento tradizionale nell'ambito comunitario e al commercio
per fini ornamentali o amatoriali.
Articolo 24 - (Allevamento di fauna selvatica a scopo di
ripopolamento, alimentare o amatoriale)
1. L'impianto e l'esercizio di allevamenti di fauna selvatica
a scopo di ripopolamento, alimentare od amatoriale sono sottoposti
ad autorizzazione rilasciata a persone nominativamente
indicate.
2. L'autorizzazione è rilasciata dall'Assessore
all'agricoltura, forestazione e risorse naturali entro sessanta
giorni dalla richiesta scritta; nell'atto di autorizzazione sono
riportati gli obblighi derivanti dalla normativa vigente, statale e
regionale, alla cui osservanza è tenuto l'allevatore, con
particolare riferimento all'obbligo di tenere un apposito registro
riportante i dati essenziali sull'andamento
dell'allevamento.
3. Per quanto attiene l'aspetto igienico-sanitario, restano
fermi gli adempimenti imposti dalla normativa vigente, statale e
regionale.
4. Gli esemplari pertinenti agli allevamenti devono essere
muniti di contrassegno indelebile od inamovibile indicante l'anno
di nascita, il numero e la matricola o il numero di autorizzazione
dell'allevatore, secondo le modalità che verranno stabilite con
apposito regolamento da approvarsi dal Consiglio regionale entro
sei mesi dall'entrata in vigore della presente legge.
5. L'abbattimento di capi allevati a scopo alimentare è
consentito agli effetti della presente legge durante tutto il corso
dell'anno solare.
6. Gli allevamenti dei cani da caccia sono disciplinati dalle
norme contenute nell'articolo 10 della legge regionale
14/1994.
Articolo 25 - (Rinvenimento o abbattimento per caso fortuito
o forza maggiore di fauna selvatica)
1. Al di fuori degli abbattimenti di fauna selvatica
effettuati nel rispetto delle disposizioni di cui al Capo V,
chiunque, in qualsiasi tempo, rinvenga o abbatta per caso fortuito
o forza maggiore, o venga nella disponibilità di fauna selvatica
viva o morta o parte di essa, deve, entro ventiquattro ore, farne
denuncia alla stazione forestale competente per territorio.
2. Qualora, a giudizio del Servizio forestazione e risorse
naturali dell'Assessorato dell'agricoltura, forestazione e risorse
naturali, gli esemplari di fauna selvatica rinvenuti morti non
rivestano particolare interesse scientifico, potranno essere
lasciati in detenzione alle persone che li hanno rinvenuti, previa
domanda scritta, da parte delle stesse, all'Assessore
all'agricoltura, forestazione e risorse naturali, che rilascia
apposita autorizzazione entro i successivi sessanta giorni.
3. La Regione provvede, con strutture proprie o mediante
apposite convenzioni con veterinari, alla cura, alla detenzione
temporanea ed alla successiva liberazione degli esemplari vivi di
fauna selvatica di cui al comma 1.
Articolo 26 - (Attività di tassidermia ed
imbalsamazione)
1. Le attività di tassidermia ed imbalsamazione, fatte salve
le norme che disciplinano le attività commerciali o artigianali,
sono subordinate al rilascio di apposita autorizzazione da parte
dell'Assessore all'agricoltura, forestazione e risorse naturali,
con apposito decreto, entro sessanta giorni dalla presentazione
della richiesta.
2. Sono consentite la tassidermia e l'imbalsamazione
esclusivamente di esemplari appartenenti:
a) alla fauna selvatica presente sul territorio della
Comunità economica europea;
b) alla fauna esotica o comunque proveniente da territori
extra-comunitari purché l'abbattimento e l'importazione o comunque
la detenzione siano avvenuti in conformità alla normativa vigente
in materia e nel rispetto degli accordi internazionali;
c) alla fauna domestica.
3. Sono inoltre consentite la tassidermia e l'imbalsamazione
degli animali provenienti da allevamenti regolarmente
autorizzati.
4. I tassidermisti autorizzati devono segnalare all'autorità
competente le richieste di impagliare o imbalsamare spoglie di
specie protette o comunque non cacciabili ovvero le richieste
relative a spoglie di specie cacciabili avanzate in periodi diversi
da quelli previsti nel calendario venatorio per la caccia delle
specie in questione.
5. I tassidermisti devono tenere sempre aggiornato un
registro di carico e scarico con i nominativi dei clienti, la data
di consegna e la descrizione dell'animale affidato in preparazione
ed esibirlo, a richiesta, agli agenti incaricati della sorveglianza
che potranno altresì compiere, ai sensi della normativa vigente,
ispezioni nei locali adibiti all'esercizio dell'attività, o a
deposito degli animali preparati o da preparare.
6. In caso di animale in preparazione tassidermica di
provenienza esterna al territorio regionale e non appartenente alle
specie cacciabili nella regione occorre apposita dichiarazione di
provenienza.
7. Il mancato rispetto di una delle disposizioni contenute
nel presente articolo implica la violazione delle norme di cui
all'articolo 32 nonché la revoca dell'autorizzazione di cui al
comma 1.
Articolo 27 - (Detenzione di trofei e preparazioni
tassidermiche)
1. É consentita la detenzione di preparazioni tassidermiche e
di trofei, delle specie di mammiferi e uccelli di cui all'articolo
26 secondo le seguenti modalità:
a) per le specie oggetto di caccia ai sensi della presente
legge, il detentore del trofeo deve munirsi di apposita
certificazione rilasciata dall'Assessore all'agricoltura,
forestazione e risorse naturali entro sessanta giorni dalla
presentazione della richiesta scritta, attestante la provenienza e
l'anno in cui è avvenuto l'abbattimento e nella quale è indicato un
numero d'identificazione che dovrà essere applicato in modo
inamovibile sul trofeo stesso, a mezzo di un apposito contrassegno
fornito dall'Amministrazione regionale;
b) per le specie non oggetto di prelievo venatorio ai sensi
della presente legge, nessun trofeo può essere detenuto se non
munito di apposita autorizzazione rilasciata dall'Assessore
all'agricoltura, forestazione e risorse naturali, entro sessanta
giorni dalla presentazione della richiesta scritta;
l'autorizzazione riporta un numero che trova il suo corrispondente
in un contrassegno da applicare al trofeo in modo
inamovibile;
c) le spoglie ed i trofei detenuti prima della entrata in
vigore della presente legge devono essere dichiarati all'Assessore
all'agricoltura, forestazione e risorse naturali entro sei mesi
dall'entrata in vigore della legge; l'Assessore all'agricoltura,
forestazione e risorse naturali rilascia gratuitamente entro tre
mesi successivi un certificato attestante la dichiarazione ed un
numero di identificazione da applicare in modo inamovibile sul
trofeo.
2. I musei scientifici non sono soggetti alle norme del comma
1, ma devono comunque tenere un registro aggiornato con le
dotazioni degli animali presenti, a disposizione per eventuali
controlli.
CAPO V - Modalità dell'esercizio venatorio
Articolo 28 - (Esercizio di caccia)
1. Costituisce esercizio di caccia ogni atto diretto
all'abbattimento o cattura di selvaggina mediante l'impiego dei
mezzi di cui all'articolo 29 e con l'eventuale ausilio di cani
appositamente addestrati.
2. É considerato altresì esercizio di caccia il vagare o il
soffermarsi con i mezzi destinati a tale scopo in attitudine di
ricerca della selvaggina o di attesa della medesima per abbatterla
o catturarla.
3. L'esercizio della caccia può essere praticato in varie
forme ognuna delle quali viene disciplinata, in maniera diversa per
quel che riguarda le specie cacciabili, le modalità ed i tempi di
caccia, dal calendario venatorio di cui all'articolo 31, nel
rispetto della presente legge.
4. La fauna selvatica abbattuta nel rispetto delle
disposizioni della presente legge appartiene a colui che l'ha
cacciata.
5. Per la ricerca di animali feriti durante l'esercizio
venatorio possono essere utilizzati, previo avviso alla stazione
forestale competente per territorio, cani da traccia su pista da
sangue, appositamente addestrati ed abilitati attraverso prove
ufficiali dell'Associazione cani da caccia, affiliata all'Ente
nazionale della cinofilia italiana (ENCI), iscritti in apposito
elenco istituito presso l'Assessorato dell'agricoltura,
forestazione e risorse naturali.
Articolo 29 - (Mezzi di caccia)
1. L'attività venatoria è consentita con l'uso del
fucile:
a) con una o due canne ad anima liscia, di calibro non
superiore al 12 e, per la caccia agli ungulati, non inferiore al
20;
b) con una canna ad anima liscia, a ripetizione manuale o
semiautomatica, con caricatore adattato in modo da non contenere
più di un colpo, di calibro non superiore al 12 e, per la caccia
agli ungulati, non inferiore al 20;
c) con una canna ad anima rigata, a caricamento manuale o a
ripetizione semiautomatica, di calibro uguale o superiore a
millimetri 5,6 e camerata per cartuccia con bossolo a vuoto di
altezza/lunghezza uguale o superiore a millimetri 40;
d) con due o tre canne di cui una o due ad anima liscia, di
calibro non superiore al 12 e, per la caccia agli ungulati, non
inferiore al 20 e una o due ad anima rigata di calibro uguale o
superiore a millimetri 5,6 e camerata per cartuccia con bossolo a
vuoto di altezza/lunghezza uguale o superiore a millimetri
40.
2. Il titolare della licenza di porto di fucile per uso di
caccia è autorizzato, per l'esercizio venatorio, a portare, oltre
alle armi consentite, gli utensili da punta e da taglio atti alle
esigenze venatorie.
Articolo 30 - (Specie cacciabili e periodi di attività
venatoria)
1. Ai fini dell'esercizio venatorio è consentito abbattere
gli esemplari di fauna selvatica delle specie
sottoelencate:
a) mammiferi: camoscio (Rupicapra rupicapra), capriolo
(Capreolus capreolus), cervo (Cervus elaphus), cinghiale (Sus
scrofa), lepre variabile (Lepus timidus), lepre europea (Lepus
europaeus), coniglio selvatico (Oryctolagus cuniculus), volpe
(Vulpes vulpes);
b) uccelli: allodola (Alauda arvensis), beccaccia (Scolopax
rusticola), cesena (Turdus pilaris), colombaccio (Columba
palumbus), cornacchia grigia (Corvus corvus cornix), cornacchia
nera (Corvus corvus coronae), corvo (Corvus frugilegus), coturnice
(Alectoris graeca), fagiano (Phasianus colchicus), fagiano di monte
(Lyrurus tetrix), gazza (Pica pica), germano reale (Anas
platyrhynchos), ghiandaia (Garrulus glandarius), merlo (Turdus
merula), pernice bianca (Lagopus mutus), quaglia (Coturnix
coturnix), starna (Perdix perdix), storno (Sturnus vulgaris),
taccola (Corvus monedula), tordo bottaccio (Turdus philomelos),
tordo sassello (Turdus iliacus), tortora (Streptopelia
turtur).
2. I periodi di attività venatoria in relazione alle specie
di cui al comma 1 sono stabiliti dal calendario venatorio, di cui
all'articolo 31, e sono contenuti entro il 1° settembre ed il 31
gennaio.
3. Possono essere previste deroghe al periodo di cui al comma
2, unicamente nel caso di caccia selettiva, per qualità, sesso e
struttura delle popolazioni, agli ungulati, previo parere
favorevole dell'Istituto nazionale per la fauna selvatica.
Articolo 31 - (Calendario venatorio)
1. La Giunta regionale, entro il 15 giugno di ogni anno, su
proposta dell'Assessore competente, sentiti il Comitato regionale
per la gestione venatoria, la Consulta regionale faunistica e
l'Istituto nazionale per la fauna selvatica, approva il calendario
venatorio.
2. Il calendario venatorio indica:
a) le specie cacciabili e le relative modalità di
prelievo;
b) i periodi, le giornate e gli orari di caccia;
c) il numero massimo di capi abbattibili, stagionale e
giornaliero, per ogni singola specie e per ogni cacciatore;
d) le norme inerenti all'uso dei cani in periodo venatorio,
con particolare riguardo al numero massimo per cacciatore ed alle
zone dove tale pratica può essere vietata, al fine di proteggere la
selvaggina;
e) ogni altra indicazione ritenuta utile al fine di una
corretta attività venatoria.
Articolo 32 - (Divieti)
1. Ai fini della presente legge, è vietato:
a) detenere o commerciare esemplari di qualsiasi specie di
mammiferi ed uccelli appartenenti alla fauna selvatica, ad
eccezione di quelli indicati annualmente nel calendario venatorio,
nonché ad eccezione degli esemplari di cui al Capo IV; commerciare
fauna selvatica morta, non proveniente da allevamenti, per sagre e
manifestazioni a carattere gastronomico;
b) detenere o commerciare esemplari di mammiferi ed uccelli,
appartenenti alle specie indicate annualmente nel calendario
venatorio, presi in tempi o con mezzi non consentiti;
c) trasportare all'interno dei centri abitati e delle altre
zone ove è vietata l'attività venatoria, ovvero a bordo di veicoli
di qualunque genere e comunque nei giorni e nei periodi non
consentiti per l'esercizio venatorio, armi da sparo per uso
venatorio che non siano scariche ed in custodia;
d) sparare a distanza minore di 150 metri in caso di utilizzo
di munizione spezzata o da distanza corrispondente a meno di una
volta e mezza la gittata massima in caso di utilizzo di munizione
intera, in direzione di:
1) immobili, fabbricati e stabili adibiti ad abitazione ed a
posto di lavoro;
2) vie di comunicazione ferroviaria e strade carrozzabili,
eccettuate quelle poderali e interpoderali;
3) funivie, filovie ed altri trasporti in
sospensione;
4) aree destinate al ricovero ed all'alimentazione del
bestiame nel periodo di utilizzazione agro-silvo-pastorale;
e) esercitare l'esercizio venatorio con mezzi diversi da
quelli consentiti dall'articolo 29;
f) praticare qualsiasi forma di uccellagione;
g) cacciare a rastrello in più di tre persone, fatta
eccezione per la caccia in battuta, come disciplinata dal
calendario venatorio;
h) cacciare sparando da veicoli a motore o da aeromobili, o
usare mezzi aerei per il trasporto di mezzi di caccia;
i) usare richiami vivi o richiami artificiali di qualsiasi
tipo;
l) usare la munizione spezzata nella caccia agli
ungulati;
m) abbandonare sul luogo di caccia i bossoli delle cartucce
sparate;
n) usare e detenere trappole, esche o bocconi
avvelenati;
o) usare armi da sparo munite di silenziatore o impostate con
scatto provocato dalla preda, ovvero dotate di sistema di
puntamento a raggi laser o che permettono la visione
notturna;
p) utilizzare durante l'esercizio venatorio apparecchi radio
ricetrasmittenti e/o apparecchi telefonici portatili, fatte salve
eventuali chiamate di soccorso;
q) praticare l'esercizio venatorio:
1) ove esistono opere di difesa dello Stato e ove il divieto
sia richiesto a giudizio insindacabile dell'autorità
militare;
2) ove esistono monumenti nazionali;
3) nei parchi nazionali e regionali, nelle foreste demaniali,
nelle riserve naturali, nei giardini e parchi pubblici, fatte salve
le norme previste dalla legge regionale 30/1991;
4) nelle oasi di protezione e nelle zone di ripopolamento e
cattura, fatto salvo quanto disposto dall'articolo 18;
5) sui terreni coperti in tutto o nella maggior parte da
neve, ad eccezione dei casi espressamente indicati dal calendario
venatorio;
6) nelle aie e nelle corti od altre pertinenze di fabbricati
rurali, nelle zone comprese nel raggio di 150 metri dalle macchine
agricole operanti, di 100 metri da immobili, fabbricati e stabili
adibiti ad abitazione o a posto di lavoro e di 50 metri da vie di
comunicazione ferroviaria e da strade carrozzabili, eccettuate le
strade poderali ed interpoderali, nei giardini e nei parchi
privati, nei terreni adibiti ad attività sportive;
7) nei fondi di cui all'articolo 10;
8) nei valichi montani interessati dalle rotte di migrazione
dell'avifauna per una distanza di 1.000 metri dagli stessi;
r) l'esercizio in qualunque forma del tiro al volo di tipo
ludico su uccelli a partire dal 1° gennaio 1994, fatto salvo quanto
previsto dall'articolo 10, comma 8, lett. e), della legge
157/1992.
2. La Giunta regionale, su richiesta degli assessorati
competenti, sentita la Consulta regionale faunistica, può
temporaneamente vietare l'esercizio venatorio nei luoghi che sono
interessati da intenso fenomeno turistico, o da colture agricole
altamente specializzate; tali zone sono adeguatamente tabellate a
cura dell'Amministrazione regionale.
CAPO VI - Esercizio della caccia: autorizzazioni e
requisiti
Articolo 33 - (Tesserino regionale)
1. Chiunque intenda esercitare la caccia nell'ambito della
regione dev'essere in possesso del relativo tesserino "Carnet de
chasse" predisposto dalla Regione e rilasciato dal Presidente della
Giunta regionale o da un Assessore da lui delegato.
2. Il rilascio del tesserino è subordinato:
a) al possesso della valida licenza di porto d'armi per uso
di caccia, rilasciata dalla competente autorità;
b) all'avvenuto versamento delle tasse prescritte, compresa
quella di concessione regionale annuale di cui all'articolo
39;
c) all'aver stipulato il contratto di assicurazione di cui
all'articolo 38;
d) all'aver optato, ai sensi dell'articolo 12 della legge
157/l992, per la forma di caccia vagante in zona Alpi.
3. Il tesserino ha validità per una annata venatoria e si
intende sospeso o revocato in caso di sospensione o revoca della
licenza di porto d'armi per uso di caccia e nei casi previsti
dall'articolo 46.
4. Il tesserino deve essere restituito all'Amministrazione
regionale, per il tramite del Comitato regionale di gestione
venatoria, entro quindici giorni dal termine della stagione
venatoria.
5. In caso di smarrimento o di sottrazione del tesserino, il
titolare, al fine di ottenere il duplicato, deve esibire
l'attestazione del versamento delle tasse di concessione regionale
relative all'abilitazione venatoria.
6. Il cacciatore deve annotare in modo indelebile negli
appositi spazi del tesserino:
a) i giorni di caccia prescelti per l'esercizio
venatorio;
b) la data delle singole giornate in cui si effettua
l'attività venatoria, all'atto del loro inizio;
c) i capi di selvaggina, non appena abbattuti.
7. Fatto salvo quanto disposto dal comma 2, il rilascio del
tesserino regionale ai cacciatori di altre Regioni, che intendano
praticare la caccia nel territorio della Valle d'Aosta, è
subordinato al rispetto degli indici di densità venatoria e dei
criteri previsti dall'articolo 5, comma 3, lett. e) e g).
Articolo 34 - (Abilitazione venatoria)
1. L'abilitazione venatoria è richiesta per il rilascio della
prima licenza di porto d'armi per uso caccia e per il rinnovo della
stessa in caso di revoca; la Regione organizza corsi di
preparazione per il conseguimento dell'abilitazione venatoria,
avvalendosi anche della collaborazione delle associazioni venatorie
riconosciute.
2. Per sostenere l'esame di abilitazione venatoria, il
candidato deve presentare domanda scritta all'Assessorato
dell'agricoltura, forestazione e risorse naturali
allegando:
a) certificato di residenza;
b) certificato medico di idoneità all'esercizio
venatorio.
3. Nel corso della prima stagione di caccia effettuata dopo
il rilascio della prima licenza, il cacciatore può praticare
l'esercizio venatorio solo se accompagnato da un altro cacciatore
che abbia effettivamente cacciato da almeno tre anni e che non
abbia commesso alcuna violazione alle leggi venatorie; durante
l'esercizio venatorio i due cacciatori non possono cacciare
separatamente.
4. Gli aspiranti cacciatori possono essere ammessi a
sostenere la prova d'esame per l'abilitazione venatoria al
compimento del diciottesimo anno di età.
Articolo 35 - (Commissione d'esame)
1. La commissione d'esame per il conseguimento
dell'abilitazione venatoria e per l'accertamento previsti
dall'articolo 34, comma 2, è nominata dalla Giunta regionale, su
proposta dell'Assessore all'agricoltura, forestazione e risorse
naturali.
2. I componenti della commissione durano in carica cinque
anni e possono essere riconfermati.
3. La commissione è composta da:
a) il dirigente del Servizio forestazione e risorse naturali
dell'Assessorato dell'agricoltura, forestazione e risorse naturali,
in qualità di esperto in legislazione venatoria e in ecologia
ambientale, con funzioni di presidente; in caso di impedimento, il
dirigente del Servizio forestazione e risorse naturali può essere
sostituito dal vice-dirigente competente;
b) un laureato in scienze biologiche o in scienze naturali,
esperto in vertebrati omeotermi, o suo sostituto;
c) un esperto in armi e munizioni da caccia e relativa
legislazione o suo sostituto;
d) un medico esperto in norme di pronto soccorso o suo
sostituto.
4. Le funzioni di segretario rogante sono svolte dal
segretario del Comitato regionale per la gestione
venatoria.
5. Ai componenti la commissione d'esame, indicati dal comma
3, lett. b), c), e d), compete, per ogni riunione preliminare e per
ogni giornata d'esame, un gettone di presenza ed il rimborso, se
dovuto, delle spese di trasferta, pari a quelle stabilite per i
consiglieri regionali.
6. Non possono essere nominati componenti della commissione i
dirigenti delle associazioni venatorie e naturalistiche.
Articolo 36 - (Prova d'esame)
1. Per l'ammissione all'esame di abilitazione venatoria
occorre frequentare il corso di preparazione, organizzato
dall'Assessorato dell'agricoltura forestazione e risorse naturali,
comprendente lezioni teoriche sulla biologia e sulla gestione della
fauna selvatica ed uscite pratiche in occasione di censimenti o
altre attività di controllo della fauna selvatica.
2. Per realizzare il corso di cui al comma 1 l'Assessorato
dell'agricoltura forestazione e risorse naturali può avvalersi
dell'Istituto nazionale per la fauna selvatica, di istituti di
ricerca od universitari nonché di personale qualificato e delle
associazioni venatorie.
3. Per il superamento dell'esame di abilitazione occorre
mostrare di possedere nozioni sufficienti nell'ambito del programma
di cui all'articolo 37, secondo le modalità che verranno stabilite
con apposito regolamento da approvarsi dal Consiglio regionale
entro sei mesi dall'entrata in vigore della presente legge.
4. L'abilitazione è concessa se il candidato ottiene un
giudizio favorevole in tutte le materie oggetto di esame. La
commissione valuta la preparazione del candidato con un giudizio di
idoneità o di inidoneità; in caso di idoneità il presidente della
commissione rilascia il relativo attestato.
5. Il candidato giudicato non idoneo è ammesso a ripetere
l'esame, previa domanda e relativi allegati di cui all'articolo 34,
non prima che siano trascorsi sei mesi dalla data del precedente
esame.
Articolo 37 - (Programma d'esame)
1. Le nozioni su cui verte l'esame di cui all'articolo 36
riguardano le seguenti materie:
a) legislazione venatoria;
b) zoologia applicata alla caccia, con prove pratiche di
riconoscimento delle specie cacciabili;
c) armi e munizioni da caccia e relativa
legislazione;
d) tutela della natura e principi di salvaguardia della
produzione agricola;
e) norme di pronto soccorso.
Articolo 38 - (Assicurazione obbligatoria)
1. Per poter praticare l'esercizio venatorio è necessario
aver stipulato una polizza assicurativa per responsabilità civile
verso terzi derivante dall'uso delle armi o degli arnesi utili
all'attività venatoria, nonché una polizza assicurativa per
infortuni correlata all'esercizio dell'attività venatoria, nei
limiti stabiliti dalla normativa vigente.
CAPO VII - Tasse ed indennizzi
Articolo 39 - (Tassa di concessione regionale per l'esercizio
venatorio)
1. Per il rilascio ed il rinnovo dell'abilitazione
all'esercizio venatorio è dovuta, oltre alla tassa di concessione
governativa, la tassa di concessione regionale, soggetta a rinnovo
annuale ai sensi dell'articolo 3 della legge 16 maggio 1970, n. 281
(Provvedimenti finanziari per l'attuazione delle Regioni a statuto
ordinario), e successive modificazioni.
2. La tassa di cui al comma 1 è fissata nella misura del
novanta percento della corrispondente tassa erariale per la licenza
di porto di fucile per uso caccia.
3. Nel caso di diniego del porto d'armi per uso di caccia è
disposto, su richiesta del contribuente, il rimborso della somma
pagata a titolo di tassa di concessione regionale.
4. La tassa di concessione regionale non è dovuta qualora non
si eserciti la caccia durante l'anno o se l'esercizio venatorio
viene effettuato esclusivamente all'esterno del territorio
regionale.
5. Il pagamento della tassa di concessione regionale
dev'essere effettuato su conto corrente postale, intestato alla
Amministrazione della Valle d'Aosta, specificando sul retro la
causale del versamento.
6. I proventi della tassa di cui al presente articolo sono
così impiegati:
a) il dieci percento, quale concorso per il conseguimento dei
mezzi finanziari necessari alla realizzazione dei fini previsti
dalla presente legge;
b) il settanta percento, per il funzionamento del Comitato
regionale per la gestione venatoria;
c) il dieci percento, quale concorso per la costituzione di
un fondo destinato al risarcimento dei danni arrecati agli
agricoltori da parte della fauna selvatica, secondo le modalità
stabilite dall'articolo 40;
d) il dieci percento, quale concorso per la costituzione di
un fondo destinato al contributo per l'utilizzazione dei fondi
agricoli secondo criteri che salvaguardino la fauna selvatica e
contribuiscano al mantenimento dell'ambiente naturale; tale
contributo è erogato ai proprietari o conduttori secondo le
modalità di cui all'articolo 41.
7. I proventi di cui sopra saranno introitati al capitolo
00255 da istituirsi nella parte entrata del bilancio della Regione
per l'esercizio 1995 e seguenti con la denominazione "Proventi
delle tasse di concessione per l'esercizio venatorio".
Articolo 40 - (Risarcimento dei danni prodotti dalla fauna
selvatica)
1. Per far fronte ai danni arrecati dalla fauna selvatica
alle produzioni agricole e alle opere approntate sui terreni
coltivati ed a pascolo è istituito un fondo destinato al
risarcimento per gli agricoltori, costituito ai sensi dell'articolo
39, comma 6, lett. c).
2. Il proprietario, il titolare di diritti reali di
godimento, od il conduttore, ai fini del risarcimento, sono tenuti
a denunciare tempestivamente i danni alla stazione forestale
competente per territorio, che procede, entro trenta giorni
successivi all'accertamento ed alla valutazione dell'ammontare
effettivo del danno economicamente subito, in collaborazione con i
competenti uffici dei Servizi agrari ed affari generali
dell'Assessorato dell'agricoltura, forestazione e risorse naturali,
secondo criteri che verranno definiti con apposito regolamento da
approvarsi dal Consiglio regionale entro sei mesi dall'entrata in
vigore della presente legge.
Articolo 41 - (Contributo per l'utilizzo dei fondi agricoli
secondo criteri rivolti alla tutela ed alla valorizzazione
dell'ambiente)
1. Per il contributo dovuto ai proprietari, ai titolari di
diritti reali di godimento od ai conduttori per l'utilizzo dei
fondi agricoli secondo criteri rivolti alla tutela ed alla
valorizzazione dell'ambiente è istituito apposito fondo regionale,
ai sensi dell'articolo 39, comma 6, lett. d).
2. Per ciascun anno finanziario hanno diritto all'erogazione
del contributo di cui al comma 1, la cui entità e le modalità di
erogazione verranno definite con apposito regolamento da approvarsi
dal Consiglio regionale entro sei mesi dall'entrata in vigore della
presente legge, i proprietari, od i titolari di diritti reali di
godimento od i conduttori dei fondi che:
a) adottano metodi di produzione agricola compatibili con le
esigenze di protezione dell'ambiente naturale, quali colture
biologiche, lotta biologica e lotta integrata;
b) utilizzano accorgimenti per la salvaguardia dei
riproduttori durante le operazioni colturali;
c) effettuano semine di colture cerealicole a perdere per il
mantenimento della selvaggina.
3. Ai fini dell'ottenimento del contributo il proprietario,
il titolare di diritti reali di godimento od il conduttore del
fondo deve presentare all'Assessorato dell'agricoltura,
forestazione e risorse naturali un progetto o una documentazione
illustranti le metodologie adottate per il raggiungimento dei fini
di cui al comma 2.
CAPO VIII - Vigilanza e sanzioni
Articolo 42 - (Vigilanza venatoria)
1. La vigilanza sull'applicazione delle leggi venatorie è
affidata:
a) agli ufficiali, sottufficiali e guardie del Corpo
forestale valdostano;
b) alle guardie venatorie volontarie delle associazioni
venatorie, agricole e protezionistiche riconosciute a livello
nazionale, alle quali sia conferita la qualifica di guardia giurata
ai termini delle leggi di pubblica sicurezza.
2. La vigilanza di cui al comma 1 è altresì affidata alle
guardie addette ai parchi nazionali e regionali, agli ufficiali ed
agenti di polizia giudiziaria ed alle guardie giurate comunali,
forestali e campestri.
3. L'attività delle guardie venatorie volontarie è coordinata
dalla Regione, tramite l'Assessorato dell'agricoltura, forestazione
e risorse naturali, ed è disciplinata da apposito regolamento
predisposto dall'Assessorato stesso in collaborazione con il
Comitato per la gestione faunistica, da approvarsi dal Consiglio
regionale entro sei mesi dalla data di entrata in vigore della
presente legge.
Articolo 43 - (Poteri e compiti degli agenti di vigilanza
venatoria)
1. Per l'esercizio di vigilanza gli agenti venatori possono
chiedere a qualsiasi persona trovata in possesso di armi od arnesi
atti alla caccia, in esercizio o in attitudine di caccia
l'esibizione della licenza governativa, del contrassegno della
polizza di assicurazione, del tesserino regionale, della fauna
selvatica abbattuta nonché dei mezzi di caccia stessi.
2. Gli agenti venatori che accertino una violazione
amministrativa alle disposizioni sull'attività venatoria, redigono
appositi verbali di contestazione e procedono al sequestro della
selvaggina abbattuta o catturata e all'eventuale sequestro
cautelare delle armi e dei mezzi di caccia, secondo le modalità
previste dalla legge 24 novembre 1981, n. 689 (Modifiche al sistema
penale) nonché al ritiro del tesserino regionale nei casi previsti
dall'articolo 46.
3. Le armi ed i mezzi di caccia sequestrati ai sensi del
comma 2 saranno restituiti al legittimo proprietario, previa
dimostrazione dell'estinzione delle sanzioni amministrative, salvo
eventuali provvedimenti dell'autorità giudiziaria.
4. Se fra le cose sequestrate si trovi fauna selvatica morta,
l'Amministrazione regionale tramite il Servizio forestazione e
risorse naturali dell'Assessorato dell'agricoltura, forestazione e
risorse naturali, provvede alla sua vendita; la somma ricavata è
tenuta a disposizione della persona a cui è contestata
l'infrazione, alla quale sarà successivamente restituita qualora si
accerti che l'illecito non sussiste; se, al contrario, sussiste,
l'importo relativo deve essere versato su un conto corrente postale
n. 11019114 intestato alla Regione, ed introitato al capitolo 7800
che la Giunta regionale è autorizzata ad istituire nella parte
entrata del bilancio della Regione; le somme in tal modo introitate
saranno impiegate a scopi di protezione e di ripopolamento della
fauna selvatica.
5. Quando la selvaggina sia sequestrata viva ed indenne sul
luogo in cui è stata catturata, gli agenti la liberano sul
posto.
6. In caso di violazioni alle disposizioni sull'attività
venatoria aventi rilevanza penale, si procede ai sensi della
vigente legislazione statale in materia.
7. Agli agenti di cui al presente articolo, ad eccezione
delle guardie volontarie, è vietato l'esercizio venatorio
nell'ambito del territorio in cui esercitano le proprie funzioni;
la mancata osservanza di quanto disposto implica la violazione per
esercizio di caccia in zona non consentita.
8. Alle guardie volontarie è vietato l'esercizio venatorio
durante l'espletamento delle loro funzioni.
Articolo 44 - (Attestato di idoneità per l'attività di
guardia venatoria volontaria)
1. Il riconoscimento della qualifica di guardia venatoria
volontaria, assegnata ai sensi del testo unico delle leggi di
pubblica sicurezza, è subordinato alla frequenza di corsi di
qualificazione, organizzati dal Servizio forestazione e risorse
naturali dell'Assessorato dell'agricoltura, forestazione e risorse
naturali, ed al conseguimento di un attestato di idoneità,
rilasciato dal Presidente della Giunta regionale, previo
superamento di apposito esame.
2. Per l'organizzazione dei corsi di cui al comma 1, la
Regione può avvalersi anche delle associazioni venatorie, agricole
e protezionistiche riconosciute.
3. La commissione d'esame per il conseguimento dell'attestato
di idoneità di cui al comma 1 è quella di cui all'articolo 35,
integrata dai rappresentanti delle organizzazioni venatorie,
agricole e ambientaliste di cui all'articolo 14.
4. Il programma e le modalità dell'esame di cui al comma 1
verranno definiti con apposito regolamento da approvarsi dalla
Giunta regionale entro sei mesi dall'entrata in vigore della
presente legge.
5. Le guardie venatorie volontarie nominate tali alla data di
entrata in vigore della presente legge devono sostenere un
colloquio con la commissione di cui al comma 3 per verificare la
conoscenza della nuova normativa inerente alla protezione della
fauna omeoterma ed al prelievo venatorio.
6. A seguito dell'ottenimento del decreto di nomina, ogni
guardia volontaria venatoria è dotata, a cura dell'Amministrazione
regionale, di un tesserino di riconoscimento che dev'essere esibito
durante le operazioni di servizio.
7. La guardia venatoria volontaria che incorre in infrazioni
in qualità di cacciatore o commette degli illeciti in qualità di
guardia è sottoposto al ritiro immediato del tesserino di
riconoscimento oltre che alle sanzioni previste dalla presente
legge e dalla restante normativa in vigore.
Articolo 45 - (Sanzioni penali. Sospensione, revoca e divieto
di rilascio delle licenze di porto di fucile per uso
caccia)
1. Le infrazioni alla presente legge ed al calendario
venatorio previste dall'articolo 30 della legge 157/1992 sono
punite con le sanzioni penali disposte nel medesimo
articolo.
2. I provvedimenti, le relative procedure e le modalità di
adozione concernenti la sospensione, revoca e divieto di rilascio
delle licenze di porto di fucile per uso caccia sono disposti a
norma dell'articolo 32 della legge 157/1992.
Articolo 46 - (Sanzioni amministrative e sospensione del
tesserino regionale)
1. Ferme restando le sanzioni amministrative previste
dall'articolo 31, comma 1, della legge 157/1992 le seguenti
violazioni sono così sanzionate:
a) addestramento ed allenamento di cani da caccia in periodi
o zone non consentiti: da lire 200.000 a lire 1.200.000; se il
fatto è commesso all'interno di ambiti protetti: da lire 300.000 a
lire 1.800.000;
b) addestramento od allenamento di cani da caccia nelle
aziende agri-turistico-venatorie, nelle aziende
faunistico-venatorie, nei centri di riproduzione della fauna
selvatica allo stato naturale senza il consenso del titolare della
concessione: da lire 50.000 a lire 300.000;
c) abbattimento o cattura in centri privati di riproduzione
della fauna selvatica allo stato naturale di specie di mammiferi ed
uccelli diverse da quelle allevate: da lire 500.000 a lire
3.000.000;
d) cattura e detenzione anche per brevi periodi di mammiferi
ed uccelli appartenenti alla fauna selvatica, nonché asporto od
alterazione di uova, nidi e piccoli nati, se non per sottrarli a
sicura distruzione o morte, senza darne preventivo avviso alla
stazione forestale competente per territorio: da lire 100.000 a
lire 600.000;
e) l'introduzione sul territorio regionale di fauna selvatica
al di fuori delle modalità previste dall'articolo 23: da lire
500.000 a lire 3.000.000;
f) l'allevamento di fauna selvatica senza autorizzazione a
scopo di ripopolamento, alimentare od amatoriale, prevista
dall'articolo 24: lire 150.000 per ciascun capo allevato, nonché il
sequestro e la confisca dei capi allevati; per le altre violazioni
all'articolo 24: da lire 150.000 a lire 900.000 e revoca
dell'autorizzazione all'allevamento;
g) mancata denuncia entro ventiquattro ore alla stazione
forestale competente per territorio da parte di chi in qualsiasi
tempo rinvenga od abbatta per caso fortuito o forza maggiore o
venga nella disponibilità di fauna selvatica viva o morta o parte
di essa: da lire 50.000 a lire 300.000;
h) l'esercizio dell'attività venatoria nelle giornate non
prescelte o per le quali il calendario venatorio non consente tale
attività: da lire 400.000 a lire 2.400.000;
i) mancato rispetto del carniere giornaliero e stagionale: da
lire 400.000 a lire 2.400.000;
l) trasporto all'interno dei centri abitati e nelle zone ove
è vietata l'attività venatoria, ovvero a bordo di veicoli di
qualunque genere e comunque nei giorni non consentiti per
l'esercizio venatorio, di armi da sparo per uso venatorio che non
siano scariche ed in custodia o smontate: da lire 200.000 a lire
1.200.000;
m) caccia a rastrello in più di tre persone fatta eccezione
per la caccia in battuta, come disciplinato dal calendario
venatorio: da lire 400.000 a lire 2.400.000;
n) abbandono sul luogo di caccia dei bossoli delle cartucce:
da lire 50.000 a lire 300.000;
o) vendita o detenzione di trappole per la fauna selvatica ad
esclusione delle finalità di studio, ricerca scientifica e gestione
faunistica del territorio da parte degli organismi di gestione: da
lire 500.000 a lire 3.000.000;
p) esercizio venatorio sui terreni coperti in tutto o nella
maggior parte da neve ad eccezione dei casi espressamente indicati
dal calendario venatorio: da lire 200.000 a lire 1.200.000;
q) detenzione di tesserino contraffatto o riportante
cancellature od annotazioni sovvrapposte o comunque manomesso: da
lire 100.000 a lire 600.000;
r) esercizio venatorio nei dodici mesi successivi al rilascio
della prima licenza senza l'accompagnamento di un cacciatore che
abbia effettivamente cacciato da almeno tre anni e che non abbia
commesso alcuna violazione alle leggi venatorie: da lire 50.000 a
lire 300.000;
s) tabellazione abusiva od uso improprio della tabellazione
dei terreni, rimozione o danneggiamento delle tabelle: da lire
100.000 a lire 600.000.
2. Per le violazioni alla presente legge non espressamente
sanzionate si applica la sanzione amministrativa: da lire 50.000 a
lire 300.000.
3. Per le violazioni alle disposizioni contenute nei
regolamenti o negli atti di attuazione della presente legge e nei
provvedimenti ed ordinanze emesse dai comuni in materia
faunistico-venatoria, si applica la sanzione amministrativa,
qualora non espressamente sanzionate dalla presente legge: da lire
100.000 a lire 600.000.
4. Per le violazioni di cui alle lett. a), b), c), d), e),
h), i), l), m), o), p), q), r), oltre alla sanzione pecuniaria, si
applica la sospensione del tesserino venatorio pari a cinque
giornate di effettivo esercizio venatorio, come definito
dall'articolo 18, comma 5, della legge 157/1992, per ogni 100.000
lire di sanzione amministrativa.
5. I proventi di cui al comma 1 saranno introitati al
capitolo 7700 (Proventi pene pecuniarie per contravvenzioni) della
parte entrata del bilancio di previsione per l'esercizio 1994 e sui
corrispondenti capitoli dei bilanci futuri.
CAPO IX - Disposizioni transitorie e finali
Articolo 47 - (Corsi di aggiornamento)
1. Ai sensi dell'articolo 22 della legge 157/1992
l'Assessorato dell'agricoltura, forestazione e risorse naturali
promuove corsi di aggiornamento in materia faunistica ed in
particolar modo sulle nuove disposizioni delle normative
vigenti.
2. Per realizzare i corsi di cui al comma 1, l'Assessorato
dell'agricoltura, forestazione e risorse naturali può avvalersi
dell'Istituto nazionale per la fauna selvatica, di istituti di
ricerca od universitari nonché di personale qualificato e delle
associazioni venatorie.
Articolo 48 - (Comitato regionale per la caccia)
1. Il Comitato regionale per la caccia, di cui alla legge
regionale 28/1973, a decorrere dal 1° gennaio 1995 è soppresso ed è
sostituito dal Comitato regionale per la gestione venatoria, di cui
all'articolo 15.
2. Il Comitato regionale per la gestione venatoria subentra
in tutti i rapporti attivi e passivi facenti capo al Comitato
regionale per la caccia ed i beni del Comitato regionale per la
caccia sono trasferiti a titolo gratuito al Comitato regionale per
la gestione venatoria.
3. Il Comitato regionale per la caccia rimane in vigore sino
alla costituzione del nuovo Comitato regionale per la gestione
venatoria.
4. Il personale dipendente del Comitato regionale per la
caccia prima del 31 dicembre 1993 è inserito nella pianta organica
del Comitato regionale per la gestione venatoria.
Articolo 49 - (Riserve di caccia in concessione
speciale)
1. Le concessioni in atto delle riserve di caccia in
concessione speciale, di cui all'articolo 21 della legge regionale
28/1973, restano in vigore sino alla loro scadenza ed eventualmente
per un solo rinnovo della concessione non superiore a tre
anni.
2. Alla loro scadenza la Giunta regionale sentita la Consulta
faunistica regionale, il Comitato regionale per l'istituzione delle
aree protette di cui alla legge regionale 30/1991, e gli enti
locali interessati, deciderà in merito alla loro
destinazione.
3. Le riserve di caccia in concessione speciale sono soggette
alle limitazioni della presente legge.
4. Il mancato rispetto delle prescrizioni contenute nelle
concessioni o di quelle di cui alla presente legge comporta la
revoca della concessione stessa.
5. Il personale di vigilanza in servizio presso le riserve di
caccia in concessione speciale alla data di scadenza delle relative
concessioni può essere assunto, su richiesta dello stesso, presso
il Servizio forestazione e risorse naturali dell'Assessorato
dell'agricoltura, forestazione e risorse naturali, in qualità di
addetto forestale specializzato, con contratto di natura
privatistica a tempo indeterminato di cui alla legge regionale 27
luglio 1989, n. 44 (Norme concernenti i cantieri forestali, lo
stato giuridico ed il trattamento economico dei relativi addetti).
In caso di costituzione in parco regionale il personale di cui al
presente comma potrà transitare nei ruoli soprannumerari dei
guardia parco.
Articolo 50 - (Disciplina transitoria per l'abilitazione
all'esercizio venatorio)
1. L'abilitazione all'esercizio venatorio potrà essere
sostenuta dopo l'entrata in vigore del regolamento previsto
dall'articolo 36.
Articolo 51 - (Applicazione di norme dello Stato)
1. Per tutto quanto non disciplinato dalla presente legge
valgono le disposizioni previste dalla legge 157/1992.
Articolo 52 - (Disposizioni finanziarie)
1. Gli oneri derivanti dall'applicazione degli articoli 36,
comma 1, 40, comma 1, e 44, comma 1, e per le spese per la tutela e
la gestione della fauna selvatica di cui alla presente legge sono
valutati in lire 600.000.000 per l'esercizio 1994 e in lire
425.000.000 annui a decorrere dall'esercizio 1995 e gravano sul
capitolo 40455 da istituirsi nella parte spesa del bilancio di
previsione della Regione per l'esercizio in corso.
2. Alla copertura degli oneri di cui al comma 1 si provvede
mediante l'utilizzo per gli importi ivi indicati degli stanziamenti
iscritti al capitolo 69000 del bilancio annuale della regione per
l'esercizio 1994 e pluriennale 1994/1996 a valere sugli
accantonamenti rispettivamente agli allegati 8 e 1 dei bilanci
stessi per "Iniziative per la tutela della fauna selvatica
(D.1.9.)".
3. Gli oneri derivanti dall'applicazione dell'articolo 39,
comma 6, lett. a), b), c), d), saranno iscritti con legge di
bilancio a decorrere dall'esercizio 1995 in relazione alle
previsioni sul capitolo 0255 della parte entrata e graveranno sui
capitoli 42000, 40455 di cui al comma 1 e sui seguenti ulteriori
capitoli da istituirsi nella parte spesa con le seguenti
denominazioni:
a) "Contributo al Comitato regionale per la gestione
venatoria pari al settanta percento dei proventi di cui
all'articolo 39, comma 6, lett. b) della legge regionale ";
b)"Contributo alle aziende agricole per il concorso alla
produzione faunistica".
Articolo 53 - (Variazioni di bilancio)
1. Al bilancio di previsione della Regione per l'anno
finanziario 1994 sono apportate le seguenti variazioni sia in
termini di competenza che in termini di cassa:
a) parte entrata
programma regionale 3.08
codificazione 3.01.01
cap. 7800 (di nuova istituzione)
"Proventi derivanti dalla vendita della fauna selvatica
sequestrata";
d) parte spesa
1) in diminuzione
cap. 69000 "Fondo globale per il finanziamento di spese
correnti"
lire 600.000.000
2) variazioni in aumento
programma regionale: 2.2.1.10
codificazione: 1.1.1.4.2.02.08.14.04.14
cap. 40455 (di nuova istituzione) "Spese per la tutela e la
gestione della fauna selvatica ivi compresi i corsi di preparazione
per l'ammissione all'esame per l'abilitazione venatoria e i corsi
di qualificazione per l'attestato di idoneità per l'attività di
guardia venatoria volontaria"
lire 600.000.000.
Articolo 54 - (Delega alla Giunta regionale)
1. La Giunta regionale è autorizzata a provvedere con proprie
deliberazioni alle variazioni di bilancio derivanti dallo
scostamento degli accertamenti dell'ammontare del gettito della
tassa di concessione regionale per l'esercizio venatorio, di cui
all'articolo 39, rispetto agli stanziamenti iscritti in sede di
previsione di bilancio.
Articolo 55 - (Abrogazione di leggi)
1. Le leggi regionali 28/1973, 10 dicembre 1974, n. 47, 16
giugno 1978, n. 27, 18 novembre 1985, n. 71 (Contributi per il
risarcimento dei danni arrecati alla produzione agricola della
fauna selvatica), nonché ogni altra disposizione in contrasto con
la presente legge sono abrogate.
Articolo 56 - (Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Presidente -
Vengono distribuite le due relazioni,
rispettivamente del Consigliere Borre e del Consigliere Bavastro,
nonché una relazione fatta dal Vicepresidente Marco Viérin, che
purtroppo è assente per malattia.
Ha chiesto la parola il relatore, Consigliere Borre.
Borre (UV) -
Anche se tengo a precisare che il
relatore della legge non è colui che redige la legge o fa la legge,
vorrei però dire che, in questo caso, questa legge mi vede più che
convinto sulla sua necessità. É una legge che, dopo venti anni di
vuoto e dopo un anno dalla bocciatura di quella che doveva essere
la nuova legge regionale, dovrebbe riempire quel vuoto, dovrebbe
stabilire dei paletti e finalmente mettere un po' d'ordine
nell'attività venatoria.
La mia convinzione che questa sia una buona legge mi fa pensare
che, nel futuro, i cacciatori potranno andare sempre a caccia con
il fucile sulle spalle, usandolo, e non solo portandolo a
passeggio, perché se si andava di questo passo si rischiava di non
aver più la possibilità di cacciare in Valle d'Aosta per mancanza
di fauna.
Adesso leggerò la relazione, riservandomi di entrare nel
dibattito, se ci sarà dibattito.
L'attività venatoria è in crisi, viene contestata, dall'interno,
da parte dei cacciatori insoddisfatti e, dall'esterno, da parte di
movimenti che esercitano un forte impatto sull'opinione pubblica.
Ecco quindi sempre più indispensabile e urgente una legge regionale
che metta ordine, dia chiarezza, e risponda alle aspettative con
criteri e conoscenze specifiche e scientifiche, frutto di un
serrato confronto con le varie realtà interessate dal tema.
Vi sono poi altri motivi che portano all'urgenza di una nuova
legge regionale sulla gestione della fauna selvatica; ne cito due
che ritengo essenziali. Il primo, lo prevede la legge quadro n.
157/92; il secondo, razionalizzare e migliorare il settore
venatorio, sia dal lato amministrativo che da quello tecnico.
Voglio ricordare infatti che la legge regionale che disciplina la
materia è tuttora la n. 28/73, alla quale hanno fatto seguito ben
due leggi quadro statali: la n. 968/77 e la già citata 157/92.
Questo vuoto legislativo della Regione ha portato a due
conseguenze:
1) l'attuale organizzazione regionale in materia di gestione
faunistica è vecchia, non più al passo con i tempi, e non è in
grado di svolgere con la dovuta professionalità i propri compiti,
mancando di un'adeguata struttura tecnica impegnata a tempo pieno
in questo settore;
2) vi è attualmente molta confusione fra i compiti che devono
essere svolti dalle diverse strutture che si occupano di gestione
venatoria, ed in particolare fra il Comitato regionale per la
caccia e gli uffici dell'Assessorato all'agricoltura, forestazione
e risorse naturali.
Si ritiene pertanto necessario disciplinare questo settore nella
convinzione che la gestione della fauna selvatica non si identifica
unicamente con l'esercizio di caccia; quest'ultimo, infatti, ne
costituisce solo una componente, seppur molto importante. In realtà
una corretta gestione faunistica dev'essere rivolta a tutte le
specie selvatiche presenti sul territorio, cacciabili e non, e deve
affrontare temi e problematiche diverse: dalla definizione dei
piani di abbattimento, alla valutazione della consistenza
faunistica, alla protezione delle colture agricole,
all'introduzione di specie selvatiche, alle modalità di
allevamento, eccetera.
Tale gestione deve essere il frutto di tre momenti logici ben
definiti, propositivo, consultivo e decisionale:
propositivo (momento tecnico): deve sviluppare delle indicazioni
di gestione per la risoluzione di specifici argomenti;
consultivo: discussione di tali proposte con tutte le categorie
interessate, rappresentate in egual misura;
decisionale: mediare le proposte tecniche con le esigenze emerse
in sede consultiva.
La gestione faunistica non può prescindere da un'adeguata
pianificazione settoriale. Esaminando il testo del disegno di legge
regionale, si può notare che esso risponde coerentemente ai tre
punti testè elencati. L'organismo tecnico che deve fornire le
proposte di gestione viene individuato nell'ufficio per la fauna
selvatica dell'Assessorato all'agricoltura, in quanto è
istituzionalmente la struttura più indicata ad ospitare le figure
tecniche. Già attualmente infatti il servizio di forestazione
competente non si occupa solo delle pratiche amministrative, ma
anche e soprattutto di numerosi aspetti squisitamente tecnici,
quali l'organizzazione dei censimenti di monitoraggio, della
popolazione degli animali, il recupero di selvatici, la cattura a
scopo di ripopolamento.
Una volta formulate, le indicazioni dell'ufficio vengono
discusse in sede di Consulta faunistica regionale; tale organismo
vede, al suo interno, la presenza di tutte le componenti
interessate.
Infine, i compiti decisionali sono demandati, a seconda del
grado di responsabilità, all'assessorato competente, alla Giunta e
al Consiglio regionale.
Presidente -
Ha chiesto la parola il relatore,
Consigliere Bavastro.
Bavastro (LN) -
Indubbiamente questa legge era
assolutamente indispensabile, sia perché resa tale dalla legge 157,
ma anche perché, in effetti, la legge regionale era vecchia di
oltre venti anni, quindi era decisamente superata ed
inadeguata.
É una legge che nasce fra difficoltà e contrasti notevoli, per
varie ragioni. Innanzitutto perché nel legiferare siamo in parte
limitati, in quanto dobbiamo rispettare i principi generali della
legge statale, e questo costituisce un primo limite. E poi perché
effettivamente la materia della caccia è una materia difficile, è
una materia affrontata sempre in maniera viscerale: da una parte i
cacciatori, dall'altra gli ambientalisti, in mezzo un sacco di
gente indifferente al problema, e comunque poco informata.
I cacciatori sono in parte sempre contrari a qualunque
innovazione e vorrebbero continuare a cacciare così come si faceva
in tempi ormai lontani, senza tener conto delle trasformazioni
ambientali ed anche delle trasformazioni socio-economiche di cui,
invece, noi dobbiamo tenere conto.
Gli ambientalisti, partendo da convinzioni aprioristiche ed
ideologiche hanno, specie in passato, assunto posizioni radicali
che miravano addirittura alla totale soppressione dell'attività
venatoria.
In realtà sono assolutamente convinto che la caccia deve
continuare ad esistere, ma per continuare ad esistere deve sapere
trasformarsi in modo da adeguarsi a condizioni mutate.
Ritengo che una caccia regolamentata in modo moderno possa
assumere addirittura una valenza positiva dal punto di vista
ambientale ed anche dal punto di vista sociale; ciò è possibile se
la regolamentazione e l'esercizio venatorio seguono criteri
realmente scientifici e non criteri o emotivi o ideologici che
portano a risultati fuorvianti. Se la caccia sa assumere un
contenuto economico tale da permettere un autofinanziamento delle
attività di sorveglianza e di miglioramento ambientale e una
ricaduta positiva sul mondo agricolo, che è legato intimamente al
mondo venatorio, ebbene la caccia può essere un fatto positivo.
Ora, se teniamo conto delle obiettive difficoltà, valutando
complessivamente questa legge ritengo che il mio, il nostro
giudizio debba essere sostanzialmente positivo. Innegabilmente
questa legge non sarà un punto fermo sulla materia; non è un punto
di arrivo, però credo che sia un passo significativo verso una
concezione più moderna e più adeguata della caccia.
Direi di analizzare alcuni punti che sono particolarmente
interessanti e innovativi, e primo fra tutti il problema - sofferto
- degli ambiti territoriali. Come rappresentante dell'opposizione
mi sarebbe facile e probabilmente anche conveniente, da un punto di
vista elettorale o di successo personale, calvacare l'opposizione
agli ambiti territoriali e prendere una posizione magari
demagogica, ma sicuramente più redditizia sul piano personale. La
mia convinzione, invece, è profondamente favorevole agli ambiti
territoriali, e questa convinzione mi fa dimenticare tutte quelle
tentazioni a cui troppo spesso noi politici siamo soggetti.
Parlando di ambiti territoriali, sarà molto importante vedere
come questi verranno attuati in sede regolamentare, perché i
problemi sono molteplici. Un problema che preoccupa molto, è come
verranno distribuiti i numerosi cacciatori di Aosta e della cintura
della città di Aosta, che evidentemente dovranno essere smistati in
altri distretti, perché è chiaro che sul loro territorio non hanno
nessuna possibilità di esercitare quest'attività. Nonostante queste
difficoltà che, sono certo, verranno affrontate con il dovuto
spirito e verranno risolte, penso che ad ogni buon conto gli ambiti
territoriali rispondano ad un'esigenza di decentramento che oggi
tutti avvertono in qualsiasi campo e credo che anche in materia di
caccia questa esigenza vada soddisfatta. Inoltre, con gli ambiti
territoriali si creerà un legame più stretto tra cacciatori e
territorio, e questo determinerà una maggiore responsabilizzazione
e un maggiore coinvolgimento del cacciatore in questa sua
attività.
Sulla base di mie esperienze personali so che in Italia e in
Europa, dove sono state adottate soluzioni di questo tipo, ovunque
hanno trovato nel mondo venatorio una certa resistenza, ma nel giro
di qualche anno i risultati positivi hanno poi convertito gran
parte di chi inizialmente si era opposto.
Non è questa comunque l'unica novità; direi che un'altra, di
rilevanza sicuramente pari, è l'istituzione del piano
faunistico-venatorio regionale, che è qualcosa di assolutamente
indispensabile per una corretta gestione. Anche in materia di oasi
di protezione - tra l'altro sono stato promotore di alcuni
emendamenti che in commissione sono stati accolti dallo stesso
Assessore - ci sono delle novità: in primo luogo, si pongono alcune
eccezioni al divieto assoluto dell'esercizio di qualche forma di
caccia all'interno delle oasi, e si afferma con maggior vigore di
un tempo la necessità che le oasi di protezione abbiano una durata
limitata nel tempo e che, trascorso il termine previsto, si
provveda in linea di massima (salvo eventuali eccezioni) ad una
rotazione delle zone sottoposte a questa forma di protezione.
Qui ci sono dei dati scientifici, che dimostrano che un periodo
troppo lungo può determinare anche risultati negativi, mentre
invece un avvicendamento delle zone soggette a questi vincoli
determina, complessivamente, dei risultati migliori.
L'articolo 9 disciplina poi le aziende agri-turistico-venatorie
e le aziende faunistico-venatorie, che potranno anche essere
istituite dalla stessa Regione. Qui ho proposto un emendamento che
si muove un po' nell'ottica di quello che dovrebbe essere un
obiettivo generale dell'Amministrazione, cioè un più razionale
sfruttamento delle risorse, e quindi si affaccia la possibilità -
poi tutta da valutare - di una futura forma di turismo venatorio,
sul tipo di quello che avviene in altre regioni alpine, ad esempio
le Alpi austriache, ed anche in alcune valli piemontesi.
Sul Capo III della legge, che disciplina le strutture
amministrative, vi sono state delle lamentele da parte dei
cacciatori che si sono sentiti un po' esautorati e allontanati
dalla gestione; però, su suggerimento dell'ambiente venatorio, sono
stati introdotti alcuni emendamenti che hanno valorizzato
l'importanza dei cacciatori, quanto meno in sede consultiva, e
quindi anche sotto questo profilo si sono raggiunti risultati più
che accettabili.
Per citare un'ultima novità di questa caccia, che a me sembra
molto positiva, il secondo comma dell'articolo 12 crea la figura
del cacciatore esperto, qualificato, tramite un apposito corso
regionale. Ritengo che sia una cosa importante, perché il futuro
della caccia si muove verso la caccia di selezione, un tipo di
caccia che richiede particolari conoscenze, per il quale è
necessaria un'attività di formazione dei cacciatori, e credo che
questa figura possa essere un fattore estremamente positivo.
Mi sono limitato a trattare alcuni punti a cui mi sembra di
dover dare un particolare rilievo, a quelli che mi sembrano essere
gli elementi più innovativi; ovviamente, nel corso del dibattito,
sono a disposizione per eventuali precisazioni su altre cose.
In chiusura, vorrei dire che il problema futuro che dovremo
affrontare è quello di una maggiore autonomia, di una maggior forza
della nostra capacità legislativa in materia, perché viviamo in una
regione con particolarità territoriali ed anche dal punto di vista
faunistico tali, che appiattirsi sulla legge nazionale sia
assolutamente negativo.
Direi che nessuna regione come la Valle d'Aosta, tranne forse il
Trentino, ha peculiarità così spiccate rispetto al resto del
territorio nazionale, e credo che riaffermare con forza la nostra
facoltà legislativa primaria in materia di caccia sia un compito
che dobbiamo affrontare; direi che è il prossimo problema da
risolvere in questa materia.
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Non credo di dover aggiungere molto
a quanto già detto dai Consiglieri relatori; mi corre comunque
l'obbligo, in questa sede, di ringraziare prima di tutto i relatori
del disegno di legge, i Presidenti e i Consiglieri della II e della
III Commissione che si sono impegnati una giornata e mezza per
discutere, approfondire ed emendare il testo proposto dalla Giunta,
le associazioni ambientaliste, le associazioni venatorie, le
associazioni degli agricoltori, per il contributo che hanno saputo
e hanno voluto dare per la redazione e la discussione di questo
disegno di legge. Un contributo che mi pare sia stato equilibrato e
soprattutto improntato verso una direzione costruttiva.
Consentitemi di rivolgere un ringraziamento al servizo
dell'Assessorato, che è stato impegnato da un anno circa per la
redazione di questo disegno di legge.
Ho già avuto modo di dire in più di un'occasione che su questi
argomenti, ma su questo in modo particolare, è difficile, se non
impossibile, fare unanimità, tali e tanti sono gli interessi
evidentemente in contrasto.
Crediamo comunque che il testo che è sottoposto oggi alla
votazione e all'esame del Consiglio sia un testo che contiene un
corretto equilibrio fra le varie contrastanti esigenze. É un testo
che risente di un limite, che è stato opportunamente già
sottolineato dal Consigliere Bavastro; il limite è dato dalle
difficoltà che abbiamo riscontrato nell'applicare quelle che sono
le nostre competenze primarie in materia di caccia, e che derivano
da quelle tante e puntuali osservazioni che sono state fatte dal
Presidente della Commissione di Coordinamento vistando, o meglio,
"non vistando" e restituendo "non vistato" il disegno di legge che
era stato approvato nella scorsa legislatura, e che puntualmente
riportava, fra le osservazioni, i punti che a suo modo di vedere
erano in contrasto con la legge 157.
Legge 157 che chiama le regioni, anche quelle a statuto
speciale, ad attenersi nel legiferare a quelli che sono i principi
dettati dalla legge.
Credo che i principi che abbiamo voluto considerare ispiratori
di questa legge siano sostanzialmente tre.
Il primo, per voler puntualizzare e individuare quelle che sono
le specifiche competenze di ognuno in questa materia, e giustamente
faceva osservare nella relazione il Consigliere Borre un momento
propositivo, un momento squisitamente tecnico, che deve essere di
competenza dell'Amministrazione, un momento consultivo rispetto a
queste proposte, e poi un momento decisionale che spetta agli
organi che sono chiamati a decidere.
Il secondo principio si riferisce alla possibilità di avere
sempre, in ogni momento che precede la decisione, la più ampia
facoltà di consultazione, per avere quindi tutti a disposizione,
tutte le osservazioni che vengono e che devono venire da tutte le
componenti, da tutti gli interessi in gioco, in modo di porre
l'organo decisionale, che sia l'Assessore, che sia la Giunta, che
sia il Consiglio, nelle condizioni di operare la migliore possibile
delle scelte.
Il terzo principio che abbiamo voluto indicare in legge, e che
personalmente ritengo importante e inderogabile, è che per poter
fare una corretta gestione venatoria bisogna rifarsi il più
possibile a criteri che siano tecnici e scientifici. Da qui
l'importanza di aver previsto l'approvazione di un piano regionale
faunistico-venatorio, alla base del quale ci sono alcuni concetti
importantissimi, ovvero l'importanza di legare il cacciatore al
territorio, il prelievo di fauna che deve essere commisurato alla
disponibilità della fauna ed evidentemente un principio che
stabilisca un corretto rapporto fra numero di cacciatori e fauna
disponibile.
Non ho sicuramente la presunzione di dire che questa è la
migliore delle leggi possibili; ripeto, questo è un testo che, a
mio modo di vedere, contiene un corretto equilibrio fra tutte le
esigenze e tutti gli interessi in campo.
Devo presentare un emendamento tecnico all'articolo 53, un
emendamento sostitutivo che mi viene chiesto da parte
dell'Assessorato alle finanze in quanto è stata rilevata una
contraddizione fra quanto contenuto nell'articolo 53 e un articolo
precedente, in cui è previsto che la Giunta possa istituire un
capitolo in cui incamerare eventualmente le somme derivanti dalla
vendita di selvaggina, capitolo che la Giunta potrà istituire nel
momento in cui se ne presenterà la necessità.
Presidente -
É aperta la discussione generale. Ha
chiesto la parola il Consigliere Collé.
Collé (PpVA) -
Brevissimamente, anche perché per i
Popolari della Valle d'Aosta si è occupato di questo disegno di
legge il Vicepresidente Marco Viérin, che purtroppo oggi è
ammalato.
Chiedo al Presidente del Consiglio di mettere comunque agli atti
la relazione che ha predisposto.
Vorrei soffermarmi su due aspetti. Il primo, lo ricordava prima
l'Assessore, è che nel 1993 il Consiglio regionale aveva approvato
un disegno di legge sulla caccia e la Commissione di Coordinamento
lo aveva respinto. Se in parte alcuni di questi rilievi sono stati
recepiti in questo nuovo disegno di legge, purtroppo vi sono ancora
tanti rilievi che non sono stati tenuti in dovuto conto, e sono
presenti in questo disegno di legge. Sicuramente non vogliamo
augurarci che questo disegno di legge venga bocciato; tuttavia,
credo che su questo aspetto ci sia comunque un grosso punto
interrogativo.
L'altro aspetto su cui vorrei soffermarmi un attimo è che
comunque abbiamo di nuovo costituito una struttura elefantiaca;
abbiamo l'Ufficio per la fauna selvatica, la Consulta faunistica
regionale, il Comitato per la gestione venatoria, Collegio dei
revisori dei conti, sezioni comunali, Giunta, Consiglio regionale.
Credo che i cittadini abbiano bisogno di sburocratizzazione
all'interno della macchina regionale e credo che questo disegno di
legge non sia un esempio che va in questo senso; quindi,
sicuramente, sotto questo punto di vista, abbiamo alcune
perplessità.
Per quanto riguarda gli aspetti tecnici, meglio di me Marco
Viérin li ha evidenziati nella sua relazione; purtroppo non ha
potuto essere presente oggi, comunque l'Assessore ne ha avuto
copia, semmai lo pregherei di dare delle risposte su quanto ha
affermato Marco Viérin.
Presento degli emendamenti che man mano illustrerò.
Presidente -
Ha chiesto la parola il Consigliere
Parisi.
Parisi (VAP) -
Il disegno di legge che oggi è
sottoposto all'approvazione del Consiglio giunge dopo una lunga e
travagliata fase, che ha visto contrapposte le associazioni
venatorie, da una parte, e quelle protezionistiche, dall'altra.
Credo si possa affermare che questo testo è stato molto
migliorato rispetto a quello precedente.
Ho letto attentamente le considerazioni formulate su questo
problema nella scorsa legislatura e mi sento di condividerle. Devo
tuttavia rilevare che le stesse non hanno poi trovato pratica
applicazione in questo disegno di legge.
Appare evidente, in questo disegno di legge, che è cambiata
completamente la filosofia rispetto al passato, con una maggiore
apertura alle tematiche ambientalistiche e protezionistiche, a mio
avviso, a scapito dell'altra parte, che è quella del mondo
venatorio.
Era necessario e indispensabile apportare le correzioni
richieste dalla Commissione di Coordinamento al precedente testo,
senza però modificare quell'equilibrio che era stato faticosamente
raggiunto.
Vorrei precisare, a scanso di equivoci, che non sono un
cacciatore e che condivido molte delle battaglie intraprese per la
salvaguardia dell'ambiente. Quello che non condivido è il
pregiudizio creato attorno al mondo venatorio, la sua "spesso"
criminalizzazione e l'accusa di distruggere l'ambiente. Devo dire
che la mia esperienza diretta, maturata in passato in seno al
Comitato caccia, mi ha dato la possibilità di conoscere il mondo
venatorio e di aver trovato nei cacciatori equilibrio, senso di
responsabilità e una particolare attenzione ai problemi ambientali.
Tale responsabilità è d'altra parte dimostrata dal fatto che il
nostro territorio non è stato saccheggiato, così come è avvenuto
nel resto del Paese.
Tutto questo tuttavia non è stato sufficiente ad accogliere
alcune richieste formulate dal mondo venatorio e, più in
particolare, quelle di un maggior coinvolgimento nella gestione
venatoria. Ho l'impressione che rispetto al passato molto è
cambiato anche all'interno del mondo venatorio. Ho infatti trovato,
nei contatti avuti, non più la compattezza di un tempo, non sono
riuscito a capire se fosse un atteggiamento di presa di coscienza
della mutata realtà o se invece fosse ormai una resa.
Devo rilevare, a onor del vero, che anche l'atteggiamento di
molte forze politiche è cambiato rispetto al passato. Un tempo lo
scontro politico era molto forte e le posizioni anche all'interno
degli stessi gruppi erano diversificate. Oggi tutto questo non
avviene più. Sarà forse una maggiore presa di coscienza di questo
Consiglio? O sarà forse dovuto al fatto che il mondo venatorio non
è più in grado di farsi capire?
Pongo queste domande proprio se penso alle battaglie all'interno
di quest'aula, a cui ho assistito da là sopra, in passato. Detto
questo però, mi sento di esprimere un apprezzamento al lavoro che
ha svolto l'Assessore Vallet, alla sua determinazione a mantenere
fede a quelli che erano secondo lui alcuni convincimenti e alcuni
principi che dovevano essere accolti in questa legge. Forse stava
negli interlocutori fare in modo di convincerlo a modificarli;
quindi io questo apprezzamento lo faccio, e non solo per questo, ma
anche per la sua disponibilità dimostrata ad accogliere molti degli
emendamenti presentati, non solo dal mondo venatorio, ma anche
dagli altri soggetti interessati.
Purtroppo, alcune di quelle richieste che sono state formulate
dal mondo venatorio non hanno trovato esito positivo; erano alcune
richieste di ordine sostanziale, che forse andavano a modificare
quella che è la filosofia di questo disegno di legge, e mi
riferisco in particolare - lo citava qualcuno prima - agli ambiti
territoriali. Mi auguro che questo problema così delicato e
importante venga affrontato a tempo debito con il coinvolgimento
diretto del mondo venatorio e che ci sia, prima di ogni decisione
in merito, un confronto con tutti i soggetti interessati. Questo è
un impegno politico che credo l'Assessore possa prendere di fronte
al Consiglio e di fronte anche alle categorie che sono interessate
a questo problema.
Sono convinto che il dibattito che seguirà, chiarirà forse
meglio alcuni aspetti di questo disegno di legge. Forse si poteva
fare meglio, come ha detto lo stesso Assessore, e forse si poteva
fare un ulteriore passo in avanti; credo che si sia persa
un'occasione in quanto, in un momento così particolare, forse un
momento di riflessione sarebbe stato bene accolto.
Per quello che mi riguarda, credo di aver sostenuto alcune
posizioni e accetto l'espressione della maggioranza; il fatto che
alcuni aspetti che, secondo me, potevano essere accolti non siano
stati accolti, mi porta con dispiacere ad esprimere il mio non
totale soddisfacimento a questo disegno di legge, per cui annuncio
fin da adesso la mia astensione allo stesso. Mi permetterò via via
che si discuteranno i vari articoli, di intervenire ponendo delle
domande.
Presidente -
Ha chiesto la parola il Consigliere
Lanièce.
Lanièce (GA) -
Anch'io ho presentato degli
emendamenti che ho consegnato ora al Presidente del Consiglio e che
verranno spiegati in seguito durante la votazione articolo per
articolo.
Presidente -
Ha chiesto la parola il Consigliere
Piccolo.
Piccolo (ADP-PRI-Ind) -
In merito a questo disegno
di legge desidero esprimere un particolare ringraziamento alla II e
alla III Commissione, che hanno lavorato in stretta collaborazione
e di cui ho fatto parte, proprio per l'impegno che hanno profuso in
lunghe ore insieme all'Assessore Vallet, e insieme a lui hanno
contribuito alla stesura di questo testo che oggi è in discussione,
cercando di recepire, come hanno detto altri, le varie richieste di
emendamenti e suggerimenti delle parti interessate al problema,
cioè gli agricoltori, gli ambientalisti e i cacciatori.
Certo è che, come ogni disegno di legge, non si ha la pretesa di
soddisfare pienamente tutte le componenti, ma credo che la
necessità di regolamentare un settore così delicato come quello
dell'attività venatoria fosse, ormai, non più prorogabile. Ci si
augura quindi, una volta verificate le eventuali difficoltà di
applicazione, di rivedere il disegno di legge nelle parti che
risulteranno carenti. Questo è l'auspicio che mi faccio e che
faccio all'intero Consiglio non solo per questa legge, ma per altre
leggi che verranno emanate da questo Consiglio, ogni qualvolta si
evidenzino discrepanze che rischiano di ledere gli interessi dei
cittadini valdostani.
Concludo quindi ringraziando l'Assessore Vallet per la
disponibilità dimostrata a nome dell'Esecutivo nel recepire tutta
una serie di suggerimenti espressi dai componenti le due
commissioni e dalle categorie che si sono presentate nelle
audizioni. Quindi, pur essendo il disegno di legge perfettibile, mi
dichiaro soddisfatto del lavoro svolto e annuncio il voto
favorevole della Federazione autonomista.
Presidente -
Altri consiglieri chiedono la parola?
Se nessuno chiede più la parola, dichiaro chiusa la discussione
generale.
Ha chiesto la parola l'Assessore all'agricoltura, forestazione e
risorse naturali, Vallet.
Vallet (UV) -
Attendo ancora copia di tutti gli
emendamenti, credo che comunque i consiglieri che li hanno
presentati avranno modo di illustrarli e quindi, rispetto ad ogni
emendamento, mi esprimerò in seguito.
Voglio ringraziare i colleghi che hanno voluto intervenire in
questo dibattito.
Rispetto alle osservazioni che sono state fatte, in modo
particolare per quanto riguarda il più o meno puntuale recepimento
delle osservazioni che sono state fatte dal Presidente della
Commissione di Coordinamento rispetto al disegno di legge votato
dal vecchio Consiglio, devo dire che qui scontiamo
l'indeterminatezza rispetto ai rapporti che ci devono essere fra le
norme e i principi stabiliti dalla 157 e la competenza primaria
della Regione Valle d'Aosta in materia di caccia.
Devo dire che nella stesura di questo testo abbiamo raccolto
puntualmente le osservazioni là dove ci pareva che effettivamente
il vecchio testo potesse essere in contrasto con i principi dettati
dalla legge n. 157. Per qualche punto abbiamo ritenuto che le
osservazioni del Presidente della Commissione di Coordinamento
fossero delle osservazioni di merito, e poiché nel merito di certe
scelte reclamiamo la competenza primaria, per quanto riguarda
alcune osservazioni evidentemente non ne abbiamo tenuto conto.
Per quanto riguarda le osservazioni e le considerazioni svolte
dal Consigliere Parisi, credo sia limitativo ridurre il giudizio
più o meno positivo rispetto a questo testo di legge sul fatto che
si siano accolte più o meno totalmente, o più o meno completamente,
le osservazioni o gli emendamenti proposti dal mondo venatorio.
Il Consigliere Parisi ha constatato personalmente, durante le
lunghe ed estenuanti discussioni che abbiamo fatto in commissione,
che ogni volta che si sposta l'ago della bilancia da una parte,
sorgono esigenze dall'altra parte, per cui il testo che ne è venuto
fuori rappresenta sicuramente un corretto equilibrio.
Per quanto riguarda l'articolo 11 e quindi l'istituzione degli
ambiti territoriali di caccia, qui abbiamo voluto manifestare una
volontà precisa che deriva dalla ferma convinzione che abbiamo, che
una corretta gestione della caccia debba passare attraverso questo
strumento.
Questa legge dice quali sono i momenti attraverso i quali si
dovrà passare per l'attuazione degli ambiti territoriali di caccia,
il discorso è tutto da costruire e tutto da realizzare, la legge
prevede tutti i possibili momenti di confronto e credo che, quando
andremo a proporre delle soluzioni, l'impegno sarà quello di andare
a discuterle, di andare a confrontarle, anche perché questo è
previsto dalla legge che lo si debba fare.
Presidente -
Si passa all'esame
dell'articolato.
Pongo in votazione l'articolo 1.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 2.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 3.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 4.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Sull'articolo 5 ha chiesto la parola
il Consigliere Squarzino Secondina.
Squarzino (VA) -
Rispetto all'articolo 5 mi
asterrò; il motivo è molto semplice: lo avevo già detto in
commissione, lo avevo chiarito a più riprese.
É vero che in questa legge sono chiariti molto bene gli ambiti
di competenza dei vari organismi, ma proprio perché è così, e
proprio perché all'interno della Consulta faunistica regionale sono
rappresentati tutti i soggetti interessati alla tutela della fauna
(e quando dico tutti i soggetti interessati sono i cacciatori, sono
gli ambientalisti, sono gli agricoltori, perché la fauna selvatica
come dice questa legge, come dice la legge n. 157, è un patrimonio
indisponibile dello Stato e, in quanto tale, appartiene a tutti),
allora a me sembra che l'inserire ancora, come momento di
consultazione, anche il Comitato regionale per la gestione
venatoria, che è già presente all'interno della Consulta faunistica
regionale, sia un doppione. A questo punto direi di sentire anche
tutti gli altri che sono in qualche modo già rappresentati nella
Consulta faunistica. Questo è motivo, per il cui su questo articolo
mi astengo.
Presidente -
Pongo in votazione l'articolo 5.
Presenti: 30
Votanti e favorevoli: 26
Astenuti: 4 (Collé, Lanièce, Marguerettaz e Squarzino)
Presidente -
Sull'articolo 6 ha chiesto la parola
il Consigliere Lanièce.
Lanièce (GA) -
Volevo avere dall'Assessore una
spiegazione in merito all'ultima riga, dove si dice "ad eccezione
del territorio compreso nel territorio del Parco del Gran
Paradiso". Secondo me si poteva terminare l'articolo dopo le parole
"fauna selvatica"; quindi volevo sapere se l'aggiunta di questa
frase dipende da una legge o da qualche cosa, perché non riesco a
capire le motivazioni per cui è stata inserita questa frase.
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Per la riformulazione di questo
comma abbiamo voluto riprendere la formulazione della vecchia legge
regionale, che recitava: "ad eccezione del territorio compreso nel
Parco nazionale del Gran Paradiso", per evitare eventuali probabili
conflitti di competenza, e quindi per evitare rischi di
osservazioni del Coordinamento.
Presidente -
Pongo in votazione l'articolo 6.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 7.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 8.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
All'articolo 9 sono stati presentati
due emendamenti. Il primo emendamento, presentato dai Consiglieri
Marguerettaz e Collé, recita:
Emendamento - Articolo 9 comma 2
Dalle parole "la Giunta regionale" alle parole "aziende
faunistico-venatorie" sostituire così: "Su richiesta degli
interessati, la Giunta regionale, acquisito il parere favorevole
della comunità montana interessata, ai sensi della legge 97/1994,
sentita la Consulta faunistica regionale, può autorizzare,
l'istituzione di aziende faunistico-venatorie...."
Presidente -
Ha chiesto di parlare il Consigliere
Collé.
Collé (PpVA) -
Praticamente riproponiamo il comma
così come lo aveva presentato l'Assessore. Sul nuovo testo si
legge: "può istituire aziende faunistico-venatorie", mentre noi
proponiamo: "può autorizzare, l'istituzione di aziende
faunistico-venatorie....".
Crediamo sia giusto il testo così come presentato dall'Assessore
in quanto con questa dicitura si rischierebbe, un domani, di avere
delle aziende faunistico-venatorie pubbliche, creando ulteriori
carrozzoni e oltretutto in contrasto con la legge nazionale n. 157,
che all'articolo 16 definisce e motiva molto bene il ruolo delle
aziende faunistico-venatorie.
Presidente -
C'è poi l'emendamento del Consigliere
Lanièce, che recita:
Emendamento - All'articolo 9 inserire un 5° comma il cui
contenuto è il seguente:
"Per le aziende faunistico-venatorie ed i centri di
riproduzione della fauna selvatica allo stato naturale che adottino
un piano di miglioramento e di salvaguardia ambientale, approvato
dai comuni competenti e dall'Assessorato all'agricoltura,
forestazione e risorse naturali, si applicano le incentivazioni
previste dall'articolo 21 della legge regionale 30 settembre 1991,
n. 30".
Presidente -
Ha chiesto la parola il Consigliere
Lanièce.
Lanièce (GA) -
Ho ripresentato l'emendamento
proposto dall'Associazione dei cacciatori perché ritengo che sia
opportuno questo emendamento in riferimento all'articolo 41. In
fondo, se andiamo a vedere, si tratta di considerare che le aziende
faunistico-venatorie e centri di riproduzione debbono possedere due
fondamentali requisiti: quello di perseguire il miglioramento
dell'assetto ambientale e quello di cercare di equilibrare la
struttura dei singoli ripopolamenti. Questi due riequilibri
richiedono quindi il mantenimento dell'integrità ambientale. Dunque
i direttori delle aziende faunistico-venatorie e dei centri di
riproduzione sono gravati da un vincolo avente la stessa tipologia
dei vincoli adottati per le zone protette; questo regime
vincolistico viene poi confermato anche dall'adozione di un piano
di miglioramento, di salvaguardia ambientale, contenente divieti e
prescrizioni. Quindi, secondo me, sarebbe giusto perequare i regimi
delle incentivazioni, tenendo conto che all'articolo 41 si parla di
incentivi dati secondo criteri rivolti alla tutela e alla
valorizzazione dell'ambiente. Dato che queste aziende sono rivolte
anche loro a tutelare e a valorizzare l'ambiente, si potrebbe
eventualmente accettare questo emendamento proposto dai cacciatori,
che ripresento in questa sede.
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Per una considerazione di carattere
generale rispetto agli emendamenti che sono stati presentati.
Puntualmente gli emendamenti riprendono osservazioni e
discussioni che già abbiamo svolto ampiamente in commissione;
quindi il mio atteggiamento, rispetto al complesso degli
emendamenti, sarà di proporre l'astensione. Questo perché il testo
del disegno di legge è frutto di un lavoro sicuramente
approfondito, e andare adesso a riprendere una discussione che è
stata ampiamente svolta in commissione rischierebbe di introdurre
elementi di contrasto rispetto ad un testo che ha il suo
equilibrio.
Per rispondere nel dettaglio, non abbiamo accolto la proposta di
emendamento che prevedeva per le aziende faunistico-venatorie le
agevolazioni previste per interventi da realizzare nei parchi
regionali, perché riteniamo che il regime vincolistico a cui sono
sottoposti i territori, e quindi le persone che sono interessate a
questi territori, sia ben diverso, sia ben più pregnante, ben più
rigido, rispetto a quella che potrà essere la realizzazione e la
gestione di queste aziende faunistico-venatorie.
Rispetto all'osservazione del Consigliere Collé, quanto è emerso
in commissione ci porta a considerare che anche la Regione
potrebbe, se lo riterrà opportuno, se si verificheranno le
condizioni, essere soggetto attivo rispetto ad una attività che
comunque ha dei risvolti positivi per quanto riguarda la gestione
della fauna, e quindi ci è parso giusto accettare la proposta che
veniva dal Consigliere Bavastro di prevedere anche per la Regione
questa possibilità.
Presidente -
Pongo in votazione l'emendamento
proposto dal Consigliere Collé.
Presenti: 29
Votanti: 6
Favorevoli: 3
Contrari: 3
Astenuti: 23 (Aloisi, Bich, Bionaz, Borre, Chenuil, Chiarello,
Dujany, Florio, Lanivi, Lavoyer, Louvin, Parisi, Perrin C., Perrin
G.C., Piccolo, Riccarand, Rini, Squarzino, Stévenin, Vallet,
Vicquéry, Viérin D., Voyat)
Presidente -
Pongo in votazione l'emendamento
proposto dal Consigliere Lanièce.
Presenti: 30
Votanti e favorevoli: 3
Astenuti: 27 (Agnesod, Aloisi, Bavastro, Bich, Bionaz, Borre,
Chenuil, Chiarello, Dujany, Florio, Lanivi, Lavoyer, Linty, Louvin,
Parisi, Perrin C., Perrin G.C., Piccolo, Riccarand, Rini,
Squarzino, Stévenin, Tibaldi, Vallet, Vicquéry, Viérin D.,
Voyat)
Presidente -
Pongo in votazione l'articolo 9 nel
testo originario.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 10.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
All'articolo 11 ci sono due
emendamenti rispettivamente presentati dai Consiglieri Collé e
Lanièce, che sono di uguale contenuto. Ne do lettura:
Emendamento - Articolo 11, comma 2
Sostituire le parole "istituisce" con le parole "può
istituire".
Emendamento - All'articolo 11 comma 2 sostituire le parole
"istituisce" con le parole "può istituire".
Presidente -
Ha chiesto la parola il Consigliere
Lanièce.
Lanièce (GA) -
In pratica qui c'è l'annosa
questione degli ambiti territoriali, per la quale è stato chiesto
di sostituire la parola "istituisce" con le parole "può istituire"
proprio perché riteniamo che sia necessaria una gradualità per la
difficoltà nella costituzione di questi ambiti; infatti la parola
"istituisce" presuppone un'immediatezza, mentre la dizione "può
istituire" presuppone delle valutazioni che noi riteniamo opportune
sulla necessità di questi ambiti.
Presidente -
Ha chiesto la parola il Consigliere
Chiarello.
Chiarello (RC) -
Prima ho sentito degli
"sbrodolamenti" di ringraziamenti alle commissioni, adesso questi
emendamenti, specialmente questo, va ad inficiare il lavoro fatto
dalle commissioni, perché vorrebbe dire stravolgere la legge.
Ma con questo non voglio mettermi contro i cacciatori, perché ho
sentito che Bavastro è d'accordo sugli ambiti, ho visto in campo
nazionale che l'Arci Caccia si è detta disponibile, anzi ha detto
che gli ambiti sono la cosa a cui si deve andare incontro per
renderla migliore. Sono veramente convinto che la commissione sia
arrivata a fare una buona legge mediando certe cose, e questo degli
ambiti territoriali è uno degli elementi più importanti di questa
legge. Effettivamente questi emendamenti vanno a stravolgere la
legge: non ci credo e voterò contro!
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Credo di aver già ampiamente
spiegato quali sono le motivazioni che sono alla base della scelta;
qui si tratta proprio di manifestare una volontà precisa, quindi
rispetto a questi emendamenti voteremo contro.
Presidente -
Pongo in votazione l'emendamento
proposto dai Consiglieri Lanièce e Collé.
Presenti: 31
Votanti: 26
Favorevoli: 3
Contrari: 23
Astenuti: 5 (Aloisi, Bich, Lavoyer, Parisi, Piccolo)
Presidente -
Pongo in votazione l'articolo 11 nel
testo originario.
Presenti: 31
Votanti e favorevoli: 27
Astenuti: 4 (Collé, Lanièce, Marguerettaz, Parisi)
Presidente -
Pongo in votazione l'articolo 12.
Presenti: 31
Votanti e favorevoli: 27
Astenuti: 4 (Collé, Lanièce, Marguerettaz, Parisi)
Presidente -
Pongo in votazione l'articolo 13.
Presenti: 31
Votanti e favorevoli: 27
Astenuti: 4 (Collé, Lanièce, Marguerettaz, Parisi)
Presidente -
All'articolo 14 ci sono due
emendamenti, proposti rispettivamente dai Consiglieri Collé e
Lanièce. Ne do lettura:
Emendamento - Articolo 14 comma 2:
Punto H: sostituire "tre rappresentanti" con "sei
rappresentanti"
Punto I: sostituire "tre rappresentanti" con "quattro
rappresentanti"
Punto L: sostituire "tre rappresentanti" con "sei
rappresentanti"
Emendamento - L'articolo 14 comma 2 lett. f) deve essere così
modificato:
"un esperto in gestione faunistica, in possesso dei requisiti
di competenza riconosciuti dall'Istituto nazionale per la fauna
selvatica, nominato dal Consiglio regionale".
Presidente -
Ha chiesto la parola il Consigliere
Collé.
Collé (PpVA) -
Al punto H, là dove dice tre
rappresentanti designati dalle organizzazioni professionali
agricole, si propone il numero di sei rappresentanti; al punto I,
al posto di tre rappresentanti designati dalle associazioni
naturalistiche se ne propongono quattro, e al punto L, al posto di
tre rappresentanti designati dalle sezioni regionali delle
associazioni venatorie si propongono sei rappresentanti.
Il tutto per non andare in contrasto con la legge n. 157, che
prevede per la gestione venatoria l'istituzione degli organismi con
una presenza del 30 percento di cacciatori, 30 percento di
agricoltori, 20 percento di associazioni protezionistiche e 20
percento agli enti locali.
Presidente -
Ha chiesto la parola il Consigliere
Lanièce.
Lanièce (GA) -
Il mio emendamento prevede una
variazione della lettera f), dove si parla dell'esperto in gestione
faunistica. La dicitura che propongo ha la funzione di tener conto
del fatto che ci sono delle lauree brevi in gestione faunistica,
quindi sarebbe opportuno, inserendo questo emendamento, dare i
presupposti per giovani valdostani che seguono queste lauree, di
trovare un'occupazione, nella prospettiva di cercare di dare
maggior spinta all'occupazione valdostana, sia quella giovanile e
non. In questa direzione ho presentato questo emendamento, si
tratta quindi solo di inserire la possibilità di nominare questo
esperto che, seguendo questo corso di laurea in gestione faunistica
e purché abbia i requisiti richiesti dall'Istituto nazionale per la
fauna selvatica, possa ricoprire questo ruolo.
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Circa l'emendamento presentato dal
Consigliere Collé, è vero che la legge n. 157 prevede determinati
rapporti, ma è altrettanto vero che con questa composizione della
Consulta faunistica regionale abbiamo sicuramente recepito quelli
che sono i principi dettati dalla legge n. 157, nel senso che il
principio ispiratore è che comunque tutte le categorie devono
essere rappresentate. Noi, proponendo questa composizione, crediamo
di aver tenuto conto di quella che è la nostra competenza primaria
in materia, rispetto ad un organismo che non è previsto dalla legge
n. 157 e che andiamo ad istituire
ex novo
con questa
legge.
Per quanto riguarda invece la proposta del Consigliere Lanièce,
devo dire che queste osservazioni erano già state formulate in
commissione e il dibattito si era sviluppato non tanto sulle
competenze, e quindi sul tipo di laurea richiesta, ma piuttosto su
chi, o meglio, su quale doveva essere l'organismo che doveva
nominare e proporre questa figura.
La conclusione della discussione è stata che forse la presenza
di un personaggio nominato direttamente dall'Istituto nazionale
della fauna selvatica consente alla Consulta, consente comunque
all'Amministrazione, di avere un più stretto rapporto con questo
Istituto. Mi spiego meglio: rispetto ad una scelta o ad una
decisione alla quale ha partecipato anche un rappresentante
designato dall'Istituto nazionale della fauna selvatica,
difficilmente nel momento in cui l'Istituto stesso si trova a dover
esprimere un parere circa queste decisioni andrà contro una
decisione che è maturata in questa maniera. Quindi propongo di
astenerci rispetto a questi emendamenti.
Presidente -
Pongo in votazione l'emendamento
proposto dal Consigliere Lanièce.
Presenti: 30
Votanti: 4
Favorevoli: 3
Contrari: 1
Astenuti: 26 (Agnesod, Aloisi, Bavastro, Bich, Bionaz, Borre,
Chenuil, Dujany, Florio, Lanivi, Lavoyer, Linty, Louvin, Parisi,
Perrin C., Perrin G.C., Perron, Piccolo, Riccarand, Squarzino,
Stévenin, Tibaldi, Vallet, Vicquéry, Viérin D., Voyat)
Presidente -
Pongo in votazione gli emendamenti
proposti dal Consigliere Collé.
Presenti: 30
Votanti: 4
Favorevoli: 3
Contrari: 1
Astenuti: 26 (Agnesod, Aloisi, Bavastro, Bionaz, Borre, Chenuil,
Dujany, Florio, Lanivi, Lavoyer, Linty, Louvin, Parisi, Perrin C.,
Perrin G.C., Perron, Piccolo, Riccarand, Rini, Squarzino, Stévenin,
Tibaldi, Vallet, Vicquéry, Viérin D., Voyat)
Presidente -
Pongo in votazione l'articolo 14 nel
testo originario.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
All'articolo 15 vi sono due
emendamenti, proposti rispettivamente dai Consiglieri Collé e
Lanièce. Ne do lettura:
Emendamento - Articolo 15
Sostituire il titolo: "Comitato regionale per la gestione
venatoria" con "Comitato regionale venatorio".
Emendamento - All'articolo 15 comma 6 aggiungere lettera h)
il cui contenuto è il seguente:
"h) formulare un parere, in merito alla proposta del
calendario venatorio, da inviare alla Consulta faunistica
regionale".
Presidente -
Ha chiesto la parola il Consigliere
Collé.
Collé (PpVA) -
Proponiamo di cambiare il titolo
dell'articolo, da Comitato regionale per la gestione venatoria a
Comitato regionale venatorio. Va tolto "per la gestione" in quanto
leggendo il comma 6, che ne fissa i compiti, si rileva che compiti
di gestione non ci sono, c'è solo l'organizzazione materiale dei
cacciatori. Quindi chiediamo una coerenza fra il titolo ed i
contenuti.
Presidente -
Ha chiesto la parola il Consigliere
Lanièce.
Lanièce (GA) -
Il mio emendamento prevede la
possibilità, per il Comitato, di formulare un parere in merito alla
proposta del calendario venatorio, parere da inviare alla Consulta
faunistica.
- Questo perché ritengo che il Comitato debba avere delle
funzioni importanti; quindi è giusto che presenti dei pareri che
possano essere poi considerati come controdeduzioni alla Consulta
faunistica.
Presidente -
Ha chiesto la parola l'Assessore
all'agricoltura, forestazione e risorse naturali Vallet.
Vallet (UV) -
Invito il Consigliere Collé a
leggere attentamente tutto l'articolo 15, in modo particolare il
comma 6, lettere f) e g), quindi ci asteniamo sul suo
emendamento.
Per quanto riguarda invece l'emendamento proposto dal
Consigliere Lanièce, questo è già recepito all'articolo 31, dove si
parla di calendario venatorio e si dice: "La Giunta regionale,
entro il 15 giugno di ogni anno, su proposta dell'Assessore
competente, sentiti il Comitato regionale per la gestione
venatoria, la Consulta...", eccetera. Mi pare talmente esplicito e
chiaro...
Presidente -
Pongo in votazione l'emendamento
presentato dal Consigliere Collé.
Presenti: 30
Votanti: 4
Favorevoli: 2
Contrari: 2
Astenuti: 26 (Agnesod, Aloisi, Bavastro, Bionaz, Borre,
Chiarello, Dujany, Florio, Lanièce, Lanivi, Lavoyer, Linty, Louvin,
Perrin C., Perrin G.C., Perron, Piccolo, Riccarand, Rini,
Squarzino, Stévenin, Tibaldi, Vallet, Vicquéry, Viérin D.,
Voyat)
Presidente -
Pongo in votazione l'emendamento
proposto dal Consigliere Lanièce.
Presenti: 30
Votanti e favorevoli: 3
Astenuti: 27 (Agnesod, Aloisi, Bavastro, Bionaz, Borre, Chenuil,
Chiarello, Dujany, Florio, Lanivi, Lavoyer, Linty, Louvin, Parisi,
Perrin C., Perrin G.C., Perron, Piccolo, Riccarand, Rini,
Squarzino, Stévenin, Tibaldi, Vallet, Vicquéry, Viérin D.,
Voyat)
Presidente -
Pongo in votazione l'articolo 15 nel
testo originario.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 16.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 17.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
All'articolo 18, comma 1, c'è un
emendamento del Consigliere Collé di cui do lettura:
Emendamento - Aggiungere dopo le parole "parchi naturali
regionali" (17° riga): "dotati di piani di gestione".
Presidente -
Lo stesso emendamento è stato
espresso dal Consigliere Lanièce e recita:
Emendamento - All'articolo 18, comma 1, aggiungere dopo le
parole "parchi naturali regionali" le parole "dotati di piani di
gestione".
Presidente -
Ha chiesto la parola il Consigliere
Lanièce.
Lanièce (GA) -
Si tratta solo di aggiungere una
dicitura molto importante, perché dato che nell'articolo 12 si
parla, al terzo comma, "...in assenza del piano di gestione...",
riteniamo opportuno inserirlo anche nell'articolo 18 e anche
nell'articolo 19, perché effettivamente se i parchi naturali non
hanno un piano di gestione, ovviamente non hanno delle norme, e
quindi giustamente spetta all'Assessorato all'agricoltura
operare.
Di conseguenza, riteniamo che sia indispensabile inserire dopo
"parchi naturali regionali", sia all'articolo 18, sia all'articolo
19 le parole "dotati di piani di gestione", perché vuol dire che
hanno una normativa, la quale presuppone i vari casi e quindi deve
essere seguita.
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Anche questo argomento è stato
ampiamente dibattuto in commissione e la determinazione a cui è
giunta la commissione è di non prevedere l'aggiunta delle parole
"dotati di piani di gestione", tenuto conto del fatto che la legge
quadro per l'istituzione di parchi e riserve naturali prevede che
gli eventuali parchi regionali debbano dotarsi di piano di gestione
entro il periodo di un anno.
Presidente -
Pongo in votazione l'emendamento
proposto dal Consigliere Lanièce e dal Consigliere Collé.
Presenti: 29
Votanti: 5
Favorevoli: 3
Contrari: 2
Astenuti: 24 (Agnesod, Aloisi, Bavastro, Bionaz, Borre, Chenuil,
Dujany, Lanivi, Lavoyer, Linty, Louvin, Parisi, Perrin C., Perrin
G.C., Perron, Piccolo, Riccarand, Rini, Squarzino, Stévenin,
Vallet, Vicquéry, Viérin D., Voyat)
Presidente -
Pongo in votazione l'articolo 18 nel
testo originario.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
All'articolo 19 vengono ritirati gli
emendamenti rispettivamente proposti dal Consigliere Collé e dal
Consigliere Lanièce, che recitano:
Emendamento - Articolo 19, comma 1
Aggiungere dopo le parole "riserve naturali": dotati di
"piani di gestione".
Emendamento - All'articolo 19 comma 1
Aggiungere dopo le parole "parchi naturali regionali" le
parole "dotati di piani di gestione".
Presidente -
Pertanto pongo in votazione
l'articolo 19 nel testo originario.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 20.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 21.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 22.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
All'articolo 23 è stato presentato un
emendamento da parte del Consigliere Collé che recita:
Emendamento - Articolo 23 comma 1
Si ripropone il testo originale presentato
dall'Assessore:
"L'introduzione di fauna selvatica viva è subordinata
all'autorizzazione dell'Assessore all'agricoltura, forestazione e
risorse naturali, sentiti la Consulta regionale faunistica e
l'Istituto nazionale per la fauna selvatica; essa può avvenire per
le specie corrispondenti a quelle attualmente o storicamente
presenti sul territorio regionale e può effettuarsi solo a scopo di
ripopolamento, rinsanguamento o reintroduzione".
Presidente -
Ha chiesto la parola il Consigliere
Collé.
Collé (PpVA) -
Proponiamo ai commi 1 e 4 il testo
originale presentato dall'Assessore, in quanto non ci trova
d'accordo l'idea di poter inserire specie diverse da quelle che
storicamente occupano il nostro territorio. Questo è un argomento
di cui si è discusso ampiamente in commissione e che vedeva molti
consiglieri d'accordo che spero, anche in questa sede, possano dare
il loro contributo affinché questo emendamento passi.
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Invito il Consigliere Collé a non
sobillare. Se in linea di principio il Consigliere Collé mi può
anche trovare d'accordo, devo dire che le determinazioni della
commissione sono andate in questa direzione, tenuto conto del fatto
che comunque questa eventuale decisione deve passare al vaglio di
tutti gli organismi che devono esprimere parere, quindi la Consulta
faunistica regionale e l'Istituto nazionale per la fauna selvatica.
Abbiamo ritenuto di non doverci precludere a priori una
possibilità.
Presidente -
Ha chiesto la parola il Consigliere
Chiarello.
Chiarello (RC) -
Solo per dire a Collé che ero uno
di quelli che in commissione era d'accordo con questo; però, per
coerenza con quello che ho detto prima, che questa legge è venuta
una buona legge proprio per il lavoro che c'è stato in commissione
e con il rispetto di tutte le idee espresse in commissione, non
voterò a favore.
Presidente -
Pongo in votazione l'emendamento
proposto dal Consigliere Collé.
Presenti: 30
Votanti: 7
Favorevoli: 4
Contrari: 3
Astenuti: 23 (Agnesod, Aloisi, Bionaz, Borre, Chenuil,
Chiarello, Dujany, Florio, Lanivi, Lavoyer, Louvin, Parisi, Perrin
C., Perrin G.C., Perron, Piccolo, Riccarand, Rini, Stévenin,
Vallet, Vicquéry, Viérin D., Voyat)
Presidente -
Pongo in votazione l'articolo 23 nel
testo originario.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 24.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 25.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 26.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 27.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 28.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
All'articolo 29 c'è un emendamento
presentato dal Consigliere Lanièce, che recita:
Emendamento - L'articolo 29 comma 1 lett. d) deve essere così
modificato:
"d) combinato a due o tre canne di una o due ad anima liscia
del calibro non superiore al 12 ed una o due ad anima rigata di
calibro non inferiore a mm. 5,6 con bossolo a vuoto di altezza non
inferiore a mm. 40".
Presidente -
Ha chiesto la parola il Consigliere
Lanièce.
Lanièce (GA) -
Ho solo ripresentato un emendamento
che era stato presentato in commissione dall'Associazione dei
cacciatori, perché mi sembrava formulato in maniera un po' più
chiara di quello che è scritto nella legge.
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Qualcuno avrebbe detto ultroneo
questo emendamento, nel senso che la dizione prevista all'articolo
29, comma 1, lett. d), è esattamente la definizione di fucile
combinato: è quello e non è altro.
Presidente -
Il Consigliere Lanièce ritira
l'emendamento?
L'emendamento si intende ritirato; pertanto pongo in votazione
l'articolo 29 nel testo originario.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Sull'articolo 30 ha chiesto la parola
il Consigliere Squarzino Secondina.
Squarzino (VA) -
Per quanto riguarda il germano
reale, nel testo di Giunta non c'era questa specie cacciabile.
Diciamo che in Regione non si arriva a 400 unità, gli uffici
competenti parlano di 347 anatre, di queste belle anatre... allora
a me non sembra giusto inserire anche queste fra le anatroccole che
possono essere uccise. Non solo, esse vivono in ambienti lungo la
Dora che sono frequentati da gitanti, in spazi per giochi e per
divertimenti, per cui i cacciatori vanno anche a disturbare anche
la quiete di questi ambienti. Per questo motivo mi astengo su
questo articolo, perché non condivido la scelta di inserire questa
specie nonostante gli esemplari siano così pochi, qui, in Valle
d'Aosta.
Presidente -
Pongo in votazione l'articolo 30.
Presenti: 31
Votanti: 28
Favorevoli: 27
Contrari: 1
Astenuti: 3 (Collé, Lanièce, Squarzino)
Presidente -
Pongo in votazione l'articolo 31.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 32.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 33.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 34.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 35.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 36.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 37.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 38.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 39.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 40.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 41.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 42.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 43.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 44.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 45.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 46.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 47.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 48.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
All'articolo 49 ci sono tre
emendamenti: uno presentato dal Consigliere Collé e i due
successivi presentati dal Consigliere Lanièce. Ne do lettura:
Emendamento - Articolo 49 comma 2
Togliere le parole: "Il Comitato regionale per l'istituzione
delle aree protette di cui alla legge regionale 30/91".
Emendamento - L'articolo 49 comma 2 deve essere così
modificato:
"Alla loro scadenza la Giunta regionale, sentita la Consulta
faunistica regionale e gli enti locali interessati, deciderà in
merito alla loro destinazione".
Emendamento - L'articolo 49 comma 5 deve essere così
modificato:
togliere le ultime quattro righe ("in caso... parco") o in
subordine modificare così le ultime quattro righe: "in caso di
costituzione in Parco regionale il personale di cui al presente
comma potrà essere assunto presso l'Ente parco con l'analogo
contratto (in qualità cioè di addetto forestale
specializzato)".
Presidente -
Ha chiesto la parola il Consigliere
Lanièce.
Lanièce (GA) -
Il primo emendamento riguarda il
comma 2, con cui chiediamo che venga tolta la frase: "Il Comitato
regionale per l'istituzione delle aree protette di cui alla legge
regionale 30/91", anche perché non riusciamo a capire a quale
titolo debba essere sentito. Qui si dice che alla loro scadenza,
rispetto a queste riserve di caccia, la Giunta regionale, sentita
la Consulta e gli enti locali, deciderà in merito alla loro
destinazione. Eventualmente, se c'è la volontà di dare vita a dei
parchi naturali, si sentirà in seguito il Comitato regionale per
l'istituzione dei parchi naturali, ma sentirlo precedentemente
significa già voler a tutti i costi trasformare le riserve in
parchi naturali, per cui secondo noi questo non è da recepire.
Per quanto riguarda il comma 5, anche qui si tratta di valutare
la possibilità di togliere le ultime quattro righe, in cui si parla
che "in caso di costituzione in Parco regionale il personale di cui
al precedente comma potrà transitare nei ruoli soprannumerari dei
guardia parco". Questo per una semplice motivazione: si tratta di
salariati agricoli, che sono stati assunti da privati e quindi,
improvvisamente, farli assumere come guardia parco, vorrebbe dire
farli assumere con un contratto a carattere pubblico rispetto ad un
contratto precedente di natura privata. Per cui chiediamo o
l'abrogazione delle ultime quattro righe, oppure di inserire: "in
caso di costituzione in Parco regionale il personale di cui al
precedente comma può essere assunto presso l'Ente parco con analogo
contratto in qualità di addetto forestale specializzato".
Mi sembra più corretto, dato che si tratta di un istituto
precedentemente di natura privata, e invece il guardia parco
rientra in un istituto di natura pubblica. Pensiamo che questo sia
più corretto, anche per evitare eventuali bocciature da parte della
Commissione di Coordinamento.
Presidente -
Ha chiesto la parola il Consigliere
Bavastro.
Bavastro (LN) -
Anche io in commissione avevo
proposto lo stesso emendamento, ma la versione originaria non
prevedeva la consultazione degli enti locali; è stata invece
inserita questa possibilità. A mio parere, la consultazione degli
enti locali ristabilisce una situazione accettabile, cioè un
equilibrio che garantisce l'imparzialità della decisione.
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Per quanto riguarda il primo
emendamento e quindi la proposta di togliere la possibilità di
consultare il Comitato regionale per l'istituzione delle aree
protette, riprende in parte quanto già osservato giustamente dal
Consigliere Bavastro, e aggiungo che comunque questo rientra in una
logica che è quella di dare all'organo che poi deve prendere la
decisione, la possibilità di consultare tutti quegli organismi i
quali possono esprimere un parere in relazione a questo.
Tenuto conto che il destino delle attuali riserve di caccia può
essere triplice, nel senso che possono diventare territorio libero,
possono essere costituite delle aziende faunistiche-venatorie,
oppure potrebbero anche diventare parchi regionali. Riteniamo che
uno degli organismi, che è competente ad esprimere un parere di
tipo consultivo a supporto della decisione che la Giunta poi sarà
chiamata a prendere, sia il parco. Quindi proporrei di astenersi
sul primo emendamento.
Per quanto riguarda invece l'emendamento proposto all'articolo
49, comma 5, l'emendamento credo debba essere accolto proprio per
evitare problemi di legittimità rispetto alle nostre
competenze.
Presidente -
Quale parte dell'emendamento
all'articolo 49, comma 5, viene accolta?
Vallet (UV) -
Propongo di accogliere l'emendamento
in subordine, e quindi di formulare: "in caso di costituzione in
Parco regionale il personale di cui al presente comma potrà essere
assunto presso l'Ente parco", e fermarsi lì.
Presidente -
Pongo in votazione l'emendamento
all'articolo 49, comma 2, presentato sia dal Consigliere Collé che
dal Consigliere Lanièce.
Presenti: 30
Votanti e favorevoli: 3
Astenuti: 27 (Agnesod, Aloisi, Bavastro, Bionaz, Borre, Chenuil,
Chiarello, Dujany, Florio, Lanivi, Lavoyer, Linty, Louvin, Parisi,
Perrin C., Perrin G.C., Perron, Piccolo, Riccarand, Rini,
Squarzino, Stévenin, Tibaldi, Vallet, Vicquéry, Viérin D.,
Voyat)
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Chiedo due minuti di sospensione per
verificare la formulazione esatta, perché è molto importante questo
comma.
Si dà atto che su richiesta dell'Assessore all'agricoltura,
forestazione e risorse naturali Vallet, la seduta è sospesa dalle
ore 19,34 alle ore 19,43.
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Per confermare il giudizio
sull'emendamento all'articolo 49, comma 5, nel senso che
l'osservazione del Consigliere Lanièce è sicuramente pertinente.
Propongo quindi di accogliere l'emendamento così come formulato
nella prima proposta, cioè togliere le ultime quattro righe del
comma 5, e precisamente togliere: "in caso di costituzione in Parco
regionale il personale di cui al presente comma potrà transitare
nei ruoli soprannumerari dei guardia parco".
- Dobbiamo tenere conto anche del fatto che, nel momento in cui
si dovesse andare o ad ingrandire o ad istituire un nuovo parco,
occorre la legge istitutiva, e la legge n. 30 prevede che con legge
istitutiva sia determinata anche la pianta organica. Quindi
potrebbe essere quella la sede in cui si va a destinare questo
personale.
Presidente -
Pongo in votazione l'emendamento
proposto dal Consigliere Lanièce, ovvero:
Emendamento - L'articolo 49 comma 5 deve essere così
modificato:
togliere le ultime quattro righe e precisamente togliere: "in
caso di costituzione in Parco regionale il personale di cui al
presente
comma potrà transitare nei ruoli
soprannumerari dei guardia parco".
Presenti, votanti e favorevoli: 29
Presidente -
Pongo in votazione l'articolo 49 nel
testo così emendato:
Articolo 49 - (Riserve di caccia in concessione
speciale)
1. Le concessioni in atto delle riserve di caccia in
concessione speciale, di cui all'articolo 21 della legge regionale
28/1973, restano in vigore sino alla loro scadenza ed eventualmente
per un solo rinnovo della concessione non superiore a tre
anni.
2. Alla loro scadenza la Giunta regionale sentita la Consulta
faunistica regionale, il Comitato regionale per l'istituzione delle
aree protette di cui alla legge regionale 30/1991, e gli enti
locali interessati, deciderà in merito alla loro
destinazione.
3. Le riserve di caccia in concessione speciale sono soggette
alle limitazioni della presente legge.
4. Il mancato rispetto delle prescrizioni contenute nelle
concessioni o di quelle di cui alla presente legge comporta la
revoca della concessione stessa.
5. Il personale di vigilanza in servizio presso le riserve di
caccia in concessione speciale alla data di scadenza delle relative
concessioni può essere assunto, su richiesta dello stesso, presso
il Servizio forestazione e risorse naturali dell'Assessorato
dell'agricoltura, forestazione e risorse naturali, in qualità di
addetto forestale specializzato, con contratto di natura
privatistica a tempo indeterminato di cui alla legge regionale 27
luglio 1989, n. 44 (Norme concernenti i cantieri forestali, lo
stato giuridico ed il trattamento economico dei relativi
addetti).
Presenti, votanti e favorevoli: 29
Presidente -
Pongo in votazione l'articolo 50.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 51.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 52.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
All'articolo 53 c'è l'emendamento
dell'Assessore Vallet, che recita:
Emendamento - Sostituire l'articolo 53 con il
seguente:
"Articolo 53
(Variazioni al bilancio)
1. Alla parte spese del bilancio di previsione della Regione
per l'anno finanziario 1994 sono apportate le seguenti variazioni
sia in termini di competenza che in termini di cassa:
a) in diminuzione
cap. 69000 "Fondo globale per il finanziamento di spese
correnti"
lire 600.000.000
b) in aumento
programma regionale: 2.2.1.10
codificazione: 1.1.1.4.2.02.08.14.04.14
cap. 40455 (di nuova istituzione) "Spese per la tutela e la
gestione della fauna selvatica ivi compresi i corsi di preparazione
per l'ammissione all'esame per l'abilitazione venatoria e i corsi
di qualificazione per l'attestato di idoneità per l'attività di
guardia venatoria volontaria"
lire 600.000.000".
Presidente -
Lo pongo in votazione.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 54.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 55.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 56.
Presenti: 30
Votanti e favorevoli: 27
Astenuti: 3 (Collé, Lanièce, Marguerettaz)
Presidente -
Ha chiesto la parola per
dichiarazione di voto il Consigliere Florio.
Florio (VA) -
Certamente questa non è la legge che
i Verdi avrebbero voluto. É una legge che contiene al suo interno,
soprattutto perché introdotti in sede di discussione in
commissione, elementi di qualche preoccupazione.
Devo dire, fra l'altro, che se è vero che le commissioni hanno
bene ed esaustivamente lavorato, purtroppo i rapporti di forza
all'interno delle stesse hanno fatto sì che siano stati accolti
emendamenti provenienti dalle associazioni venatorie piuttosto che
emendamenti provenienti dalle associazioni ambientaliste o dai
Verdi.
Numerosi sono stati questi emendamenti, circa 12; in talune
parti hanno non sostanzialmente ma, in misura pesante, modificato
la
ratio
della legge.
Si è trattato comunque di un lavoro serio; bisogna ad esempio
rendere atto al Consigliere Bavastro che da cacciatore ha tenuto a
mio avviso in commissione, ma anche in aula, un atteggiamento di
apertura nei confronti del problema della caccia, che è un problema
che non riguarda solo le associazioni venatorie e le associazioni
ambientaliste, ma l'insieme del Paese e del patrimonio collettivo
che lo costituisce.
C'è da dire che si sono registrati alcuni irrigidimenti in
commissione e alcune posizioni, in quest'aula, oggi, che guardano
al problema della caccia come ad un problema proprio, esclusivo
delle associazioni venatorie, nei confronti delle quali
riconosciamo anche atteggiamenti positivi, ma che continuano a
rivendicare in primo luogo la necessità di gestire in proprio il
patrimonio, cosa che finalmente questa legge riconduce invece ad un
organismo diverso e superiore, sentite ovviamente le associazioni
venatorie, oltre che tutte le altre interessate
in primis
a
questo problema.
Questo è uno degli elementi forti di questa legge, così come
elemento forte di questa legge è l'articolo 11, quello sugli ambiti
territoriali, che là dove sono stati attuati hanno consentito una
gestione del patrimonio buona, corretta, cosa che credo potrà
essere possibile fare anche qui da noi, tenuto conto della
possibilità di correggere eventualmente il tiro nei confronti della
suddivisione concreta del territorio della regione in ambiti
territoriali.
Devo dire che la volontà politica dell'Assessore di portare a
buon fine questa legge, tenendo fermi alcuni dei tempi principali:
quello degli ambiti, quello della separazione delle decisioni e
dell'organizzazione della gestione, quello della suddivisione dei
momenti in più fasi consultive sia delle associazioni venatorie che
delle associazioni ambientaliste che dei tecnici esperti, la
tensione verso una visione del problema della caccia che tenta
finalmente di andare oltre la mera gestione di un semplice
patrimonio da cacciare, è un titolo di merito dell'Assessore
Vallet.
Sono questi gli elementi che ci fanno votare con favore, per
quanto mi riguarda almeno personalmente, questa legge; credo che si
tratti di una buona legge nel complesso, che è il risultato di una
- tutto sommato - sapiente opera di mediazione e di limatura
reciproca del testo e dei contenuti del testo stesso.
Credo anche che questa legge possa costituire un'ottima base di
partenza.
Non credo che possa essere risolutiva del problema; credo che la
visione del settore così come regolamentato da questa legge e così
come deriva dalla visione derivante da questa legge, debba essere
anche analizzato in funzione di altri elementi relativi
all'utilizzo del territorio valdostano nel suo insieme.
Ed è alla luce di questa esigenza (che credo non potrà non
venire avanti) che presumo si dovrà continuare a prestare estrema
attenzione proprio alla gestione concreta.
Votiamo con favore, riteniamo infine che sia una buona legge,
una legge positiva, una legge che costituisce un buon passo in
avanti.
Presidente -
Pongo in votazione la legge nel suo
complesso.
Presenti: 30
Votanti e favorevoli: 26
Astenuti: 4 (Collé, Lanièce, Marguerettaz, Parisi)
Il Consiglio approva
Presidente -
Sono terminati i lavori, che
riprenderanno domani mattina alle ore 9,15.
La seduta è tolta.
La seduta termina alle ore 19,53.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK