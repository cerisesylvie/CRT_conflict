Consiglio Regionale della Valle d'Aosta - Oggetto del Consiglio n. 727 del 25 settembre 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ENERGIA
Risparmio energetico e fonti alternative
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 727 del 25 settembre 2014 - Resoconto
OGGETTO N. 727/XIV - Approvazione, ai sensi della legge
regionale 1° agosto 2012, n. 26, del piano energetico ambientale
regionale (PEAR).
Presidente
- Sì, prima di passare la parola all'Assessore
Marquis, voglio solo ricordare ai colleghi che si discute
quest'atto amministrativo con i relativi emendamenti allegati
presentati dall'Assessore già nella scorsa seduta, gli allegati vi
sono stati forniti per via telematica. La parola al collega
Assessore Marquis.
Marquis (SA) -
Grazie Presidente. Buon pomeriggio
colleghi.
Il piano energetico ambientale regionale che vi viene proposto
discende dalla legge 10 del 1991 e dalla legge regionale 26 del
2012, fa seguito a quelli già approvati nel 1998 e nel 2003 e
contiene gli indirizzi evolutivi della politica energetica, con un
orizzonte temporale al 2020. La predisposizione di questo piano è
stata curata dagli uffici dell'Assessorato delle attività
produttive, dal COA Energia e dal Dipartimento DIMSET
dell'Università degli Studi di Genova. Hanno inoltre contribuito e
collaborato a quest'iniziativa diverse strutture della Regione sia
in fase di redazione, sia in fase di valutazione di impianto
strategico. É un piano molto articolato e complesso con riferimento
agli argomenti trattati. La sua definizione ha comportato
l'acquisizione di dati in parte su base statistica e in parte su
base analitica, su scala nazionale e locale, relativamente al
consumo e alla produzione di energia. I dati sono chiaramente
fondamentali per valutare la compatibilità della pianificazione
energetica con le disposizioni della legislazione vigente. Il
riferimento di certi dati omogenei, tra livelli territoriali
diversi, unitamente alla continua evoluzione della normativa di
settore e alla multidisciplinarietà degli apporti hanno inciso
sulla tempistica dell'iter di definizione di queste proposte. È con
il Protocollo di Kyoto del 1997, siglato dai rappresentanti di
Governo dei Paesi industrializzati, che si è formalmente affermata
e condivisa la preoccupazione sull'impatto energetico delle azioni
legate alle attività dell'uomo sull'ambiente. È in quella sede che
vennero presi i primi impegni per ridurre le emissioni di anidride
carbonica e dei gas ad effetto serra, al fine di contrastare i
cambiamenti climatici. Da allora è cresciuto il dibattito sui temi
energetici con riferimento agli effetti derivanti sia dalla
produzione, sia dal consumo, tanto da essere argomenti di grande
attualità nelle politiche comunitarie per perseguire lo sviluppo
sostenibile e per favorire il rilancio dell'economia e
dell'occupazione; temi di estremo interesse in Europa, che è anche
il principale importatore di combustibili fossili su scala
mondiale. Oggi si importano i due terzi del gas che si consuma e la
quasi totalità del petrolio. I recenti avvenimenti in Ucraina,
Siria e Iraq hanno dimostrato inoltre la vulnerabilità della nostra
economia all'impennata dei prezzi, alle crisi energetiche esterne e
alle prese di posizione da parte di regimi a noi lontani. La
sostituzione di combustibili fossili di importazione con l'energia
rinnovabile è pertanto una priorità, poiché aumenta l'indipendenza
sotto il profilo energetico, sicurezza energetica ed energie
rinnovabili vanno quindi di pari passo. Il prezzo che impone oggi
la dipendenza energetica è alto sotto i profili economico e
politico. Mai in precedenza nella definizione del PEAR vi è stata
tanta consapevolezza sull'importanza dello sviluppo delle fonti
energetiche rinnovabili sia con riferimento alla sicurezza
energetica, ai costi, alla sostenibilità ambientale, nonché
all'impulso che può offrire questo settore al miglioramento della
competitività di un sistema territoriale. Le rinnovabili, la
green economy
costituiscono un'opportunità per una regione
alpina qual è la Valle d'Aosta, i cui valori paesaggistici,
ambientali da salvaguardare e valorizzare costituiscono
un'importante fonte di attrattività turistica. In questo settore,
per le competenze acquisite e le potenzialità territoriali, si può
aspirare a costituire una filiera produttiva con la finalità di
innescare un circolo virtuoso per rilanciare l'economia in modo
sostenibile e creare nuova occupazione.
Prima di introdurre il PEAR con orizzonte temporale al 2020, mi
pare opportuno e utile condividere alcune brevi riflessioni sul
piano precedente, sul quale si innesta, e quindi sul punto di
partenza rispetto agli indirizzi che oggi vengono presi. Nel
periodo di vigenza precedente sono stati perseguiti gli obiettivi
di piano con la promozione di interventi mirati alla crescita della
produzione di energia da fonti rinnovabili e al contenimento, per
quanto possibile, della crescita dei consumi. Il PEAR precedente
affrontava le tematiche inerenti le catene stazionarie, ovvero ad
esclusione dell'incidenza dei trasporti. I risultati sono stati
allineati a quelli attesi, nonostante vi sia stato nel periodo un
incremento dei consumi termici ed elettrici, che è stato compensato
dalla maggiore produttività rispetto a quella prefigurata nel piano
da parte delle energie rinnovabili.
Per quanto concerne la proposta che esaminiamo oggi di PEAR con
orizzonte temporale 2020, vi voglio significare che è armonizzato
con il documento 20-20-20 che è stato predisposto dalla Comunità
europea nel 2007, che sostanzialmente fissa tre obiettivi: quello
di riduzione del 20 percento dei consumi finali lordi, dicendo che
deve provenire da fonti energetiche rinnovabili, questo entro il
2020; il secondo che i consumi energetici complessivi devono
ridursi del 20 percento rispetto a quelli tendenziali ovvero che si
stimano in assenza di una pianificazione; ultimo e terzo obiettivo
è che l'emissione di CO2 deve essere ridotta del 20 percento
rispetto ai livelli che erano stati raggiunti nel 1990. La
pianificazione energetica trae origine dai bilanci energetici
regionali in cui vengono analizzati i flussi energetici che
caratterizzano la regione. L'attendibilità dei dati, soprattutto in
una regione piccola, è fattore di incertezza ed è necessario
tenerne conto nella lettura critica di questi bilanci e nella
definizione degli scenari...l'incertezza che deriva
dall'attendibilità dei consumi riferita ai combustibili fossili,
che, derivando da ripartizione statistica nazionale, potrebbe
portare a variazioni significative, tali da incidere sul
raggiungimento dei rispettivi target.
Tali considerazioni, in aggiunta al fatto che le metodologie di
calcolo e di monitoraggio degli obiettivi nazionali non sono ancora
perfettamente delineate, hanno portato a considerare
cautelativamente nel piano una serie di interventi volti a definire
un traguardo superiore rispetto a quanto richiesto a livello
nazionale. Dalla lettura di contesto mediante l'analisi dei BER e
da quanto rilevato sul territorio della Valle d'Aosta, emerge,
unicamente all'incremento di produzione di energia da rinnovabili,
una crescita dei consumi elettrici e termici sia in ragione
dell'incremento demografico, sia in ragione dall'essere una regione
alpina. L'orografia della Valle d'Aosta, la polverizzazione della
presenza umana e degli insediamenti sul territorio determinano
implicazioni anche sotto il profilo energetico sia riguardo alla
catena stazionaria, sia a quella dei trasporti. I consumi pro
capite sono più elevati rispetto a quelli di altre realtà italiane.
Il bilancio energetico regionale 2010 ci dice che il 43 percento
dei consumi è ascrivibile al settore dei trasporti, il 38 percento
al comparto civile e il 17 percento all'industria e, infine, il 2
percento al comparto dell'agricoltura. Ma qual è la
caratterizzazione dei consumi e della produzione in Valle d'Aosta?
Quali sono le azioni che negli ultimi anni sono state fatte e hanno
inciso significativamente? Una è la metanizzazione, che è stato
quel processo di infrastrutturazione che ha portato alla netta
crescita dei consumi di gas naturale nel settore civile con la
relativa riduzione di combustibile di origine petrolifera. Ci sono
i consumi termici da fonte rinnovabile e quindi la rivalutazione
principale della biomassa che consegue ad un progetto europeo,
finanziato negli scorsi anni, che ha consentito di fare un'indagine
conoscitiva sul territorio e che ha sostanzialmente dato un
censimento più corretto rispetto a quelle che erano le medie
statistiche nazionali che ci venivano assegnate su quest'ambito e
quindi ha moltiplicato di quattro volte l'importanza di questo
settore sui consumi e quindi per tutte le iniziative sul
territorio, dove ci sono delle centrali termiche alimentate a
biomassa o a pellet. Unitamente a questi fattori di carattere
generale c'è da significare che l'energia elettrica è un'energia
elettrica pulita...quella che viene prodotta quasi totalmente da
impianti idroelettrici.
Per perseguire gli obiettivi di riduzione dei consumi e di
riduzione di CO2, sono stati considerati due scenari: uno libero,
caratterizzato da un congelamento della situazione attuale della
produzione del rinnovabile e dall'assenza di politiche mirate alla
riduzione dei consumi e l'altro di piano, che comprende gli
interventi da attuare per soddisfare le condizioni di legge in
rapporto allo scenario libero. Gli interventi verranno declinati in
azioni specifiche, supportati da leggi di settore a livello
regionale, in armonia con la legislazione nazionale ed europea
attingendo, oltre che alle finanze locali, alle fonti di
finanziamento disponibili FES, pertanto non vengono portate nel
documento in discussione, ma saranno ricomprese nella
programmazione.
Gli obiettivi che ci si prefigge a livello locale entro il 2020,
per quanto concerne il primo, ovvero quello di far sì che vi sia un
incremento dei consumi da fonti rinnovabili, con la finalità di
perseguire lo scopo che almeno il 20 percento dei consumi finali
lordi deve provenire da fonti energetiche rinnovabili...l'Unione
europea ha ripartito tra i Paesi membri i rispettivi contributi da
apportare, all'Italia è stato assegnato il valore del 17 percento,
successivamente nella ripartizione che lo Stato ha fatto per le
Regioni alla Valle d'Aosta è stata assegnata la percentuale da
raggiungere entro il 2020 del 52,1 percento, cautelativamente nel
nostro piano l'obiettivo è stato fissato nel 53,4 percento.
Quanto al secondo obiettivo: quello della riduzione dei consumi
rispetto allo scenario libero, l'obiettivo che ci si è prefissati
nel piano è quello di raggiungere un decremento dei consumi al 2020
del 4 percento.
Quanto al terzo obiettivo, l'energia elettrica esportata ci
consente di evitare la produzione di CO2 in altri territori
contermini e pertanto, rispetto ai livelli che erano stati
consolidati nel 1990, ci sarebbe una riduzione del 27 percento
delle emissioni in atmosfera.
Come abbiamo fatto per prefigurare il raggiungimento di questi
obiettivi? Si è intervenuti nel potenziamento, nell'incremento
della produzione da fonti rinnovabili e in parallelo è stata
prevista una politica di riduzione dei consumi attraverso
l'efficientamento del parco degli edifici e attraverso interventi
di efficienza delle conversioni energetiche. Nello specifico, per
quanto concerne le fonti energetiche rinnovabili, si prevede un
incremento di produzione da qui al 2020 del 5,5 percento,
rispettivamente l'idroelettrico si prevede che incrementi la
produzione del 40 percento, mentre il 60 percento dell'incremento
della produzione dovrebbe venire dagli altri settori rinnovabili,
ovvero l'eolico, il solare fotovoltaico, il solare termico, la
biomassa e il biogas.
Quanto agli interventi di efficientamento energetico, come
dicevo poc'anzi, sono stati previsti degli interventi di
riqualificazione energetica annualmente sul 4 percento delle civili
abitazioni, gli interventi di razionalizzazione dei processi
produttivi industriali e la diminuzione del fabbisogno elettrico
nei settori industriali e civili con risparmi significativi. Quanto
al miglioramento dell'efficienza attraverso le conversioni
energetiche, si interviene sull'efficientamento della produzione
del calore nei settori civili e industriali anche attraverso la
creazione di reti di teleriscaldamento tra le quali figurano quella
di Aosta e quella di Breuil-Cervinia, gli impianti di cogenerazione
a gas e l'installazione di pompe di calore in sostituzione di
caldaie tradizionali presso utenze domestiche.
Quanto alla crescita della produzione delle energie rinnovabili,
occorre rimarcare che, nonostante gli obiettivi che sono stati dati
con il documento
Europa 20-20-20
, la Comunità europea
diciamo che sta andando avanti e sta maturando la consapevolezza
dell'importanza di queste tematiche. Sono già stati prefissati
ulteriori obiettivi che non sono ancora stati oggi formalizzati con
dei documenti, però, per quanto ne sappiamo, si prevede che al 2030
dovrebbe essere ridotto del 40 percento il livello di emissioni
rispetto ai livelli raggiunti nel 1990 e si dovrebbe arrivare ad
una produzione di energia da fonti rinnovabili rispetto al consumo
pari al 27 percento rispetto a quanto siamo ora.
Per raggiungere gli obiettivi che ci siamo prefissati, quali
sono le azioni più significative fra tutte quelle che ho citato?
L'incremento di produzione dell'idroelettrico pesa al 38 percento,
il 29 percento lo pesano gli interventi di riqualificazione del
patrimonio edilizio sotto il profilo energetico, il 12 percento
l'incremento del fotovoltaico, il 7 percento la biomassa, il 5
percento gli impianti rispettivi di teleriscaldamento. Come ha
detto poc'anzi il Presidente nella sua relazione, il cambio di
approccio che c'è stato nella predisposizione della documentazione
europea è che questa volta, al di là della verifica della capacità
di spesa, verranno verificati anche i risultati che si andranno a
raggiungere. È quindi importante anche l'azione di monitoraggio che
verrà prevista e predisposta su queste iniziative, per cui, per il
raggiungimento degli obiettivi, è indispensabile un'azione
pianificata, soprattutto per ciò che concerne l'aggiornamento dei
bilanci energetici regionali e soprattutto per quello che concerne
l'allineamento delle banche dati e la costituzione di banche dati
che siano le più reali possibili, perché, per quanto concerne il
consumo di prodotti combustibili di origine fossile, abbiamo delle
grosse discrepanze in funzione del soggetto che fornisce il dato a
livello nazionale.
Io vorrei ringraziare tutti coloro che hanno partecipato alla
predisposizione di questa copiosa documentazione, di questo studio,
che raccoglie dei significativi contributi in settori molto
articolati e complessi, in cui serve un approccio su base
scientifica. C'è stata molta difficoltà, come dicevo prima, perché
non abbiamo un catasto ancora aggiornato sotto il profilo
energetico e quindi la strada da fare in questa direzione è ancora
molta. Vorrei ringraziare anche i componenti della IV Commissione,
che nello scorso mese di luglio hanno affrontato quest'argomento e
l'hanno esaminato nonostante ci fossero pochi giorni a disposizione
per fare una valutazione complessiva di questo dossier. Io concludo
così questa breve relazione e vi lascio spazio per i vostri
interventi e mi riservo poi di intervenire in fase di replica.
Grazie.
Presidente
- Qualche collega che chiede la parola in
discussione generale? Nessuna richiesta di intervento? Chiudo la
discussione generale...in discussione generale la parola al collega
Roscio.
Roscio (ALPE)
- Sì, grazie Presidente. Grazie Assessore
per la sua relazione dettagliata, che fornisce un'analisi
sicuramente interessante sullo stato attuale e anche sulle
prospettive di questo piano energetico ambientale.
Forse c'è un aspetto, che è più forse quello di indirizzo
politico che quello tecnico rispetto al PEAR - avevamo già avuto
modo di fare alcune considerazioni nella commissione - ed è quello
che...l'obiettivo, come lei ha ricordato...è che la prospettiva di
questo piano energetico ambientale è il 2020...ora, è vero che
l'Europa non ha ancora formalizzato obiettivi di più lungo termine,
ma ormai sono pressoché accertati, come ha anche ricordato da
alcune cifre che ha fornito...che gli obiettivi al 2030...che ormai
è un orizzonte temporale non troppo lontano, perché ricordiamo che
l'obiettivo 20-20-20 datava dal 2007, noi oggi ci prepariamo a fare
questo piano energetico e siamo al 2014, quindi ha senso cominciare
a spostare l'obiettivo temporale un po' più in là e su questo forse
dobbiamo fare una riflessione...ma non è così lontano, Presidente,
il 2030, soprattutto se noi andiamo a ragionare sulla produzione e
soprattutto se teniamo conto del fatto che, laddove noi andiamo ad
intervenire, cioè sull'aumento di produzione specialmente da
idroelettrico, dove ormai siamo quasi alla saturazione, oltre una
certa soglia non si potrà andare. Se quindi vogliamo riuscire ad
arrivare a quel 45 percento di produzione da fonti rinnovabili, al
40 percento di risparmio energetico e al meno 55 percento di
emissioni di CO2, forse la strada non è tanto quella di soffermarsi
su come fare a produrre più energia, anche se quest'energia è
prodotta in maniera...da fonti rinnovabili, perché non è detto, se
il criterio di base è la sostenibilità, che il fatto di fare solo
fonti rinnovabili risponda alla sostenibilità reale. È molto labile
il confine tra sviluppo e danno permanente quando sto parlando di
fonti rinnovabili, quindi forse su questo bisognerebbe fare una
riflessione, tanto più che, quando io vado a parlare di questi
dati, di percentuali, si parla sempre di rapporti fra i consumi
effettivi e l'energia che viene prodotta. Nel rapporto di solito -
e questa è matematica -, a parità di incremento, se io diminuisco
quello che sta sotto, ottengo dei vantaggi maggiori, cioè se io
vado a diminuire i consumi del 5 percento, ottengo un aumento della
mia percentuale maggiore che se aumento del 5 percento la
produzione anche da fonti rinnovabili...e questo è...
(interruzione di un Consigliere, fuori microfono)
...no, non sono due cose diverse, perché la percentuale che devo
raggiungere è quella. Il rapporto tra queste due cose mi dà
l'obiettivo che devo raggiungere. Sono quindi esattamente la stessa
cosa, nel senso che conviene puntare di più al risparmio che
aumentare la produzione anche quando questa produzione proviene da
fonti rinnovabili. Credo che su questo bisognava incentrare il
discorso più che cercare di aumentare la produzione anche se da
fonti rinnovabili...
(interruzione del Presidente della Regione, fuori
microfono)
...non sono due cose diverse, Presidente, io insisto, poi, se
vuole, ci confrontiamo...e soprattutto su un passaggio che ha fatto
l'Assessore, dicendo che ci sono ancora delle incertezze sul
catasto, cioè sulla conoscenza ad oggi della produzione di energia
e del consumo di energia: ecco, forse su questo bisognerebbe fare
una riflessione per riuscire ad avere come base di partenza dei
dati certi ed affidabili, perché sennò diventa molto difficile
riuscire a fare una programmazione di lungo termine.
Una cosa su cui vale la pena di soffermarsi è quel 29 percento
di riqualificazione del patrimonio energetico, che forse vale la
pena di spingere ancora di più, perché, se noi vogliamo andare
veramente ad ottenere un risparmio, tenuto conto che solitamente le
case difficilmente ad oggi si riscaldano con fonti rinnovabili,
spesso e volentieri si riscaldano con fonti fossili e la Valle
d'Aosta, fino a prova contraria, le fonti fossili le importa
dall'estero, cioè dal di fuori, non ha fonti fossili proprie,
ragione per cui questo discorso servirebbe sia a garantire una
sostenibilità per la Valle d'Aosta, per il futuro, sia a preservare
quelle fonti non solo di energia, ma anche questo patrimonio
ambientale che la Regione ha.
Presidente -
Grazie collega Roscio. Siamo sempre in
discussione generale. La parola al collega Donzel.
Donzel (PD-SIN.VDA) -
Grazie Presidente.
Sicuramente c'è stato uno sforzo di scrittura non indifferente,
lo dimostra la mole del piano energetico. Bisogna poi capire se a
questo sforzo di scrittura teorica, che riprende i principi
sostanziali che lei, Assessore, ha ricordato, enunciati dalla
comunità internazionale sulla necessità di controllare e gestire
meglio l'energia, soprattutto per evitare quelli che sono i
fenomeni che, in qualche modo, stiamo ancora studiando...non
riusciamo bene neanche a capire, a controllare l'effetto serra, le
emissioni e quindi, diciamo, c'è una presa di coscienza, almeno in
molti Paesi occidentali. Ci sono poi ancora alcuni Paesi che magari
questa presa di coscienza ce l'hanno, ma sono abbastanza sordi a
seguire quelle che sono le indicazioni che vengono prese dalla
comunità internazionale; proprio recentemente Cina e India hanno
abbastanza snobbato uno di questi vertici, che hanno appunto
l'obiettivo, in qualche modo, di determinare delle strategie comuni
nell'utilizzo dell'energia, nello sfruttare le risorse del pianeta.
Così la piccola Valle d'Aosta, come dicevo prima, si trova dentro
questo mondo gigantesco e deve fare giustamente la sua parte. Una
parte che, come viene riportato correttamente da questi documenti,
viene fatta anche se non è ancora così facile calcolare con
esattezza e precisione determinati dati. È vero che la fisica è una
scienza che misura, però è anche vero che, leggendo questi piani,
quando la fisica si collega alla politica, può venir fuori qualcosa
di molto interessante, cioè non è sempre detto che tutte le azioni
che vanno in una direzione siano così coordinate, si intreccia
quindi l'esigenza di sviluppare l'utilizzo di fonti rinnovabili da
una parte con l'esigenza anche comunque di contenere determinate
emissioni e non è detto che l'utilizzo - come forse accennava anche
il collega Roscio - di fonti rinnovabili sia poi sempre così
sostenibile in un determinato ambiente.
Vengo alle questioni concrete. La Valle d'Aosta, lo sappiamo, ha
una fonte di energia straordinaria, che è quella idroelettrica,
però sappiamo che nell'utilizzo di quest'energia dobbiamo - per
quanto mi riguarda, l'ho già segnalato in altre occasioni -
migliorare nella gestione della risorsa acqua. L'acqua è un bene
comune, non è una proprietà privata di qualcuno, che la utilizza a
fini esclusivi, cioè io faccio energia idroelettrica, non sporco il
mondo, però non è così scontato quest'utilizzo, dobbiamo... Tra
l'altro, anche la Regione sta facendo delle ricerche molto
interessanti sul calcolo del deflusso minimo vitale, sulla gestione
delle acque, perché dobbiamo far vivere comunque i nostri torrenti,
dobbiamo far vivere l'agricoltura, quindi la spinta verso lo
sfruttamento dell'energia idroelettrica non è infinita, non è una
cosa che può procedere in modo inesauribile, ha dei limiti, bisogna
conoscerli, bisogna vedere dove abbiamo fatto degli errori. Se
stiamo spendendo centinaia di migliaia di euro, milioni di euro per
abbattere una diga in questo momento...per ridurla nelle dimensioni
è perché abbiamo sbagliato, perché, convinti di sfruttare
un'energia positiva e rinnovabile, abbiamo fatto un piano che è
andato al di là di quelle che erano le potenzialità che offriva
quel determinato ambiente. In questo senso quindi anche uno
sfruttamento che può a prima vista apparire positivo può avere
degli effetti negativi.
Altro discorso molto importante per la Valle d'Aosta è quello
della presenza qui in Valle di significative biomasse: le foreste
che crescono. Anche qui però le indicazioni...hanno delle
controindicazioni, se la scienza dice che bruciare biomassa non
significa aumentare quella che sarebbe comunque la CO2, che viene
liberata dalle piante che da sole invecchiano e deperiscono,
dall'altra, noi dobbiamo sapere che però questa cosa determina la
produzione di fumi, polveri sottili, che quelli sì creano problemi,
magari sono gestibili nell'ambito dell'energia cosiddetta
"rinnovabile". Lo scienziato cioè si mette lì, calcola
tot
di biomassa bruciata uguale la stessa quantità di CO2 della
biomassa che marcisce e deperisce nel bosco, quindi il calcolo è
matematico, ma quella produce, per quanto riguarda la vita dei
cittadini, molti meno problemi di quelli che crea un camino e
quindi le stesse avvertenze poi sono quelle di dover poi ricorrere
a sistemi di controllo dei fumi molto particolari e delicati. Da
questo punto di vista, anche nell'utilizzo privato delle biomasse,
bisognerebbe quindi iniziare a fare delle riflessioni, non soltanto
quindi controllare le grandi fonti di emissione, ma anche
immaginare un percorso che vada in qualche modo a controllare
quello che esce dal camino generico dei cittadini.
L'altra questione - anche qui mi riallaccio ad una cosa che
condivido con il collega Roscio - è soprattutto quella che le
nostre società immaginano ancora un crescente fabbisogno di energia
e quindi c'è una rincorsa a produrre quest'energia. Dal nostro
punto di vista, bisognerebbe incominciare ad immaginare una cosa,
che già si sta facendo, che forse va incentivata: quella di
riuscire, per esempio, in uno dei consumi più forti che abbiamo,
cioè quello del riscaldamento, in una regione come la Valle
d'Aosta...quella di riuscire ad avere delle abitazioni...l'abbiamo
fatto in questi anni finanziando dei serramenti migliori,
finanziando le ristrutturazioni delle case, ma spingendo più a
fondo, soprattutto per quanto riguarda anche l'edilizia pubblica -
io questo discorso, tra l'altro, l'ho sollevato anche in occasione
della discussione su quale università bisognava costruire -, cioè
realizzare degli edifici che consumino meno energia, perché alle
volte qua ci si riempie la bocca delle
traditions
,
"nos
ancêtres..."
e quant'altro, ma tutti hanno dimenticato che i
nostri genitori non vivevano in case gigantesche con, diciamo, dei
volumi d'aria da tre metri o cose di questo tipo, vivevano in
piccolissime abitazioni. È una cosa che noi, veramente, abbiamo
spesso dimenticato, magari andando di nuovo qualche volta a qualche
"véillà"
(traduzione letterale dal patois: "veglia") di
Gimillan o di qualche luogo, entriamo in case e diciamo: "miseria,
com'è piccola questa casa!", ma questo dà l'idea di come una
popolazione alpina aveva costume di vivere in determinate
abitazioni. Noi oggi abbiamo, ovviamente, cambiato usi e costumi e
abbiamo a dei consumi di energia che sono esageratamente enormi
rispetto a quelli del passato. Da questo punto di vista, bisogna
imparare a costruire delle abitazioni che assolutamente consumino
meno energia.
Un'altra considerazione: quanto siamo padroni del nostro
destino? O quanto il nostro destino ce lo impongono altri? Perché
ad un certo punto una grande società decide di costruire un
metanodotto che attraversa il Mediterraneo e un metanodotto che
attraversa tutta l'Europa? Spende, fa un investimento enorme per
portare il metano e ci dice che dobbiamo usare il metano e noi
usiamo il metano. Ad un certo punto un'altra società decide di
inventarsi un'altra cosa e noi corriamo sostanzialmente dietro a
scelte che sono fatte molto lontano da noi. Dovremmo cominciare a
ragionare se una parte di quest'energia che noi produciamo per
pulire...cioè l'energia elettrica che, come dice lei, noi
produciamo e contribuisce a tenere pulito l'ambiente altrove non
possiamo in qualche modo gestirla meglio nel nostro territorio per
abbattere i consumi fossili esagerati del nostro territorio? Questi
camion di gasolio che risalgono le valli alpine per pompare
gasolio, metano nelle nostre case, mentre un filo di energia
elettrica scende per portare l'energia elettrica nelle grandi
città...è sensato tutto questo? Nel lungo periodo non possiamo
immaginare che, invece di pompare noi energia fuori e pompare
energia dentro, riusciamo a gestire in modo diverso il sistema di
produzione e di gestione dell'energia nel nostro territorio? Questo
dovrebbe in qualche modo intravvedersi in uno scenario di piano
energetico ambientale che abbia cura di dire: "questa regione offre
una qualità ambientale che decisamente è migliore che altrove", si
lanciano oggi, credo...di solito prima delle elezioni, un anno
prima delle elezioni arrivano gli
spot
, ho visto l'altra
sera in TV gli amici della Stella Alpina, che sono abbastanza abili
in queste cose, quando arrivano le elezioni, diventano ecologisti,
ambientalisti...credo fosse il collega del Comune di Aosta, l'amico
Serra, bravissima persona, che promuoveva l'utilizzo delle auto
elettriche, ovviamente cominciamo a promuoverle adesso perché ci si
avvicina alle elezioni del 2015, quindi tutti in auto elettrica!
Ecco, però se queste cose non fossero degli
spot
elettorali,
andrebbero prese molto sul serio, dovrebbero esserci nel piano
energetico regionale e non in uno
spot
elettorale e
andrebbero ragionate in un contesto regionale in cui, venuto meno
il buono di benzina, almeno in un'area urbana sarebbe interessante,
anziché prendere il petrolio dal Golfo Persico, farlo raffinare in
una raffineria, portarlo su immense navi che consumano nafta,
eccetera, portarlo qui, noi avessimo delle auto che fossero
alimentate da una nostra centrale idroelettrica qui, con un
risparmio ambientale e per il bene della comunità enorme...ma
questo fuori dallo
spot
elettorale, in un ragionamento più
ampio.
Trovare dentro questo piano poi la questione
teleriscaldamento...ovviamente io la affronto non nei termini
polemici di questo periodo, eccetera, ma in termini teorici...di
nuovo, anche qui un progetto interessantissimo, mentre c'era un
consumo esasperato di gasolio e di caldaie a gasolio nella città,
c'era una fabbrica che produceva calore, che veniva disperso, fra
l'altro, con anche un grosso problema di raffreddamento delle
acque, di depurazione delle acque, che è il sistema che conosciamo
della fabbrica siderurgica, c'era l'idea di recuperare il calore
della fabbrica, metterlo a disposizione di una città. Oggi sappiamo
che questo progetto, con gli anni che passano, si sta snaturando.
Le famiglie, aspettando il teleriscaldamento, sono passate al
metano o ad altre fonti di riscaldamento, la fabbrica produce molto
meno calore e acque calde rispetto a quando fu pensato questo
progetto e noi continuiamo a vendere il teleriscaldamento come una
soluzione straordinaria. Chiaramente questa soluzione si sta
depotenziando e il rischio è che ci dovremo concentrare sulla cosa
più antipatica che hanno tutte queste situazioni: quella dei camini
e del controllo dei fumi previsti naturalmente da questo piano,
giustamente, perché io ripeto che non è solo un problema da
imputare ai grossi impianti e una questione che riguarda solo
l'Amministrazione, sono dei cittadini, anche ambientalisti ed
ecologisti, che poi non fanno caso che nella loro abitazione
bruciano legna di qualsiasi tipo, esce fumo...e va beh, quello è il
problema, bisogna immaginare come anche nelle abitazioni private
riusciremo in futuro a trovare dei sistemi di maggior controllo ed
abbattimento dei fumi. Se vogliamo veramente costruire un piano che
guardi al futuro e se vogliamo andare veramente a valorizzare le
biomasse regionali, perché altrimenti rischiamo di farci del male
da soli: da una parte, risorse rinnovabili, dall'altra, fumo e -
ripeto - non è una questione di CO2, sono stato chiaro: la CO2 si
compensa nelle fonti rinnovabili biomasse, ma è una questione di
inquinamento atmosferico, che è altra cosa della CO2.
La nostra lettura di quest'immenso materiale ci fa dire che
l'argomento è importante, è trattato in maniera...ovviamente con
piglio scientifico, ma poi quello che diciamo sfugge un po' a
quella che è la ricaduta concreta, la ricaduta...il percepire se
questo Governo vuole portare ad una Valle d'Aosta che non solo
rispetta dei numeri, perché quelli sono imposti dalle leggi, ma se
dentro questo rispetto dei numeri c'è una visione della Valle
d'Aosta da qui al 2020 che sia una Valle d'Aosta che in qualche
modo ha una capacità di ridurre i consumi, ma non per ridurre la
qualità della vita, ma perché è riuscita ad organizzare la propria
vita in modo diverso, più moderno, più adeguato a quello che è il
rapporto migliore tra l'uomo e l'ambiente.
Presidente -
Grazie collega Donzel. Altri che chiedono la
parola? Siamo in discussione generale, la parola al collega
Chatrian.
Chatrian (ALPE)
- Grazie Presidente.
Qualche considerazione. Il collega Roscio ha già ben espresso
l'importanza di questo documento per il nostro gruppo, ma
condividendo tutti gli obiettivi che sono inseriti all'interno del
PEAR, sapendo perfettamente che è un dossier, diciamo,
pianificatorio, quindi di pianificazione per quanto riguarda il
comparto energetico ambientale regionale e poi stra-caricato di
azioni per poter dare delle risposte puntuali agli obiettivi e
verificandoli, come diceva lei, Assessore, entro il 2020, mi
soffermerò solo ed esclusivamente su un punto, condividendo, come
dicevo prima, gli obiettivi: quali interventi si possono
raggiungere per arrivare a questi obiettivi. Il primo, com'è stato
detto, l'incremento della produzione, è già stato ben dettagliato
da lei, ma il secondo, soprattutto la seconda azione da mettere in
campo è sicuramente quella della riduzione del fabbisogno
energetico e, quando si parla di riduzione del fabbisogno
energetico, si parla soprattutto di patrimonio immobiliare. Per
ridurre il fabbisogno di energia termica, occorre intervenire sulle
prestazioni energetiche degli edifici, soprattutto quelli
esistenti, cioè sulla loro capacità di non disperdere inutilmente
calore all'esterno, ad esempio, sull'isolamento del tetto,
sull'isolamento delle pareti esterne e sui serramenti. Su
questo...semplice probabilmente da scrivere e difficile da attuare,
perché abbiamo un patrimonio immobiliare pubblico e privato che
è...possiamo utilizzare il termine "un colabrodo", soprattutto i
fabbricati costruiti negli anni '70-'80-'90 fino agli anni
2000.
Vengo al dunque. Per quanto riguarda la proposta che inserite
nel documento di sintesi, si parla di riduzione del fabbisogno
energetico termico, efficienza energetica, riduzione del fabbisogno
energetico. Per "riduzione del fabbisogno energetico termico" si
intende il risparmio conseguente alla realizzazione di interventi
volti alla riduzione dei consumi, sia nel settore civile, quindi
residenziale e terziario e anche nel settore industriale. Mi
sembra, Assessore Marquis, che le alternative tecnologiche che
inserite a pagina 44 siano molto poco credibili, a nostro avviso...
Mi spiego meglio: si intende...così inserite in questo documento
all'interno del pacchetto PEAR...per raggiungere gli obiettivi del
piano, sono stati ipotizzati interventi globali di isolamento degli
edifici con una penetrazione del 4 percento annuo; si prevede cioè
che annualmente vengano effettuati interventi per la riduzione del
fabbisogno energetico sul 4 percento degli edifici presenti sul
territorio regionale. Vi è poi un ulteriore passaggio: per quanto
riguarda il settore industriale, si ipotizza una penetrazione annua
sempre dell'1,5 percento annuo.
A noi piace analizzare nel merito i documenti e fare anche dei
confronti, dei paragoni con altre realtà che forse sono un po' più
avanti di noi. Lei sicuramente conoscerà nel dettaglio...la
Provincia di Bolzano ha approvato il piano clima-energia Alto Adige
2050 e all'interno di questo piano, approvato dal Südtirol, ci sono
le azioni messe in campo negli anni '80, negli anni '90, negli anni
2000. Si è fatto il punto della situazione nel 2010 e poi
pianificato il 2010-2050. Vi è quindi la visione della politica
energetica per il 2050 con le varie azioni che il pubblico ha messo
in campo, con l'urbanistica, con la pianificazione, con gli aiuti e
con gli aiuti di natura regionale, provinciale e statale. Leggo
solo qualche considerazione che può essere utile al dibattito su
questo documento, a nostro avviso, importante:
"il pacchetto di
misure strategiche per la tutela del clima energia-Alto Adige 2050
indica la via da percorrere per affrontare queste sfide, mostrando
il contributo che l'Alto Adige può offrire per la tutela del clima
a livello internazionale e le misure che possono essere attuate per
garantire soprattutto un futuro energetico sostenibile, cioè
suddivide la sostenibilità vera, quindi la riduzione della
dispersione del fabbisogno energetico e invece la
produzione..."
. La suddivide proprio in due tronconi principali
e dettaglia molto bene non solo la visione, ma quali sono stati gli
aiuti, le azioni che sono state messe in campo. Questo per dire
che, a nostro avviso, è molto poco credibile quel dato che avete
inserito sulla riduzione del fabbisogno energetico: 4 percento
annuo. Loro, che, dal punto di vista energetico, sono molto avanti
rispetto a noi, nel 2013 sono passati dall'1,5 percento del 2010 al
2,5 percento annuo nel 2014, 2,5 percento, cioè quasi la metà delle
previsioni che voi inserite nel piano energetico regionale
valdostano e, sempre nella Provincia del
Südtirol
, entro
il 2018, il 60 percento degli edifici pubblici dovrà essere
sottoposto ad interventi di riqualificazione energetica puntuale.
"A partire dal 2011 la riqualificazione energetica degli edifici
pubblici si è riservata un budget puntuale separato proprio su due
filoni. Per quanto riguarda invece quella privata, la
riqualificazione energetica sarà promossa anche nel corso dei
programmi congiunturali rivolti al superamento della crisi"
,
quindi mettono insieme le azioni vere da mettere in campo con i
risultati da ottenere, da portare a casa.
L'altro esempio che, a nostro avviso, è importante riguarda
sempre le efficienze, le misure di risparmio energetico, di
conseguenza, gli incentivi che vengono messi in campo per
beneficiare non solo di sovvenzioni, ma per avere un catasto
aggiornato che controlli e monitori anno dopo anno la veridicità di
quel 2,5-3 percento annuo.
Termino questo mio breve intervento per dire che, se possiamo
condividere gli obiettivi, Assessore Marquis, all'interno di questa
pianificazione mi sembra che ci sia la confusione più totale per
quanto riguarda, invece, il come ridurre realmente il fabbisogno
energetico per quanto riguarda il patrimonio immobiliare,
soprattutto privato. Le azioni sono limitate e soprattutto i dati
che avete inserito all'interno del documento di sintesi del PEAR, a
nostro avviso, sono sopravalutati in una maniera folle. Ripeto: una
Provincia autonoma, come il
Südtirol
, che è avanti anni
luce, prevede che chi costruisce in questo momento in quelle poche
aree nuove in
Südtirol
, o sono case clima B o non puoi
neanche più costruire, B, parliamo del nuovo. Riguardo invece al
patrimonio esistente, praticamente sono avanti, per come dicevo
prima, anni luce. Ecco la veridicità a pagina 44 del 4 percento
annuo di penetrazione quindi ci sembra veramente molto poco
attendibile e gradiremmo da parte sua avere delle spiegazioni nel
merito e soprattutto conoscere quali sono le azioni che intendete
mettere in campo non nel 2016-2017, ma da subito per far decollare
aiuti diretti o indiretti, o comunque penetrazioni varie per poter
mettere mano ad un patrimonio immobiliare, che in questo momento ha
delle dispersioni molto alte. Grazie.
Presidente -
Grazie collega Chatrian. Altri colleghi
intendono prendere la parola? Non vedo altri colleghi, quindi
chiudo la discussione generale. La parola all'Assessore Marquis per
la replica.
Marquis (SA) -
Grazie Presidente.
Ho ascoltato con attenzione le vostre considerazioni e
valutazioni sul documento, ho apprezzato le analisi significative
che avete fatto, perché è indice che avete valutato con attenzione
quanto vi è stato proposto. Vorrei fare alcune considerazioni
puntuali. Con riferimento a quanto sostenuto dal collega Roscio:
che occorre incidere molto di più a denominatore che a numeratore,
cioè ovvero andando a ridurre i consumi, piuttosto che intervenire
sull'incremento delle rinnovabili, volevo significare che
l'intervento incrementale di valutazione che abbiamo fatto
sull'energia di produzione da rinnovabile non è un intervento
spinto, ma molto cautelativo, tant'è che vi è un incremento del 5,5
percento dei livelli di produzione attuale. Tenete conto che quei
dati si riferiscono al 2010 e, per quanto concerne l'idroelettrico,
è previsto un incremento di 190 gigawatt-ora, dei quali 80 sono già
stati raggiunti con la messa in esercizio delle centrali di
Faubourg e di Torrent in Alta Valle e pertanto c'è un incremento di
110 chilowatt ancora da perseguire, che sostanzialmente deriva
dalle iniziative che dovranno entrare in funzione, dovranno essere
completate o realizzate, relative agli impianti già autorizzati a
livello di concessione d'uso d'acqua.
Per quanto concerne gli interventi a denominatore, vorrei
evidenziare che parecchia attenzione è stata posta...ed è stato
fatto un grosso sforzo di natura scientifica da parte di chi ha
predisposto la documentazione e non tanto con delle valutazioni di
tipo superficiale. Mi riferisco in particolare ai consumi relativi
al patrimonio edilizio, di tipo abitativo, che sappiamo che è la
voce più significativa dei consumi, al netto dei consumi da
trasporto, il 70 percento dei consumi termici deriva dal parco
edilizio. Per fare la valutazione di riduzione del 29 percento dei
consumi, cioè per raggiungere l'obiettivo che ci siamo prefissi,
sono stati sostanzialmente analizzati gli interventi che sono stati
fatti in questi ultimi anni, sono stati reperiti dei dati dall'ENEA
su base nazionale e altri a livello locale. La sommatoria di questi
dati ci dice che dal 2011 al 2013 sono stati messi in essere sul
territorio 5.700 interventi di efficientamento edilizio, che hanno
fatto riferimento a delle pratiche che sono state presentate di
detrazione fiscale, ovvero sono state incentivate dall'Assessorato:
questo sta a significare che sono stati fatti mediamente circa
1.800 interventi all'anno sul patrimonio edilizio esistente
valdostano. L'obiettivo che ci si dà a livello di piano è di
portare questi 1.800 interventi all'anno a circa 2.000. Credo
quindi che questo sia un obiettivo che possiamo definire ambizioso,
ma perseguibile per la situazione della Valle d'Aosta, perché, in
riferimento alla situazione di Bolzano e del Trentino, è evidente
che, laddove si è già virtuosi su questo settore, è difficile
incrementare l'efficienza. Noi partiamo da una situazione più
difficile, da degli edifici che hanno dei coefficienti di
dispersione più elevati e pertanto apportare dei miglioramenti è
più facile rispetto a quelle situazioni. Credo quindi che il 4
percento possa essere un'ipotesi di stima, è pur vero questo, ma
fondata e ragionevole da perseguire.
Quanto invece al patrimonio edilizio pubblico, saranno previsti
all'interno dei fondi FSE degli incentivi per intervenire in questo
settore per efficientare il patrimonio esistente.
Quanto ad alcune considerazioni che sono state fatte dal collega
Donzel al riguardo di una possibile diffusione di mobilità
sostenibile e di quanto si sta dicendo in questi giorni, volevo
sottolineare che noi, come Assessorato...come Governo regionale, è
da tempo che stiamo portando avanti, pur nelle difficoltà di
diffondere questi sistemi di mobilità, delle iniziative che vanno
nella direzione giusta, tant'è che all'interno dei finanziamenti
c'è già stato un approccio a queste iniziative nel progetto
Rê.V.E. Grand Paradis
, come il progetto
CityPorto
,
dove sostanzialmente si sono sperimentate delle iniziative di
introduzione della mobilità elettrica in un contesto di montagna e
in un contesto alpino. Sarà in questi giorni che verrà dato anche
conto delle risultanze e delle valutazioni che abbiamo fatto
unitamente al Politecnico di Torino, con la sede di Verrès, al
riguardo delle possibilità che questo sistema offre per una realtà
come la nostra.
Vorrei anche evidenziare il fatto che negli ultimi mesi del 2013
abbiamo partecipato ad un bando nazionale relativo a dei
finanziamenti che sono stati messi a disposizione dal Ministero
delle infrastrutture per creare una rete di ricarica per le vetture
elettriche in Valle d'Aosta. Abbiamo partecipato con due bandi: uno
relativo alla conurbazione di Aosta e l'altro relativo ad altri
comuni del territorio e devo dirvi con molta soddisfazione che ci
siamo aggiudicati il primo premio a livello nazionale col progetto
della conurbazione di Aosta e siamo arrivati diciassettesimi con
l'altro progetto e avremo un finanziamento di 480 mila euro per
installare sul territorio 33 colonnine di ricarica per mezzi
elettrici.
Mi rendo conto che questo è l'inizio di un percorso, ma che
dimostra la sensibilità che si ha su questi argomenti. Io credo che
la sensibilità ambientale non abbia delle motivazioni di tipo
ideologico, ma deve essere trasversale e insita nell'essere umano e
quindi non deve essere prerogativa di gruppi politici. Credo che
questo lo sentiamo tutti e noi lavoriamo con attenzione, con
dedizione in questa direzione per valorizzare le risorse naturali
della Valle d'Aosta anche ai fini energetici e per conservare
l'ambiente, che sostanzialmente costituisce la principale
attrattività sotto il profilo turistico. Io credo che questo sia un
documento importante, che vuole tracciare le linee guida,
sicuramente non è un documento operativo, l'operatività verrà
inserita nella programmazione in funzione anche di tutti quelli che
sono gli incentivi che verranno messi a disposizione dall'Europa e
dallo Stato per poter perseguire quest'obiettivo.
Vorrei anche ricordare quindi che le linee di azione non sono
delle linee d'azione che possiamo decidere in modo autonomo, ma
fanno parte di un catalogo e qui abbiamo la possibilità di
scegliere iniziative che vengono spinte a livello europeo, per le
quali ci viene chiesto di investire. Credo quindi che i prossimi
anni saranno anni importanti sotto questo profilo e cercheremo di
andare nella strada giusta: quella che abbiamo intrapreso per
raggiungere gli obiettivi prefissati. Per questo vi ringrazio per
l'attenzione.
Presidente
- Per dichiarazione di voto? Non ci sono
richieste di dichiarazione di voto. La parola al collega
Bertschy.
Bertschy (UVP)
- Grazie Presidente.
Sarei intervenuto anche nella discussione generale, abbiamo
avuto modo di approfondire in commissione e poi successivamente con
i dirigenti tutta una serie di indicatori dati dal piano. Come
Union Valdôtaine Progressiste, vediamo questo piano come inizio -
anche se è un piano molto travagliato, perché la sua discussione è
iniziata nel 2010 -: l'inizio di una prospettiva differente che
possa in qualche maniera riordinare un po' le varie legislazioni e
creare quel volano che interessa tutti oggi anche per creare un po'
di sviluppo. Una serie di possibilità speriamo che vengano
collegate non solo a dei puri indicatori scientifici, ma che creino
anche una rete significativa per portare sul territorio
investimenti, ma soprattutto collegare questi investimenti a futuri
sviluppi economici. In Valle d'Aosta generalmente si tende a
cercare fuori la tecnologia, fuori...anche la possibilità di
ricercare la possibilità soprattutto di sviluppare le cose che ci
mancano, sarebbe interessante che questo piano creasse una
condizione nuova, migliorare la nostra capacità imprenditoriale, ma
cercare anche di attrarre un'industrializzazione su certi settori
tecnologici, una significativa attenzione rispetto alle nuove
tecnologie che oggi avanzano per...soprattutto uno dei tre
indicatori. La produzione di energia è sottostimata come abbiamo
visto dalle analisi che sono quelle di inizio 2010. Ci interessa
soprattutto far sì che questo piano crei gli stimoli politici e
anche ai nostri dirigenti e alle persone, ecco, che dovranno
sostenerlo, perché soprattutto nel trasporto pubblico, Assessore
Marguerettaz, che sarà fortemente coinvolto dalla riduzione delle
emissioni...piuttosto che nelle capacità future anche di educare i
nostri cittadini a stili di vita differenti...possano essere questi
appunto degli indicatori che ci aiutano.
Vorremmo che questo piano venisse accompagnato da un'educazione
dei nostri ragazzi...verso un'educazione dei nostri ragazzi, quindi
rendere questo piano molto più...scomporre questo piano e fare
qualcosa di più semplice, portarlo nelle scuole e dare una
prospettiva di crescita, di educazione insieme a questi fattori,
fare qualche cosa di molto semplice se fosse possibile, ma fare
qualche cosa in accordo tra Assessorati che permetta a questo piano
di penetrare nella comunità e soprattutto permetta a questo piano
di penetrare come obiettivi 2020/2030/2050, che è un obiettivo che
ha reso molto più ambiziosa poi tutta la riduzione dell'emissione,
perché, per il 2050, si prevede l'80 percento della riduzione delle
emissioni. La necessità quindi che questo piano non rimanga
solamente sulla carta, ma che diventi qualche cosa di vivo, che non
rimanga solamente per i nostri dirigenti, ma che diventi qualche
cosa che entra nei suoi obiettivi più politici, appunto in maniera
significativa nella comunità.
In commissione avevo avuto anche modo di precisare che, pur non
facendo massa critica, il recupero del patrimonio immobiliare nei
centri storici...è importante comunque cercare di avere una
sensibilità anche per tutti quei cittadini che possono investire
solo nei centri storici e che hanno qualche difficoltà ad
utilizzare una serie di possibilità per ridurre le emissioni o
quanto meno per contenere i costi di riscaldamento. Quindi che ci
sia un'attenzione anche a questo fattore, anche se questo fattore
non pesa in maniera percentuale importante sulla riduzione delle
emissioni rispetto al patrimonio immobiliare, ma che sia
un'attenzione significativa per rendere equo il sistema di aiuto
verso i nostri cittadini. Trasformiamo quindi il nostro voto di
astensione in commissione in un voto favorevole con la speranza che
ci sia un'attenzione particolare nel prossimo periodo per sostenere
con forza questo piano e per dargli lo sviluppo che serve in un
settore così importante e trainante per la nostra comunità.
Presidente
- Grazie collega Bertschy.
Altri per richieste di voto? Nessuno, quindi metterei in
votazione l'atto amministrativo, compresi gli allegati e i quattro
emendamenti presentati dall'Assessore Marquis. La votazione è
chiusa.
Presenti: 35
Votanti: 27
Favorevoli: 27
Astenuti: 8 (i colleghi Bertin, Certan, Chatrian, Donzel,
Fontana, Guichardaz, Morelli e Roscio)
Il Consiglio approva.
Punto 43 all'ordine del giorno.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK