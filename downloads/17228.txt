Consiglio Regionale della Valle d'Aosta - Oggetto del Consiglio n. 587 del 29 aprile 1999 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
CASA DA GIOCO
Precedente
Successivo
Resoconto integrale del dibattito dell'aula
Oggetto del Consiglio n. 587 del 29 aprile 1999 - Resoconto
SÉANCE DU 29 AVRIL 1999 (APRÈS-MIDI)
OGGETTO N. 587/XI Disegno di legge: "Modifiche alla legge
regionale 21 dicembre 1993, n. 88 (Istituzione della gestione
straordinaria per l'esercizio della Casa da gioco di
Saint-Vincent)".
Articolo 1 (Modifiche all'articolo 1 della l.r. 88/1993)
1. Dopo il comma 1 dell'articolo 1 della legge regionale 21
dicembre 1993, n. 88 (Istituzione della Gestione straordinaria per
l'esercizio della Casa da gioco di Saint-Vincent), sono inseriti i
seguenti commi:
"1bis. La Gestione straordinaria regionale può altresì svolgere
ogni altra attività complementare ed accessoria alla gestione della
Casa da gioco.
1ter. La liquidazione della Gestione straordinaria regionale è
effettuata secondo le modalità determinate dal Consiglio regionale
al momento del verificarsi della causa di scioglimento della
Gestione stessa."
Articolo 2 (Sostituzione dell'articolo 3 della l.r. 88/1993)
1. L'articolo 3 della l.r. 88/1993 è sostituito dal
seguente:
"Art. 3
(Comitato di gestione)
1. La Gestione straordinaria regionale è amministrata da un
Comitato di gestione composto da tre membri.
2. Il Comitato di gestione ha il potere di compiere tutti gli
atti di ordinaria e straordinaria amministrazione pertinenti
all'esercizio della Casa da gioco e alle attività complementari di
cui all'articolo 1, comma 1bis, nei limiti previsti dalla legge e
dallo statuto, approvato con deliberazione del Consiglio
regionale."
Articolo 3 (Sostituzione dell'articolo 4 della l.r. 88/1993)
1. L'articolo 4 della l.r. 88/1993 è sostituito dal
seguente:
"Art. 4
(Nomina del Comitato di gestione)
1. I componenti del Comitato di gestione sono nominati dal
Consiglio regionale su proposta della Giunta, in deroga a quanto
previsto dalla legge regionale 10 aprile 1997, n. 11 (Disciplina
delle nomine e delle designazioni di competenza regionale).
2. Il compenso dei componenti del Comitato di gestione è
stabilito dal Consiglio regionale su proposta della Giunta. Il
compenso non può essere comunque superiore all'ottanta per cento
dell'indennità lorda corrisposta, ai sensi dell'articolo 5, comma
6, della legge regionale 21 agosto 1995, n. 33 (Norme sulle
indennità spettanti ai membri del Consiglio e della Giunta e sulla
previdenza dei consiglieri regionali), agli Assessori regionali che
non fanno parte del Consiglio regionale.
3. I componenti del Comitato di gestione possono in qualsiasi
momento essere revocati dal Consiglio regionale, collettivamente od
individualmente, su proposta della Giunta, con provvedimento
motivato.
4. Il Comitato di gestione può delegare, nel rispetto dello
statuto, le proprie attribuzioni ad uno o più dei suoi componenti
determinando i limiti della delega, che in ogni caso non può
comprendere la redazione del bilancio annuale di esercizio."
Articolo 4 (Sostituzione dell'articolo 5 della l.r. 88/1993)
1. L'articolo 5 della l.r. 88/1993 è sostituito dal
seguente:
"Art. 5
(Presidente)
1. Nella sua prima riunione, il Comitato di gestione nomina al
suo interno il Presidente e ne definisce l'ulteriore emolumento
specificamente connesso alla carica. L'emolumento complessivo
corrisposto al Presidente non può in ogni caso essere superiore
all'indennità lorda corrisposta, ai sensi dell'articolo 5, comma 6,
della l.r. 33/1995, agli Assessori regionali che non fanno parte
del Consiglio regionale.
2. Al Presidente spettano i poteri di firma e di rappresentanza,
anche in giudizio, della Gestione straordinaria regionale."
Articolo 5 (Inserimento dell'articolo 5bis nella l.r.
88/1993)
1. Dopo l'articolo 5 della l.r. 88/1993 è inserito il
seguente:
"Art. 5bis
(Requisiti di professionalità dei componenti del Comitato di
gestione e del Presidente)
1. I componenti del Comitato di gestione sono scelti secondo
criteri di professionalità e competenza fra persone che abbiano
maturato una esperienza complessiva di almeno un quinquennio
nell'esercizio di:
a) attività di amministratore o dirigente presso società di
capitali, ovvero di dirigente presso enti pubblici o pubbliche
amministrazioni con incarichi aventi attinenza con i settori
economico o giuridico;
b) attività libero professionali in campo economico o
giuridico;
c) attività di insegnamento universitario in materie giuridiche
od economiche.
2. Le cause di esclusione o incompatibilità dei componenti del
Comitato di gestione e del Presidente sono quelle individuate dagli
articoli 5 e 6 della l.r. 11/1997."
Articolo 6 (Inserimento dell'articolo 5ter nella l.r.
88/1993)
1. Dopo l'articolo 5bis della l.r. 88/1993, introdotto dalla
presente legge, è inserito il seguente:
"Art. 5ter
(Collegio dei revisori)
1. È istituito un Collegio dei revisori, composto di tre membri
effettivi e due supplenti.
2. I componenti del Collegio dei revisori sono nominati dal
Presidente del Tribunale di Aosta, scegliendoli nel registro dei
revisori contabili. Nella sua prima riunione, il Collegio dei
revisori nomina il proprio Presidente.
3. Le cause di esclusione o incompatibilità dei componenti del
Collegio dei revisori e del Presidente sono quelle individuate
dagli articoli 5 e 6 della l.r. 11/1997.
4. Il Collegio dei revisori vigila:
a) sull'osservanza della legge;
b) sul rispetto dei principi di corretta amministrazione;
c) sull'adeguatezza della struttura amministrativa della
Gestione straordinaria, del sistema di controllo interno e del
sistema amministrativo contabile, nonché sull'affidabilità di
quest'ultimo nel rappresentare correttamente i fatti di
gestione.
5. I membri del Collegio dei revisori assistono alle riunioni
del Comitato di gestione.
6. Il Comitato di gestione riferisce almeno trimestralmente al
Collegio dei revisori sull'attività svolta e sulle operazioni di
maggior rilievo economico, finanziario e patrimoniale effettuate
dalla Gestione straordinaria regionale.
7. I poteri del Collegio dei revisori e dei suoi membri sono
quelli stabiliti dall'articolo 151 del decreto legislativo 24
febbraio 1998, n. 58 (Testo unico delle disposizioni in materia di
intermediazione finanziaria, ai sensi degli articoli 8 e 21 della
legge 6 febbraio 1996, n. 52).
8. Il compenso dei componenti del Collegio dei revisori è
determinato dal Presidente del Tribunale di Aosta all'atto della
nomina, con riferimento alla tariffa professionale vigente dei
dottori commercialisti."
Articolo 7 (Inserimento dell'articolo 5quater nella l.r.
88/1993)
1. Dopo l'articolo 5ter della l.r. 88/1993, introdotto dalla
presente legge, è inserito il seguente:
"Art. 5quater
(Revisione contabile)
1. La Gestione straordinaria regionale è soggetta a revisione
contabile da parte di una società di revisione individuata dal
Comitato di gestione tra quelle iscritte all'albo di cui
all'articolo 161 del d.lgs. 58/1998.
2. La società di revisione svolge la propria attività in
conformità alle previsioni degli articoli 155, 156, 159 e 160 del
d.lgs. 58/1998, in quanto compatibili."
Articolo 8 (Sostituzione dell'articolo 6 della l.r. 88/1993)
1. L'articolo 6 della l.r. 88/1993 è sostituito dal
seguente:
"Art. 6
(Modalità di gestione)
1. La Gestione straordinaria regionale assume la gestione della
Casa da gioco costituita dai beni materiali e immateriali di
proprietà regionale, nonché dall'arredamento e dal materiale da
gioco che sono stati rilevati dalla Regione all'inizio della
Gestione straordinaria stessa e che si sono aggiunti
successivamente, e la esercita, anche attraverso l'utilizzo di beni
propri, secondo le modalità specificate da apposito disciplinare
sottoscritto dal Presidente della Gestione straordinaria regionale
e dal Presidente della Giunta regionale, a ciò autorizzato dal
Consiglio regionale."
Articolo 9 (Sostituzione dell'articolo 7 della l.r. 88/1993)
1. L'articolo 7 della l.r. 88/1993 è sostituito dal
seguente:
"Art. 7
(Personale)
1. La Gestione straordinaria regionale assume il personale
dipendente della Casa da gioco, garantendo il mantenimento del
trattamento giuridico, economico e previdenziale in atto e comunque
assicurando il rispetto dei contratti di lavoro vigenti.
2. La successiva convenzione per l'affidamento della nuova
concessione della Casa da gioco deve contenere una disposizione che
garantisca l'assunzione di tutto il personale dipendente da parte
del nuovo concessionario."
Articolo 10 (Sostituzione dell'articolo 8 della l.r.
88/1993)
1. L'articolo 8 della l.r. 88/1993 è sostituito dal
seguente:
"Art. 8
(Esercizio finanziario, bilancio e versamento degli
introiti)
1. L'esercizio finanziario della Gestione straordinaria
regionale ha durata dal 1° gennaio al 31 dicembre di ogni anno.
2. La Gestione straordinaria regionale versa alla tesoreria
della Regione gli introiti della Casa da gioco secondo le
percentuali e modalità specificate nel disciplinare di cui
all'articolo 6.
3. La Gestione straordinaria regionale presenta trimestralmente
alla Giunta regionale la rendicontazione economico-finanziaria,
accompagnata da una relazione sull'attività svolta e sulle
operazioni di maggior rilievo economico, finanziario e patrimoniale
effettuate.
4. La Gestione straordinaria regionale, entro tre mesi dalla
chiusura dell'esercizio o entro trenta giorni dall'affidamento
della nuova gestione, presenta all'approvazione del Consiglio
regionale il bilancio annuale di esercizio, comprensivo della
relazione del Collegio dei revisori e della relazione della società
di revisione.
5. Il Consiglio regionale delibera sull'approvazione del
bilancio entro i due mesi successivi dalla sua presentazione."
Articolo 11 (Sostituzione dell'articolo 9 della l.r.
88/1993)
1. L'articolo 9 della l.r. 88/1993 è sostituito dal
seguente:
"Art. 9
(Controllo regionale)
1. L'applicazione da parte della Gestione straordinaria
regionale del disciplinare di cui all'articolo 6 è sottoposta al
controllo della Giunta regionale, la quale in qualsiasi momento può
fare effettuare controlli amministrativi e contabili e richiedere
la comunicazione di notizie e di documentazione al fine di
verificare l'andamento della Gestione straordinaria regionale. La
Giunta regionale può altresì assumere notizie ed informazioni dai
componenti del Comitato di gestione e del Collegio dei revisori,
dalle società di revisione di cui all'articolo 5quater ed eseguire
ispezioni presso la sede sociale."
Articolo 12 (Abrogazione dell'articolo 10 della l.r.
88/1993)
L'articolo 10 della l.r. 88/1993 è abrogato.
Articolo 13 (Inserimento dell'articolo 11bis nella l.r.
88/1993)
1. Dopo l'articolo 11 della l.r. 88/1993 è inserito il
seguente:
"Art. 11bis
(Rinvio)
1. Per quanto non espressamente previsto dalla legge regionale,
la Gestione straordinaria regionale è disciplinata dalle norme
dello statuto della Gestione stessa, approvato dal Consiglio
regionale."
Articolo 14 (Disposizioni transitorie)
1. Nelle more della costituzione degli organi e di tutti gli
adempimenti previsti dalla presente legge, fino al 30 giugno 1999
la Gestione straordinaria regionale continua ad essere amministrata
alle condizioni e con le modalità di cui alla l.r. 88/1993.
2. In fase di prima applicazione della presente legge,
l'esercizio finanziario della Gestione straordinaria regionale ha
durata dal 1° luglio 1999 al 31 dicembre 1999.
Articolo 15 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Presidente Ricordo che stiamo trattando il punto 26.1, il
disegno di legge regionale sulle modifiche per la casa da gioco. La
discussione generale si è chiusa stamani mattina e adesso
procederemo sull'articolato e procederemo votando articolo per
articolo affrontando di volta in volta gli emendamenti che sono
stati presentati presso la Presidenza. Articolo 1. All'articolo 1 è
presentato un emendamento di Forza Italia che recita:
Emendamento Art. 1
Aggiungere al termine dell'1.bis:
"Nell'ambito delle proprietà regionali esistenti"
La parola al Consigliere Frassy.
Frassy (FI) Quest'emendamento che abbiamo presentato può
sembrare forse una precisazione inutile, non riteniamo invece che
debba essere interpretato in questo senso, in quanto questo comma 1
bis, che viene inserito in aggiunta del comma 1 della legge
regionale n. 88/93, di fatto amplia ulteriormente le attività e le
competenze che la gestione straordinaria può svolgere.
Nel dibattito di questa mattina sono emerse perplessità su
quello che era il significato di questa straordinarietà,
perplessità che peraltro sono state riportate anche dal punto di
vista delle valutazioni legali nel parere che è stato richiesto
dall'Amministrazione al Prof. Dal Piaz. Riteniamo che la gestione
straordinaria debba svolgersi in un contesto di gestione
dell'esistente ossia che la gestione straordinaria non debba essere
una gestione che, assumendo i caratteri della ordinarietà, abbia la
possibilità di ampliare i limiti e gli orizzonti della propria
attività gestoria. Perciò inserire a conclusione del comma 1 bis:
"Nell'ambito delle proprietà regionali esistenti" vuol dire in
sostanza che la gestione straordinaria non deve andare a fare
acquisizioni di tipo immobiliare se non a seguito di ulteriori
provvedimenti straordinari, che devono passare al vaglio di una
valutazione politica nell'aula consiliare.
Senza questo tipo di specificazione e stando a quella che è la
previsione contenuta negli atti che andremo a votare
successivamente, mi riferisco allo statuto e al disciplinare, con
un semplice consulto che avviene con il Presidente della Giunta la
gestione straordinaria teoricamente può andare ad acquisire
immobili a Courmayeur piuttosto che a Saint-Martin o partecipazioni
nelle società più disparate.
Riteniamo che questo non debba accadere e soprattutto riteniamo
che questo non abbia senso, perciò ribadisco che la precisazione
fatta nel nostro emendamento va nell'ottica di quella che è la
straordinarietà. Normalmente la straordinarietà vuol dire gestione
corrente; se questo è l'intendimento della Giunta e della
maggioranza del Consiglio, pensiamo che quest'emendamento debba e
possa trovare accoglimento perché è un emendamento di completamento
che va nell'indirizzo di quelle dichiarazioni che sono state fatte
anche nel dibattito di questa mattina dai relatori e dal Presidente
della Giunta.
Presidente La parola al Presidente della Giunta, Viérin
Dino.
Viérin D. (UV) Nous ne voterons pas cet amendement, nous nous
abstiendrons. Nous estimons en effet qu'il s'agit d'une limite à
l'activité de la gestion, une limite qui, par ailleurs, à notre
avis est contraire à cet objectif, à cette finalité ou à la
sollicitation que d'autres conseillers également ont énoncée quant
à la nécessité d'assurer à la gestion extraordinaire toutes les
conditions les meilleures pour son fonctionnement; malgré son
caractère extraordinaire de gestion nous ne pouvons pas nous
limiter à lui confier simplement comme mission celle de célébrer
les chrysanthèmes.
Presidente Pongo in votazione l'emendamento presentato da Forza
Italia:
Consiglieri presenti: 27
Votanti e favorevoli: 3
Astenuti: 24 (Agnesod, Bionaz, Borre, Cerise, Charles Teresa,
Collé, Cottino, Cuc, Curtaz, Ferraris, Fiou, La Torre,
Marguerettaz, Martin, Nicco, Ottoz, Pastoret, Perron, Piccolo,
Praduroux, Squarzino Secondina, Vallet, Vicquéry e Viérin D.)
Il Consiglio non approva.
Pongo in votazione l'articolo 1:
Consiglieri presenti: 27
Votanti: 25
Favorevoli: 20
Contrari: 5
Astenuti: 2 (Collé, Marguerettaz)
Il Consiglio approva.
Pongo in votazione l'articolo 2:
Consiglieri presenti: 27
Votanti: 25
Favorevoli: 20
Contrari: 5
Astenuti: 2 (Collé, Marguerettaz)
Il Consiglio approva.
All'articolo 3 c'è un emendamento di Forza Italia che
recita:
Emendamento Art. 3
Ai commi 1-2-3 dell'art. 4 sostituito, abrogare:
"Su proposta della Giunta"
La parola al Consigliere Tibaldi.
Tibaldi (FI) L'articolo 3, che modifica l'articolo 4 della legge
n. 88, regolamenta la nomina del Comitato di gestione e nei suoi
diversi commi prevede un particolare ruolo per la Giunta regionale.
In particolare, la Giunta regionale ai sensi del comma 1 propone i
nominativi dei componenti che dovranno poi essere votati dal
Consiglio regionale.
Nel comma 2 stabilisce il compenso, propone l'entità del
compenso che dovrà a sua volta essere votato dal Consiglio
regionale e nel comma 3 propone la revoca e dei componenti o anche
di uno solo di essi, la cui proposta dovrà essere avallata con voto
dal Consiglio regionale.
Già questa mattina nell'intervento generale abbiamo sottolineato
come ci sia una marginalizzazione del ruolo del Consiglio nel nuovo
assetto dei rapporti fra la Regione e la Gestione Straordinaria, ma
a maggior ragione in quest'articolo, in particolare in questi tre
commi, risulta evidente quanto affermavamo.
Se il Consiglio è l'organo sovrano che ha la titolarità di
nominare i vertici aziendali di questa gestione, quindi anche di
revocarli e di stabilirne il compenso, non vediamo perché questa
proposta non possa promanare anche da singoli gruppi consiliari e
da singoli consiglieri. È ovvio che la valenza politica della
proposta, come avviene anche in altre nomine, sarà diversa da
quella che promana dalla maggioranza o addirittura dalla Giunta, ma
non vedo perché si debba spogliare il Consiglio, in particolare i
singoli consiglieri o i singoli gruppi, di una potestà di proposta
che, o politicamente o nominativamente o professionalmente, viene
valutata da un Consiglio dove sono rappresentati sia la maggioranza
sia l'opposizione che possono democraticamente e liberamente
confrontare le loro opinioni e quindi esprimerle al termine di
questo confronto il proprio voto.
Per questa ragione abbiamo proposto quest'emendamento, che è
abrogativo dell'inciso "su proposta della Giunta" e nei commi 1-2-3
relativamente all'articolo della nomina del Comitato di
gestione.
Presidente La parola al Consigliere Frassy.
Frassy (FI) Quanto ha detto il collega Tibaldi penso sia
estremamente chiaro e pensavamo che il Presidente della Giunta
avesse dei buoni motivi per argomentare a contrario, non lo ha
fatto.
Stamani intervenendo su quella che era la ragione giuridica
reale rispetto a quella che è la ragione giuridica apparente di
questo disegno di legge, dicevo che qui si cercava di spacciare per
certi versi un prodotto con un nome che non era il nome più
pertinente. Su quest'emendamento vorrei solo fare quest'ulteriore
riflessione: se la Giunta ritiene di dover vincolare il Consiglio
con una proposta, sarebbe molto più logico nell'economia dei
lavori, ma anche nella coerenza di quello che è l'impianto
legislativo, che la Giunta si assumesse in toto la responsabilità
delle nomine.
Non riusciamo a capire quale sia il presupposto di tale
meccanismo vincolato, sul quale peraltro abbiamo anche dei forti
dubbi che da un punto di vista della legittimità stia in piedi,
perché qualsiasi atto viene portato al vaglio del Consiglio
regionale deve poter essere modificato dal Consiglio regionale. Non
esiste l'obbligo del Consiglio di votare solo e soltanto su
proposta della Giunta regionale. Perciò quest'indicazione: su
proposta della Giunta regionale, se deve essere interpretata in
maniera letterale, è sicuramente illegittima perché vincola e
blocca il Consiglio regionale ad una volontà che non può esprimere.
Allora auspicheremmo a questo punto che la Giunta, il Presidente,
si assumesse le proprie responsabilità e decidesse con
deliberazione di Giunta di effettuare la nomina. Ci dispiace che
non abbiano avuto anche in questo caso la determinazione politica
di percorrere fino in fondo la strada che traspare dall'articolato
che andiamo a votare.
Presidente Pongo in votazione l'emendamento presentato da Forza
Italia:
Consiglieri presenti: 29
Votanti: 10
Favorevoli: 9
Contrari: 1
Astenuti: 19 (Agnesod, Bionaz, Cerise, Charles Teresa, Cottino,
Cuc, Ferraris, Fiou, La Torre, Martin, Nicco, Ottoz, Pastoret,
Perron, Piccolo, Praduroux, Vallet, Vicquéry e Viérin D.)
Il Consiglio non approva.
La parola al Consigliere Curtaz sull'articolo 3.
Curtaz (PVA-cU) Vorrei fare una domanda al Presidente della
Giunta a proposito del Comitato di gestione che sarà composto da
tre membri. Volevo sapere se è in grado di indicarci chi saranno i
tre membri che verranno proposti dalla Giunta e in caso negativo
quali sono i criteri che verranno scelti per l'indicazione di
questi tre membri, in particolare se sono veritiere le voci che
circolano e che anche stamani qualcuno ha richiamato che i tre
membri verranno scelti uno dell'Union Valdôtaine, uno della
Fédération e uno dei Democratici di Sinistra.
Presidente La parola al Presidente della Giunta, Viérin
Dino.
Viérin D. (UV) Je ne sais pas si l'on doit qualifier ces
questions comme faisant partie de la "teoria dei
bianchetti"… mais en tout cas je
m'efforcerai dans la limite de mes compétences de répondre vu que
la question a été posée.
Nous n'avons pas encore de propositions quant à la composition
du Comité de gestion, la loi n'ayant pas encore été approuvée par
cette Assemblée et donc il nous paraît impossible de formuler
quelque proposition que ce soit.
Deuxième question, quels seront les critères que nous suivrons?
Les critères, nous avons essayé de les indiquer à l'article 5bis.
C'est donc sur la base de ces critères de compétence et de
professionnalisme que nous ferons nos choix. Vous aurez la
possibilité de le vérifier vu que nous avons voulu expressément,
pour une raison de transparence, attribuer au Conseil la compétence
de ces nominations.
Quant à la dernière question, je la laisse à l'entière fantaisie
de M. Curtaz parce que nous ne pouvons pas courir derrière des
racontars et laisser cette Assemblée élucubrer et sur des châteaux
en Espagne, et sur des logiques que personnellement je ne partage
pas. Nous assumerons toutes nos responsabilités au moment où nous
proposerons les noms des membres du Comité de gestion. A cette
époque l'on pourra peut-être donner suite à la fanta-politique ou
de la diétrologie.
Presidente La parola alla Consigliera Squarzino Secondina.
Squarzino (PVA-cU) Sempre con riferimento ai criteri di nomina
del Comitato di gestione, la mia domanda è di questo tipo: è vero
che questi saranno scelti in deroga alla legge n. 11/97, ma sarà
possibile per una serie di persone che sono interessate o che
ritengono di avere i titoli, presentare un curriculum con le
proprie referenze, presentare la propria candidatura, far notare
quello che uno sa, le proprie competenze sulla base dei requisiti
indicati all'articolo 5bis? Se questo è possibile, possono
cominciare a farlo da domani, cioè dal giorno in cui questa legge è
approvata dal Consiglio?
Presidente La parola al Presidente della Giunta, Viérin
Dino.
Viérin D. (UV) Je me dois encore de répondre négativement à Mme
Squarzino parce que ce n'est pas à partir de demain; ce sera
éventuellement à partir du moment où la loi sera publiée au
Bulletin officiel et qu'elle entrera en vigueur.
De plus nous n'avons pas encore décidé, faute de dispositions,
quelles seront les procédures que nous suivrons pour désigner nos
représentants. Je ne le sais pas enfin, parce que ce n'est pas à
moi de décider (ce sera une décision collective) s'il est mieux de
faire recours à un appel de candidatures ou de suivre d'autres
procédures.
Presidente Pongo in votazione l'articolo 3:
Consiglieri presenti: 31
Votanti: 28
Favorevoli: 22
Contrari: 6
Astenuti: 3 (Collé, Lanièce, Marguerettaz)
Il Consiglio approva.
All'articolo 4 c'è un emendamento di Forza Italia che
recita:
Emendamento Art. 4
Al comma 1 dell'articolo 5 sostituito, modificare la prima
parte:
"Il Consiglio regionale nomina il Presidente del Comitato di
Gestione"
La parola al Consigliere Frassy.
Frassy (FI) Quest'emendamento parte dalla nostra convinzione su
questo disegno di legge; siamo convinti che sia prevalente la
figura giuridica di tipo pubblicistico, di conseguenza su un mini
Comitato di gestione di tre componenti non riteniamo opportuno che
la Presidenza del Comitato di gestione venga individuata
all'interno del Comitato stesso anche perché sappiamo che questa è
l'ennesima finzione.
È l'ennesima finzione perché non so se c'è un filo comune, che
poi il Presidente della Giunta vorrà indicare nella "teoria dei
bianchetti", però è evidente che se la "teoria dei bianchetti" -
così definita del collega Curtaz - dovesse trovare fondamento, il
Presidente del Comitato di gestione non sarà il frutto
dell'indicazione se non formale degli altri due componenti del
Comitato stesso, nel senso che anche in questo caso ci troviamo di
fronte ad una simulazione.
Perciò, sempre nell'ottica di quella chiarezza che è da stamani
che andiamo ad invocare, sarebbe molto più logico e coerente che
l'intero Consiglio, quanto meno recitando ognuno il ruolo che gli è
imposto o che ritiene di recitare, possa esprimersi in votazione
sul nome del Presidente piuttosto che apprenderlo poi
successivamente dalla stampa locale.
Questo è il senso dell'emendamento, però riteniamo di dover fare
un'ulteriore precisazione anche perché il Presidente ci richiama
per certi versi alla mente un ruolo di responsabilità ed è il ruolo
di responsabilità che ricopre l'attuale Commissionario
straordinario. Vorremmo capire cosa accadrà nel passare da questo
tipo di gestione monocratica a quella che è la gestione del
triumvirato come è stata definita questa mattina. Anche perché
normalmente quando si cambia binario, prima di cambiare binario
sarebbe buona norma fare un consuntivo del percorso fatto in
precedenza e quanto meno dichiarare soddisfazione o insoddisfazione
su quanto si va a chiudere e di conseguenza tarare gli obiettivi
del nuovo corso sulla base anche di quelle che sono le esperienze
trascorse.
A proposito di esperienze, un'esperienza l'abbiamo vissuta ieri
pomeriggio a proposito di un'interpellanza che il nostro gruppo ha
presentato sulla vicenda dell'IRRSAE. Anche lì c'era il passaggio
dalla delibera dei 90 giorni alla gestione straordinaria e
commissariale dell'anno e non abbiamo avuto il piacere di avere un
giudizio compiuto sul percorso dei primi 90 giorni.
Allora rinnoviamo questa richiesta al Presidente della Giunta
perché vorremmo capire innanzitutto il giudizio politico oltre che
economico e gestionale che il Presidente ritiene di poter o di
dover dare sull'esperienza della gestione commissariale monocratica
e mi sembrerebbe logico che questa curiosità fosse condivisa dai
colleghi consiglieri proprio perché il Casinò è gestione che
dovrebbe coinvolgere se non da un punto di vista materiale, quanto
meno da un punto di vista della partecipazione politica tutti e 35
i consiglieri.
Non mi sembra strumentale chiedere, in occasione di questa
riflessione sulla Presidenza del Comitato di gestione, che tipo di
giudizio venga dato del Commissario uscente anche perché - per
sdrammatizzare voglio chiudere con una battuta - non vorremmo
apprendere che, fatta la terna e scartato il Commissario, ci sia
poi un'altra delibera che lo vada a collocare da altre parti come è
successo per l'IRRSAE. Quanto meno per saperlo prima anziché
dopo!
Presidente La parola al Presidente della Giunta, Viérin
Dino.
Viérin D. (UV) Tout d'abord l'ancien Président de l'IRRSAE n'a
pas été mis ou nommé dans un poste différent, il a tout simplement
été reconduit dans ses fonctions. Ce sont de petites différences,
mais qui ont leur importance à nos yeux vu la manière dont ces
éléments sont présentés.
Je dis également que la dissolution de l'IRRSAE est due à
l'impossibilité de fonctionnement de son Comité de direction et non
pas à l'activité du Président. Là encore il y a des évaluations
différentes.
Pour ce qui est par contre de l'article 4, nous estimons que le
fait de confier aux membres élus au sein du Comité de gestion le
pouvoir d'élire le Président, est un élément qui renforce
l'autonomie de cet organe. Nous ne pensons donc pas que la
nomination du Président de la part du Conseil régional - si nous
voulons reprendre ces éléments qui aujourd'hui ont été exposés a
contrario pour démontrer la nature de la gestion extraordinaire -
renforce cet élément d'autonomie ou de gestion de nature
privée.
Pour ce qui est des jugements que nous avons donnés, n'étant pas
la première fois que nous examinons le bilan de la gestion
extraordinaire ou que nous exprimons des appréciations sur l'action
et l'activité du Commissaire, il s'agit en tout cas d'une activité
qui n'est pas encore conclue M. Frassy.
Nous sommes aujourd'hui le 29 avril, cette gestion
extraordinaire prend fin le 30 juin.
Le Conseil sera appelé à voter le bilan de la dernière année de
la gestion extraordinaire. Nous aurons donc amplement la
possibilité d'exprimer encore une fois nos appréciations et nos
jugements sur l'activité du Commissaire de la gestion
extraordinaire.
Si, par contre, l'intention est différente, à savoir déjà l'on
donne pour acquis - je reprends les affirmations de M. Frassy - des
décisions qui n'ont pas encore été prises, nous n'avons pas cette
capacité divinatoire et donc nous ne sommes pas à même aujourd'hui
de répondre sur des faits qui doivent encore se produire.
Presidente Pongo in votazione l'emendamento presentato da Forza
Italia:
Consiglieri presenti: 30
Votanti: 9
Favorevoli: 8
Contrari: 1
Astenuti: 21 (Agnesod, Bionaz, Cerise, Charles Teresa, Cottino,
Cuc, Ferraris, Fiou, La Torre, Lavoyer, Martin, Nicco, Ottoz,
Pastoret, Perrin, Perron, Piccolo, Praduroux, Vallet, Vicquéry e
Viérin D.)
Il Consiglio non approva.
Pongo in votazione l'articolo 4:
Consiglieri presenti: 30
Votanti: 27
Favorevoli: 22
Contrari: 5
Astenuti: 3 (Collé, Lanièce, Marguerettaz)
Il Consiglio approva.
All'articolo 5 c'è un emendamento di Forza Italia che
recita:
Emendamento Art. 5
Al comma 1 del 5 bis, dopo "persone" aggiungere:
"in possesso di titolo di laurea"
La parola al Consigliere Tibaldi.
Tibaldi (FI) L'articolo 5 contempla i requisiti di
professionalità dei componenti del Comitato di gestione, requisiti
di professionalità che noi paragoniamo immediatamente a quelli che
erano previsti nell'articolo 5 dell'abroganda legge n. 88, dove si
evidenziano alcune differenze. Innanzitutto, anche per cercare di
sgombrare il campo da certe voci forse alimentate anche da quella
"teoria dei bianchetti" di cui è stato accusato o perseguitato il
Consigliere Curtaz, in questi ultimi giorni si sono fatti i nomi
più disparati di appartenenza politica, una casacca, l'altra,
insomma è uscito fuori proprio un toto triumvirato; noi siamo anche
curiosi, d'altronde in quanto consiglieri ci piacerebbe essere
informati un po' prima e non sempre sapere come al solito tutto
dopo dai giornali.
L'articolo relativo ai requisiti ha comunque una sua
fondamentale importanza, perché? Perché viene meno un requisito
perlomeno a livello formale che è il diploma di laurea. È vero, mi
dirà il Presidente, che l'articolo 5 bis nei punti b) e c), dove
prevede come componenti coloro che abbiano svolto o svolgano
attività libero-professionali in campo economico-giuridico o coloro
che svolgano attività di insegnamento universitario in materie
giuridiche ed economiche debbano per forza possedere il titolo di
laurea, perché è un po' difficile pensare che senza questo titolo
accedono ad attività professionali di tale livello. Però è
altrettanto vero che il punto a) lascia invece un certo margine di
manovra a quella che è la designazione, che potrebbe essere di
carattere anche politico, dove si prevede l'attività di
amministratore o dirigente presso società di capitali ovvero di
dirigente presso enti pubblici, o pubbliche amministrazioni con
incarichi aventi attinenza al settore economico-giuridico.
Allora questo è un affievolimento di quel requisito fermo,
chiaro, che era previsto nella legge n. 88, articolo 5, dove si
disponeva esplicitamente in capo al Commissario il diploma di
laurea. Ecco perché abbiamo chiesto di inserirlo con un apposito
emendamento ed ecco perché chiediamo, qualora l'emendamento non
avesse l'accoglimento da parte del Presidente e della maggioranza,
per quale motivo.
Vi è un altro requisito, sul quale non abbiamo posto
l'emendamento perché non vogliamo sembrare razzisti, però la
cittadinanza italiana è sparita.
È vero che stiamo entrando in un contesto europeo e si può
reperire professionalità anche in altri stati, però è altrettanto
vero che paradossalmente potremmo avere un extracomunitario, nel
silenzio della legge, un domani a gestire la casa da gioco... uno
svizzero… - dice Cottino - uno svizzero
è un extracomunitario d'oltralpe… non
può interpretare così il mio pensiero, Consigliere Cottino.
Chiederei al Presidente prima di tutto di fare un po' di
chiarezza su quella che è la scelta politica o logica sulla base
della quale questi requisiti sono stati ridefiniti in questa
maniera fermo restando che i punti b) e c) siamo consapevoli che
presuppongono un titolo di laurea, però non il requisito a) e poi
anche come mai il silenzio della cittadinanza italiana o perlomeno
di una cittadinanza europea, ampliata ma comunque circoscritta, o
per quali ragioni non è stato ridefinito anche quest'altro
requisito che invece era previsto nell'articolo 5.
Presidente La parola al Consigliere Curtaz.
Curtaz (PVA-cU) Solo per fare una battuta della stessa fonte. A
volte si ha l'impressione che un tempo si facessero le leggi con i
requisiti per poi scegliere i candidati; oggi abbiamo spesso
l'impressione che si scelgano i candidati e poi si facciano le
leggi con i relativi requisiti.
Presidente La parola al Presidente della Giunta, Viérin
Dino.
Viérin D. (UV) L'objectif que nous nous sommes posé est celui de
pouvoir présenter des candidatures ou des candidats avec des
compétences et un professionnalisme qui nous donne une assurance
quant à la gestion de la maison de jeu.
Je ne veux pas rediscuter les critères, vu que déjà quand nous
avons voté la modification de la loi portant nomination des
représentants de l'Administration au sein des différentes sociétés,
nous avions dépassé le critère unique de la maîtrise ou de la
licence; si vous vous rappelez, nous avons établi que les candidats
doivent remplir au moins l'une des trois conditions requises. Une
large majorité au sein de cette Assemblée s'était dégagée en faveur
de cette proposition, en considérant que si il faut maintenir le
critère de la maîtrise, il ne faut pas faire de ce critère le seul
et unique critère pour un choix de compétences, vu que souvent les
compétences qui sont acquises directement sur le terrain ont la
même valeur et donnent la même garantie.
Nous avons donc suivi cette logique qui nous donne aussi la
possibilité de pouvoir faire un choix plus ample. En tout cas ceux
qui proposeront les candidats, en assumeront la responsabilité
quant aux compétences et au professionnalisme. Il y aura ainsi
vérification ponctuelle de l'existence ou non de ces capacités et
de ces compétences.
Nous n'avons pas non plus précisé expressément la citoyenneté
italienne. Cela nous semblait un peu un contresens, comme M.
Tibaldi d'ailleurs également l'a évoqué. Quand on évoque l'Union
européenne, ou l'intégration européenne, quand on nous a demandé
expressément que dans le règlement pour les concours de
l'Administration régionale l'on élimine la référence à la
citoyenneté, parce que nous devons nous rapporter à un contexte
plus ample, il nous paraissait contradictoire insérer de
limitations. Nous pensons au contraire que cette ouverture, cette
fenêtre non seulement sur l'Europe, mais sur le monde entier
pourrait nous être utile.
Presidente La parola alla Consigliera Squarzino Secondina.
Squarzino (PVA-cU) Per sostenere l'emendamento di Forza Italia e
sostenerlo con convinzione perché posso anche condividere l'ipotesi
che la laurea non sia un parametro sufficiente per valutare le
competenze di una persona. Ma la laurea, insieme ad altri
requisiti, contribuisce a descrivere le competenze, ed è vero che
ci sono delle persone che non hanno raggiunto il diploma della
scuola media superiore, ma che hanno una preparazione superiore ad
alcuni giovani diplomati, ed è anche vero che chi possiede un
titolo di studio non per questo ha l'etichetta di persona
competente e preparata.
Tuttavia nel nostro Paese tutta l'impalcatura dell'assunzione di
un lavoratore, anche nelle aziende private, regge su un minimo di
competenze di base per le quali si è assunto come criterio generale
di valutazione il titolo di studio, quindi questo è un dato
scontato.
Se per motivi vari riconosco che non sempre il titolo di studio
mi verifica effettivamente le competenze, allora contemporaneamente
devo introdurre un meccanismo che mi indichi, e mi selezioni quelle
competenze. Ripeto, posso essere d'accordo che la laurea non è
sufficiente per indicare le competenze di una persona, però se
veramente voglio una persona competente, allora indico quali sono
le professionalità che questa persona deve avere e, visto che non
ho lo strumento convenzionale che è il titolo di studio, utilizzo
quella che può essere una selezione oppure un colloquio, cioè tutti
gli strumenti che anche nelle imprese private vengono utilizzati.
Ma se non c'è il titolo di laurea e non c'è neanche un momento in
cui vengono valutate le competenze, viene spontaneo chiedersi chi
può dire, dal momento che non esistono criteri chiari per valutare
le competenze, che questa persona ha acquisito competenza sul
campo.
Si tratta di una scelta certo, ma sulla base di quali elementi?
Quindi questo è veramente un elemento a favore del titolo di
laurea. Se non si indica la laurea, allora si devono prevedere
altri criteri.
Presidente La parola al Consigliere Marguerettaz.
Marguerettaz (Aut) Per dichiarazione di voto. Ci asterremo dal
votare quest'emendamento proposto da Forza Italia e riassumo un
ragionamento che potrebbe essere complesso con una battuta. Non
crediamo che questa sia una garanzia ulteriore per la scelta del
"management" della casa da gioco. Quello che ci auguriamo è che, al
di là del titolo di studio, il "management" della casa da gioco sia
composto da persone che non pensano di andare lì a fare gli operai
di una fabbrica senza nulla togliere agli operai di una fabbrica,
ma nemmeno i professori di scuola superiore. Ci vogliono, ed è
quello che ci auguriamo, delle persone che sappiano cos'è una
gestione di Casinò.
Presidente La parola al Consigliere Tibaldi.
Tibaldi (FI) È più che mai condivisibile l'osservazione che ha
fatto il collega Marguerettaz come peraltro è condivisibile anche
la dissertazione della collega Squarzino, però l'articolo 5 bis
introduce questi tre criteri che sono alternativi, nel senso che il
Comitato di gestione deve essere composto da tre persone che
abbiano maturato un'esperienza complessiva di almeno un quinquennio
nell'esercizio di A o B o C, quindi sono criteri alternativi.
È vero che potremmo avere al limite o tre professori
universitari o tre professionisti, ma anche tre amministratori o
dirigenti presso società di capitali e che quindi esulano da quel
requisito di laurea che era richiesto nel 1993. Il nostro
emendamento va in quella direzione; non è che si vuole
supervalutare un laureato o sottovalutare un non laureato, però non
vorremmo che per soddisfare esigenze di carattere partitico o
politico, la somma di tre diplomi equivalesse ad una laurea.
Presidente La parola al Consigliere Martin.
Martin (FA) Il collega Marguerettaz mi ha fatto venire in mente
una battuta che veniva spesso ripetuta in quest'aula parecchi anni
fa quando si parlava di Casinò; c'era un nostro brillante collega,
che oggi purtroppo non è più qui con noi, che ogni volta che si
parlava di Casinò ci ricordava che la casa da gioco non è un
istituto di beneficenza anche se all'interno ci sono gli
"orfanelli".
Presidente Pongo in votazione l'emendamento presentato da Forza
Italia:
Consiglieri presenti: 31
Votanti: 6
Favorevoli: 5
Contrari: 1
Astenuti: 25 (Agnesod, Beneforti, Bionaz, Cerise, Charles
Teresa, Collé, Cottino, Cuc, Ferraris, Fiou, La Torre, Lanièce,
Lavoyer, Marguerettaz, Martin, Nicco, Ottoz, Pastoret, Perrin,
Perron, Piccolo, Praduroux, Vallet, Vicquéry e Viérin D.)
Il Consiglio non approva.
Pongo in votazione l'articolo 5:
Consiglieri presenti: 31
Votanti: 28
Favorevoli: 22
Contrari: 6
Astenuti: 3 (Collé, Lanièce, Marguerettaz)
Il Consiglio approva.
All'articolo 6 c'è un emendamento di Forza Italia che
recita:
Emendamento Art. 6
Ai commi 2 e 8 dell'articolo 5 sostituito, abrogare:
"Presidente del Tribunale di Aosta" e indicare "Consiglio
regionale"
La parola al Consigliere Frassy.
Frassy (FI) L'articolo di per sé è un'innovazione apprezzabile
perché rispetto alla gestione attuale istituisce la figura del
Collegio dei revisori e questo lo riteniamo sicuramente un dato
apprezzabile. Non condividiamo però l'impostazione che viene data
alla costituzione, alla composizione, alla scelta del Collegio
revisori dei conti; vediamo che qui si prevede che vengano nominati
dal Presidente del Tribunale di Aosta. Noi facciamo questa
riflessione: se è vero che l'impostazione di questo disegno di
legge dovrebbe ripercorrere la personalità giuridica di diritto
privato, non capiamo per quale motivo non si segua fino in fondo
quella che è la previsione codicistica, nel senso che l'art. 2400
del Codice civile prevede che sia l'Assemblea ad eleggere
triennalmente il Collegio dei revisori dei conti e l'Assemblea
potrebbe essere, a seconda dei punti di vista, o il triumvirato
stesso o il Consiglio regionale come noi riteniamo.
L'ulteriore considerazione che facciamo è sulla differenziazione
difficilmente comprensibile fra i revisori dei conti di un bilancio
da 2000 miliardi, come è quello regionale, i cui revisori dei conti
non hanno necessità di aver nessun requisito particolare, perché
vengono scelti in seno al Consiglio regionale stesso, mentre qui
non solo vengono scelti giustamente nell'Albo dei revisori, ma
vengono nominati dal Presidente del Tribunale. Ora la disparità di
cifre è evidente perché oscilliamo fra i 250-300 miliardi rispetto
ad un bilancio regionale di 2000 miliardi perciò auspichiamo che
nella prospettiva il Collegio dei revisori dei conti che viene
nominato all'interno del Consiglio regionale possa trovare in
prospettiva una diversa rappresentazione e conformazione.
Quello che ci lascia comunque perplessi è la sindrome da grande
elettore perché con quest'articolato abbiamo scoperto che abbiamo
un altro grande elettore che è il Presidente del Tribunale di Aosta
che è il grande elettore del Collegio dei revisori dei conti. Non
sappiamo se è l'atmosfera della deliberazione di ieri sera o
cos'altro, però siamo abbastanza perplessi su questo meccanismo più
che innovativo originale.
Questo è il senso per cui proponiamo che la competenza venga
demandata e rimandata al Consiglio regionale.
Presidente La parola al Consigliere Curtaz.
Curtaz (PVA-cU) Voteremo contro quest'emendamento di Forza
Italia perché la prospettazione fatta da Frassy nel suo intervento
mi sembra completamente sbagliata. Direi che, atteso che il
Collegio sindacale è un organo di garanzia, mi sembra del tutto
logico, conseguente e anche apprezzabile che l'organo di garanzia
venga nominato a sua volta da un organo terzo, da un'istituzione
terza che sia il Presidente del Tribunale piuttosto che il
Presidente dell'Ordine dei commercialisti o degli avvocati o che so
io, mi sembra che sia questa una garanzia di terzietà che viene
garantita attraverso la nomina da parte di un organismo che per sua
definizione è terzo, è neutro, eccetera.
Quindi personalmente sono d'accordo con la scelta fatta dai
proponenti della legge e mi sembra che invece la proposta di
emendamento di Forza Italia sia tra l'altro contraddittoria con
tutto quello che le opposizioni hanno detto finora perché se al
Consiglio regionale, dove decide come è ovvio la maggioranza,
facciamo decidere anche tutto quello che per nostra fortuna non
viene deciso, mi sembra che sia al limite dell'autolesionismo
questa proposta.
Presidente La parola al Consigliere Collé.
Collé (Aut) Solo per dire che il nostro gruppo si asterrà dal
votare quest'emendamento in quanto le considerazioni fatte dal
Consigliere Curtaz ci vedono condividere questo pensiero. Riteniamo
apprezzabile questa strada scelta dal Governo regionale in
quest'occasione.
Presidente La parola al Consigliere Tibaldi.
Tibaldi (FI) A supporto di quanto sostenuto dal collega Frassy
poc'anzi, non trovandomi assolutamente d'accordo con quanto detto
dai Consiglieri Curtaz e Collé, non abbiamo mai avuto carenza di
fiducia nelle qualità e nella dignità del Consiglio regionale e
quindi riteniamo che il Consiglio regionale sia, visto che più
volte ci riempiamo la bocca dicendo che è sovrano, anche in grado
di designare persone competenti che possano assolvere una certa
funzione di controllo.
Tenga presente il Consigliere Curtaz che il Collegio dei
revisori, ancorché la sua previsione sia migliorativa, comunque
esautorerà in parte le funzioni di controllo svolte dal Consiglio
regionale e quindi perché togliere al Consiglio regionale ed
attribuire ad un organismo esterno - e dico questo con il massimo
rispetto verso il massimo magistrato valdostano, il Presidente del
Tribunale di Aosta - la nomina dei revisori scegliendoli in un
albo, revisori che sono poi remunerati con le tariffe professionali
previste dal medesimo albo? Può farlo anche il Consiglio regionale.
Mi chiedo allora come mai il Consiglio regionale, a fronte di un
bilancio di 2000 miliardi come è quello della Regione, provveda a
nominare dei suoi revisori interni che sono addirittura consiglieri
e non si ponga il medesimo problema. È comunque la gestione della
cosa pubblica, è comunque denaro pubblico, anzi qui la massa di
denaro pubblico è parziale, è una quota rispetto al volume di
denaro pubblico dell'intera Regione.
A questo punto modifichiamo anche il sistema di revisione dei
conti del bilancio della Regione, perché se non diamo fiducia a noi
stessi nella capacità di designare organismi competenti a
verificare il bilancio contabile del Casinò, ancor meno a maggior
ragione non dobbiamo darla per quanto riguarda i conti della
Regione.
Ritengo pertanto che la nostra proposta non sia assolutamente
pretestuosa o strumentalizzante, ma abbia un suo senso, senza nulla
togliere al ruolo del magistrato che è stato indicato per
competenza a indicare a sua volta dei nomi. Noi semplicemente
vogliamo riportare nell'alveo di questo Consiglio un certo ruolo,
una certa dignità, una certa sovranità di cui di giorno in giorno
viene invece spogliato.
Presidente Pongo in votazione l'emendamento presentato da Forza
Italia:
Consiglieri presenti: 30
Votanti: 9
Favorevoli: 3
Contrari: 6
Astenuti: 21 (Agnesod, Cerise, Charles Teresa, Collé, Cottino,
Cuc, Ferraris, Fiou, La Torre, Lavoyer, Marguerettaz, Martin,
Nicco, Pastoret, Perrin, Perron, Piccolo, Praduroux, Vallet,
Vicquéry e Viérin D.)
Il Consiglio non approva.
Pongo in votazione l'articolo 6:
Consiglieri presenti: 31
Votanti: 25
Favorevoli: 22
Contrari: 3
Astenuti: 6 (Beneforti, Collé, Curtaz, Lanièce, Marguerettaz,
Squarzino Secondina)
Il Consiglio approva.
Pongo in votazione l'articolo 7:
Consiglieri presenti: 30
Votanti: 24
Favorevoli: 21
Contrari: 3
Astenuti: 6 (Beneforti, Collé, Curtaz, Lanièce, Marguerettaz,
Squarzino Secondina)
Il Consiglio approva.
Pongo in votazione l'articolo 8:
Consiglieri presenti: 30
Votanti: 27
Favorevoli: 22
Contrari: 5
Astenuti: 3 (Collé, Lanièce, Marguerettaz)
Il Consiglio approva.
All'articolo 9 c'è un emendamento di Forza Italia che
recita:
Emendamento Art. 9
Al comma 2 dell'art. 7 modificato, aggiungere in fine:
"con esclusione di quello avente funzioni e mansioni direttive o
dirigenziali"
La parola al Consigliere Tibaldi.
Tibaldi (FI) L'articolo 7 contiene, come è facilmente visibile,
una clausola di tutela occupazionale che peraltro condividiamo
perché il Casinò non svolge solo una mera funzione economica, ma
anche una funzione sociale dando lavoro ad un certo numero di
occupati e quindi creando anche un indotto occupazionale e di
lavoro autonomo che è di notevole rilievo non solamente per la
zona, dove ha sede la casa da gioco, ma anche per tutta la Valle
d'Aosta.
L'emendamento nostro va però a limitare questa tutela, questa
garanzia occupazionale nei confronti di una certa tipologia di
dipendenti che sono i dirigenti o coloro che hanno mansioni
direzionali o svolgono funzioni direzionali nei confronti della
casa da gioco. Perché questo? Non vogliamo criminalizzare o
perseguitare la categoria più elevata dei dipendenti, però
sappiamo, da che mondo è mondo, che il gestore oggi pubblico e
domani privato deve avere il diritto, la libertà di scegliere gli
organismi dirigenti secondo i suoi criteri di preferenza personale,
perché nella libera imprenditorialità il gestore deve essere in
grado di traguardare determinati obiettivi aziendali con
determinate persone di fiducia, fiducia che non è solamente
personale, ma anche professionale.
È vero che nella bozza di convenzione che era stata proposta
alla società Finoper esattamente un anno fa, la società aveva
accettato questa clausola, però sappiamo che è stata
un'accettazione "obtorto collo", perché naturalmente si doveva
garantire la salvaguardia occupazionale anche della classe
dirigenziale impedendo, a nostro avviso, di dare quel minimo di
spazio operativo al gestore privato affinché potesse traguardare
determinati obiettivi. Che sono, è vero, obiettivi aziendali, ma
comunque, se l'azienda funziona, produce e ha una certa redditività
sono anche obiettivi che hanno un'efficacia di carattere
collettivo, perché una congrua quota dei proventi viene riversata
nelle casse della Regione.
Allora, il non prevedere una clausola di questo tipo, cioè il
non approvare un emendamento così formulato, ma che può essere
anche modificato, vuol dire mettere una seria ipoteca sulla
privatizzazione della gestione della casa da gioco.
Le preoccupazioni o l'auspicio affermato questa mattina dal
Consigliere Piccolo, cioè "andiamo verso una gestione privata" o
"speriamo di andare quanto prima verso una gestione privata" qui si
incrinano perché come si fa a prevedere un domani una gestione
privata senza che il titolare della concessione possa scegliere i
suoi uomini di fiducia nei vari settori, nei vari rami del
"management" per poter conseguire determinati risultati?
Pensiamo che non si tratti di una questione di secondaria
importanza; in fondo non si va ad incidere su un numero di occupati
particolarmente vasto, anche perché attualmente i dirigenti sono
quattro e un domani potranno essere otto, dieci o venti, non lo so,
vedremo cosa succederà dopo l'esperienza del triumvirato, però è
naturale che nel libero mercato e nella gestione privata
l'imprenditore debba aver conservata e garantita questa
possibilità.
Il fatto che la bozza di convenzione precedente fra Regione e
Finoper contenesse una clausola di diverso avviso non è un
precedente che deve diventare regola a tutti i costi, perché era un
precedente grave che avrebbe vincolato fortemente quelle che
avrebbero potuto essere le scelte strategiche aziendali. Per questa
ragione e anche perché noi speriamo che effettivamente un domani ci
sia un ritorno al passato come gestione privatistica perché, come
abbiamo detto questo è il limbo della gestione pubblica consolidata
con quest'insieme di provvedimenti che oggi stiamo esaminando, non
venga negata questa straordinaria ed importante facoltà.
L'emendamento qui è stato sviluppato come inciso finale al comma
2 dell'articolo 7, può essere modificato, può essere rimodulato
secondo quelle che sono diverse forme di pensiero, però qui andiamo
a negare un fondamentale diritto dell'imprenditorialità. Se
quest'emendamento non verrà approvato, sarà l'ulteriore prova che,
ancorché manifestata, propagandata o scritta, la volontà politica
non va senz'altro nella direzione di una gestione privatistica, ma
va nell'unica direzione che qualcuno invece veramente auspica, cioè
della gestione pubblica, collettiva, politica.
Presidente La parola al Consigliere Collé.
Collé (Aut) Per dire che non siamo d'accordo sull'emendamento
proposto da Forza Italia. Intanto una considerazione deve essere
fatta in questo senso.
Così come è citato sull'articolo, riguardo alle mansioni
direttive e dirigenziali, non bisogna dimenticare che ci sono delle
persone che hanno iniziato a lavorare nella casa da gioco facendo
la gavetta e oggi si trovano in quella situazione. Sarebbe anche
ingiusto, perché oggi ricoprono una certa posizione, e un domani
potrebbero essere allontanate per delle ragioni che possono essere
anche valide.
Credo che lo spazio operativo ci potrà comunque essere nel senso
che il Comitato farà le sue valutazioni, potrà cambiare questa
dirigenza senza che queste persone debbano trovarsi in situazioni
spiacevoli, pertanto non voteremo a favore dell'emendamento.
Presidente La parola alla Consigliera Squarzino Secondina.
Squarzino (PVA-cU) Per dichiarare che noi invece voteremo a
favore di quest'emendamento proposto da Forza Italia, perché non
concordiamo sulle osservazioni del collega Collé, nel senso che se
questi dirigenti sono competenti, è interesse della gestione
straordinaria riconfermarli per mantenere ancora nel Casinò le
professionalità che ivi sono state acquisite.
Non solo, mi sembra che si stia andando in tutti i settori verso
un rapporto fiduciario fra il gestore, fra il responsabile di
un'azienda e i propri dirigenti e questo legame di fiducia fra
questi due attori del successo in azienda deve essere
mantenuto.
Presidente La parola al Consigliere Cottino.
Cottino (UV) Chiaramente ci asterremo su quest'emendamento, ma
devo dire che a livello personale se da una parte non mi ha
assolutamente stupito che Forza Italia avesse fatto
quest'emendamento, così come sicuramente non mi hanno stupito le
motivazioni e le spiegazioni che sono state date da parte di Forza
Italia, che hanno comunque dimostrato una certa coerenza, devo dire
che, anche tenuto conto delle mie reminiscenze sindacali, fa molto
strano che la Sinistra non sia lì per tutelare il numero di persone
dipendenti indipendentemente dalla loro futura mansione. Perché, e
qui concordo con quanto detto dal collega Collé, può anche darsi
che ci si trovi nella necessità di dover spostare o di dover
utilizzare le persone in modo diverso, questo è possibile, qui non
è scritto che devono rimanere allo stesso posto con le stesse
mansioni, perciò fa strano il comportamento dei verdi contro la
salvaguardia delle maestranze, almeno in termini numerici, la cosa
mi sembra abbastanza ridicola.
Presidente La parola al Consigliere Curtaz.
Curtaz (PVA-cU) Penso proprio che Cottino, anche per il
linguaggio, sia rimasto diversi anni indietro perché ho sentito
parlare di estrema Sinistra e di linguaggi che non sentivo più da
quando ero piccolino. Siamo soddisfatti per due ragioni: intanto
perché con la nostra posizione siamo riusciti a stupire Cottino ed
è sempre una cosa positiva e in secondo luogo perché siamo riusciti
a far parlare i rappresentanti dell'Union Valdôtaine perché durante
la discussione generale oggi l'Union Valdôtaine non aveva aperto
bocca e grazie a questo nostro intervento abbiamo l'occasione di
sentire anche l'opinione del partito di maggioranza relativa su una
questione tanto rilevante.
Presidente La parola al Presidente della Giunta, Viérin
Dino.
Viérin D. (UV) Le deuxième alinéa de cet article 9 reprend
exactement le texte du deuxième alinéa de l'article 7 de la loi n°
88/93. Nous gardons une continuité. C'est la raison pour laquelle
cette disposition avait été insérée dans l'ébauche de convention
Finoper; c'est la raison pour laquelle cette même disposition est
insérée dans le cahier des charges que nous vous proposons. Et la
raison est fondée sur une considération que jusqu'à aujourd'hui je
pensais être partagée par cette Assemblée, vu qu'en 1993, lors de
la discussion de la loi portant: "Institution de la gestion
extraordinaire", nous nous étions penchés sur les vicissitudes de
la maison de jeu et nous étions à l'époque tous convenu que la
véritable force de la Maison de jeu de Saint-Vincent, à la lumière
des vicissitudes des sociétés de gestion et du contentieux qui
s'annonçait, était représentée par son personnel, par le
professionnalisme de ce même personnel et par ses compétences. Et
quand nous faisons référence au personnel, nous ne pouvons pas nous
limiter simplement au personnel qui remplit des fonctions
exécutives; nous faisons référence à tout le personnel, étant donné
que si certains résultats ont été obtenus, nous pensons que c'est
le résultat, le fruit du travail de tous ceux qui, au cours de ces
années et aujourd'hui encore, remplissent des fonctions à
l'intérieur de la Maison de jeu de Saint-Vincent et notamment ceux
qui remplissent des fonctions de cadres et de dirigeants.
Il nous semble donc nécessaire de garantir aussi à ce même
personnel cette clause de sauvegarde concernant le passage à une
autre gestion. Nous savons très bien que les contrats concernant
les dirigeants sont des contrats de nature privée et qu'ils sont
soumis à des règles tout à fait différentes par rapport aux
employés. Nous savons pertinemment qu'il y a la possibilité pour le
gestionnaire de modifier ce même contrat et de changer ses
collaborateurs. Néanmoins, si nous voulons assurer une clause de
sauvegarde, nous pensons qu'il est opportun que cette clause de
sauvegarde puisse s'exercer en faveur de tout le personnel.
Presidente Pongo in votazione l'emendamento presentato da Forza
Italia:
Consiglieri presenti: 31
Votanti: 8
Favorevoli: 6
Contrari: 2
Astenuti: 23 (Agnesod, Bionaz, Cerise, Charles Teresa, Collé,
Cottino, Ferraris, Fiou, La Torre, Lanièce, Lavoyer, Marguerettaz,
Martin, Nicco, Ottoz, Pastoret, Perrin, Perron, Piccolo, Praduroux,
Vallet, Vicquéry e Viérin D.)
Il Consiglio non approva.
Pongo in votazione l'articolo 9:
Consiglieri presenti: 31
Votanti: 28
Favorevoli: 22
Contrari: 6
Astenuti: 3 (Collé, Lanièce, Marguerettaz)
Il Consiglio approva.
Pongo in votazione l'articolo 10:
Consiglieri presenti: 31
Votanti: 28
Favorevoli: 22
Contrari: 6
Astenuti: 3 (Collé, Lanièce, Marguerettaz)
Il Consiglio approva.
Pongo in votazione l'articolo 11:
Consiglieri presenti: 31
Votanti: 28
Favorevoli: 22
Contrari: 6
Astenuti: 3 (Collé, Lanièce, Marguerettaz)
Il Consiglio approva.
Pongo in votazione l'articolo 12:
Consiglieri presenti: 31
Votanti: 28
Favorevoli: 22
Contrari: 6
Astenuti: 3 (Collé, Lanièce, Marguerettaz)
Il Consiglio approva.
Pongo in votazione l'articolo 13:
Consiglieri presenti: 31
Votanti: 28
Favorevoli: 22
Contrari: 6
Astenuti: 3 (Collé, Lanièce, Marguerettaz)
Il Consiglio approva.
Pongo in votazione l'articolo 14:
Consiglieri presenti: 31
Votanti: 28
Favorevoli: 22
Contrari: 6
Astenuti: 3 (Collé, Lanièce, Marguerettaz)
Il Consiglio approva.
Pongo in votazione l'articolo 15:
Consiglieri presenti: 31
Votanti: 28
Favorevoli: 22
Contrari: 6
Astenuti: 3 (Collé, Lanièce, Marguerettaz)
Il Consiglio approva.
La parola al Consigliere Collé per mozione d'ordine.
Collé (Aut) Per capire, Presidente, se facciamo le dichiarazioni
di voto adesso nel senso che nell'allegato, al punto 26.2, abbiamo
ulteriori emendamenti, pertanto volevo capire se facciamo tutto
alla fine o possiamo farle anche adesso.
Presidente La dichiarazione di voto è sul disegno di legge, non
sugli atti. La parola al Consigliere Collé per dichiarazione di
voto.
Collé (Aut) Mi sembra più logico farla in questo momento la
dichiarazione di voto visto che il disegno di legge è il
provvedimento principale, mentre gli altri due sono due
allegati.
Stamani avevamo sollevato dei dubbi in merito a questo disegno
di legge, in merito ai suoi allegati, in modo particolare ci
eravamo soffermati sulla straordinarietà della gestione
straordinaria, sulla personalità giuridica di diritto privato,
sulla questione delle perdite e su quanto avevano asserito in
commissione il Commissario Ramojno e il Direttore del personale
Trentaz.
Il Presidente della Giunta, gli va dato atto, ha fatto una
replica molto articolata, speriamo di avere al più presto tutti i
dati che ha fornito. Di fatto ci ha portato a conoscenza di nuovi
elementi, nel senso che il ragionamento che ho fatto in quest'aula
l'ho fatto non perché mi sono inventato delle cose, ma l'ho fatto
su dati forniti in Commissione, dati precisi che sono scritti e
verbalizzati.
Mi trovo un po' spiazzato nel rispondere puntualmente alle
delucidazioni fatte dal Presidente della Giunta anche perché ha
fatto tutto un ragionamento economico completamente diverso da
quello fatto in Commissione da parte delle persone che vi dicevo
prima, quindi obiettivamente tutto quel ragionamento che partiva
dal discorso delle percentuali alla diversità di impostazione sui
miliardi di differenza che c'era fra l'ipotesi virtuale - come ha
detto il Presidente della Giunta - Finoper e la realtà di oggi, è
diverso da quello su cui abbiamo lavorato, lo dico con tutta
onestà. Quindi con calma andremo ad esaminare quanto oggi il
Presidente della Giunta ci ha detto su questo specifico problema,
su quello delle percentuali che ci pareva e ci pare tuttora essere
un elemento importante.
Andando sul discorso generale, mi sono appuntato alcuni elementi
che il Presidente nella sua replica ha portato.
Il Presidente della Giunta si è dimostrato tranquillo nella sua
esposizione, ha dichiarato che con i pareri che ha in mano, e di
cui ha dato in parte lettura, si sente tranquillo sugli aspetti su
cui avevamo espresso delle preoccupazioni.
Presidente, lei ci deve consentire, purtroppo non abbiamo tutta
una serie di elementi che ci fanno dire in questo momento che lei
ha ragione su tutta la linea, quindi alcuni dubbi a noi su questi
aspetti rimangono, nel senso che comunque non possiamo non tener
conto di osservazioni fatte dal Prof. Dal Piaz anche queste scritte
e a nostra disposizione.
Il Presidente stamani ha detto che sono aumentati i difensori
della gestione straordinaria. È vero il ragionamento che abbiamo
fatto e che ci sentiamo di sostenere dal momento che crediamo
importante essere pronti a quelli che saranno i prossimi traguardi,
a quelle che saranno le situazioni con cui dovremo fare i conti,
fra cui l'apertura di nuove case da gioco o comunque situazioni
migliori di quelle che ci sono oggi per le altre case da gioco
presenti in Italia, però mi permetto di dire una cosa per quanto
riguarda il nostro gruppo.
Nel 1993 abbiamo votato per la gestione straordinaria e crediamo
in questi cinque anni di non aver speculato sulla questione Casinò
cercando sempre di fare ragionamenti obiettivi così come abbiamo
fatto oggi, quindi non ci sentiamo particolarmente colpiti da
questa redenzione sulla gestione straordinaria, ma crediamo di
avere avuto su questo un comportamento lineare.
Un'altra cosa che il Presidente ha detto e che riprende il
discorso fatto poc'anzi è che non si poteva fare un ragionamento
sulle percentuali ipotizzate per Finoper, mai andate in porto e i
motivi li conosciamo, ma sull'esperienza di questi anni e sui
risultati economici di questi anni, e ci ha fornito tutta una serie
di dati diversi da quelli che ci erano stati dati.
L'unica perplessità che mi rimane ancora è come mai il
Commissario della gestione straordinaria e il suo Direttore sono
venuti e hanno fatto un'esposizione in un certo modo andando a fare
un ragionamento che portava a quello che dicevo io stamattina
smontato poi dal Presidente della Giunta.
È un dubbio che ci rimane perché diventa anche difficile
lavorare, nel senso che se avessimo disposto, per rinforzare un
ragionamento, anche dei dati che abbiamo sentito oggi in aula
probabilmente, almeno per quanto mi concerne, tutta una parte di
ragionamento e di male interpretazione non si sarebbe verificata
stamattina. È un dubbio che ci rimane perché non si capisce tanto
bene.
Sul futuro del Casinò il Presidente ha detto, e credo che si
riferisse in particolare a me, in quanto sono stato uno dei pochi a
sollevare quest'argomento oltre all'aspetto specifico, di leggere
la risoluzione presentata da Forza Italia perché in quell'occasione
si è andati a delineare le linee principali per il futuro della
casa da gioco. Ne prendo atto, andrò a fare questa lettura, quello
che mi pare strano è che, parlando con i consiglieri sia di
maggioranza che di minoranza, si sente da più parti che questa
perplessità c'è e permane, quindi queste sicurezze sul futuro non
mi sembra che ci siano, ma andrò a farmi questa lettura per vedere
se non ho capito bene io e probabilmente non solo io.
Sul discorso del Comitato il Presidente ci ha detto che il
numero di tre ha una risposta molto semplice: dovendo superare
l'organo monocratico, due è impossibile perché possono nascere
delle posizioni diverse, tre è il numero perfetto. In più ha citato
la legge 11. Per carità, l'ho detto forse fra le righe stamattina,
sicuramente queste sono opinioni diverse, è una visione diversa,
non la possiamo contestare, abbiamo una visione diversa e lo
diciamo così come voi difenderete e direte all'opinione pubblica
quello che è il vostro pensiero. A noi rimane tuttavia questo punto
interrogativo anche su quest'aspetto.
Ho colto in alcuni interventi, in particolare da quelli di
Piccolo e Fiou, alcune perplessità che non è che ci fanno piacere,
ma credo che in un dibattito importante come quello della casa da
gioco è pur sempre un fatto positivo che si abbia la volontà di non
dire che tutto va bene, ma di sollevare alcuni piccoli
interrogativi. Il Consigliere Piccolo, parlando di perdite e di
durata, cosa che peraltro aveva fatto in commissione, ci dice che
la cosa in qualche modo non li convince appieno, che li lascia in
parte soddisfatti e poi ha parlato di scelta obbligata.
Io dico che le scelte obbligate ci possono essere, ci devono
anche essere, sappiamo o cerchiamo di capire cosa vuol dire una
maggioranza e quindi a un certo punto si deve perseguire una certa
strada; questo non ci scandalizza e per certi versi ci fa anche
capire quale può essere un'impostazione anche se alcuni punti
interrogativi ci possono essere.
Invece il collega Fiou si è augurato che la Giunta abbia fatto
una proposta seria, riferendosi alle percentuali, in modo che il
Consiglio non ci debba tornare sopra. A questo proposito la penso
nella stessa maniera del Consigliere Fiou, mi auguro anch'io che
non si torni qui fra un anno a dover parlare di stanziamenti per
andare ad ripianare delle perdite, me lo auguro vivamente al di là
di quelle che possono essere le posizioni diverse, però sulla base
di quanto abbiamo visto finora, sulla base di quei dati che dicevo
prima, un piccolo punto interrogativo rimane.
Quindi, Presidente, per quanto ci riguarda, la nostra sarà una
posizione di astensione che ritengo sia motivata; non siamo qui a
fare il gioco delle parti, come qualcuno ha detto, crediamo di aver
motivato seriamente le perplessità che avevamo e che permangono
nonostante il Presidente della Giunta le abbia ridimensionate,
quindi il Gruppo degli Autonomisti si asterrà.
Presidente La parola al Consigliere Cottino.
Cottino (UV) Al di là di qualche battuta ironica, su cui non
voglio neppure soffermarmi per evitare di scendere sullo stesso
livello di qualcuno. Tuttavia, non ho ancora cambiato parere su
determinati comportamenti che, tutto sommato, non mi stupiscono più
di tanto.
Fatta questa doverosa precisazione, perché ancora in questo
momento ero stato solleticato, devo dire che non avevo nessuna
intenzione di intervenire poiché ritenevo, contrariamente a
qualcuno, che fino a prova contraria il Presidente della Giunta
facesse parte dell'Union Valdôtaine al di là del suo ruolo così
come anche i relatori facessero parte dell'Union Valdôtaine. Per
affermare che non si era ancora sentito la voce dell'Union
Valdôtaine sull'argomento, ci vuole sicuramente una bella
fantasia.
Al di là di questo sono intervenuto anche perché non volevo che
certi colleghi non avessero la possibilità di dormire tranquilli a
causa di un dubbio amletico enorme. Sapere cioè se i consiglieri
della maggioranza si erano fidati ciecamente di quanto era stato
loro detto oppure se effettivamente avevano chiara la situazione ed
erano stati attenti ad un problema di questa portata e di
quest'importanza.
Assicuro che, per quanto mi riguarda ma penso di poter garantire
anche per i colleghi del mio gruppo, sono stato molto attento e
sono stato talmente attento fino che mi sono reso conto che
stamattina da parte di molti è stato detto un po' tutto e il
contrario di tutto. Ho sentito confondere gli introiti con gli
utili, ho sentito confondere la volontà di far vivere e potenziare
il Casinò e poi definire una iattura il Casinò esistente. Ho
sentito fare della confusione fra perdite reali e fittizie, ho
sentito fare abbastanza confusione sul discorso delle percentuali
come se queste non significassero valori economicamente reali, cioè
se sono perdite e si va a ripianare vengono considerate in un modo,
se invece si aumentano le percentuali, non sono più la stessa cosa.
Per cui credo che delle valutazioni abbastanza strane ne ho sentite
parecchie.
Noi, come gruppo, abbiamo una convinzione, e non da oggi
(qualcuno mi ha già anticipato) che nasce sin dall'inizio del
programma di legislatura. Abbiamo sempre detto che era necessario
andare a rivedere la legge n. 88, tenendo conto anche di certe
critiche abbastanza pesanti, per darle più efficienza ed efficacia,
che permettesse una effettiva autonomia di intervento oltre che una
maggiore chiarezza e trasparenza alla gestione straordinaria.
È dunque in questo senso che vogliamo passare da un organo
monocratico qual era il Commissario straordinario ad un organo
collegiale di tre persone (anche su questo argomento non voglio
commentare certe affermazioni di cattivo gusto) poiché siamo
convinti che un organo collegiale possa dare maggiori garanzie
nella direzione a cui accennavo prima, mentre il discorso della
previsione di un organismo esterno che vada a fare il controllo del
bilancio è stato da tutti apprezzato perché va nella direzione di
un maggior controllo, di una maggiore chiarezza, di una maggiore
trasparenza.
Questi sono i motivi che ci hanno portato a voler modificare la
legge n. 88 senza nessun timore, poiché contrariamente a qualcuno
che può andare sull'Aventino, la maggioranza ed in modo particolare
la Giunta, non ha la possibilità di farlo e deve fare delle scelte
indipendentemente dal fatto che si possa eventualmente avere ancora
qualche piccolo dubbio.
Per quanto riguarda la straordinarietà della gestione, e se così
come è stata prevista, sia un istituto di diritto privato o meno
rimando alla risposta che è stata data nella replica dal Presidente
della Giunta citando non solo pareri, ma anche sentenze piuttosto
illuminanti. Così come non vorrei che si dimenticasse che anche la
precedente legge impugnata da Sitav non ha avuto problemi per la
sua applicazione perché l'impugnativa fatta da Sitav è stata
bocciata.
Un'ultima considerazione sul discorso del futuro. Mi pare strano
che si venga a dire che la maggioranza non ha detto cosa voleva
fare per il futuro. La maggioranza lo ha detto e anche qui, lo ha
detto in modo chiaro ed esplicito già nel programma di maggioranza
presentato al mese di giugno dello scorso anno.
La maggioranza ha sempre ribadito la necessità di predisporre e
di dare alla gestione quegli strumenti che permettessero di
contenere la concorrenza che si sta sempre più attrezzando. Così
come abbiamo sempre detto che non possiamo sottostare a eventuali
ricatti quando si parla di rompere l'accerchiamento. Sotto questo
aspetto le scelte non sono definitive, ma vanno ancora considerate
e studiate a fondo.
Non abbiamo comunque nessuna intenzione di sottostare a
pressioni di chicchessia tantomeno da parte di società private che
pensano di lucrare sulla Regione. Per cui sicuramente se andassimo
oggi a definire quello che vogliamo fare, correremmo dei grossi
rischi sulle possibilità future di contrattazione.
Infine, sul discorso delle percentuali credo che il mantenere
determinate percentuali (che possono sembrare basse) potrebbe
essere uno stimolo alla dirigenza, alla futura gestione della casa
da gioco. Non solo, queste potranno essere la base di partenza per
future contrattazioni con i privati, un eventuale sbracamento in
questo momento potrebbe comprometterle.
È con questo spirito e soprattutto tenendo conto di quanto di
volta in volta ci è stato riferito dai responsabili che hanno
condotto la trattativa, ma anche dei colleghi delle commissioni
competenti che hanno affrontato quest'argomento, studiandolo molto
nel dettaglio e ponendoci parecchio del loro tempo, tenendo anche
conto dei loro suggerimenti e delle loro informazioni con
tranquillità e con grande serenità affermo che voteremo il disegno
di legge che ci viene proposto.
Presidente La parola al Consigliere Tibaldi.
Tibaldi (FI) Voteremo contro e mi pare che già le prime
avvisaglie si siano percepite dall'esame dell'articolato, però è
giusto anche motivare in maniera compiuta il voto contrario anche
sulla base di una serie di argomentazioni che sono state sviluppate
dal Presidente della Giunta in sede di replica alle nostre
osservazioni questa mattina.
Voteremo contro non perché, come afferma qualcuno, ci si vuole
ritirare sull'Aventino. Qualcuno ha forse più un concetto di
assedio di Fort Apache quando si tratta di argomenti di un certo
peso, ma perché la scelta non ci piace. E la scelta non ci piace
perché c'è una palese distonia fra il detto e il fatto, fra il
pronunciato e quello che abbiamo visto finora verificarsi o quello
che si può facilmente presumere si verificherà d'ora in avanti con
questa nuova configurazione gestionale profilata dai tre
provvedimenti oggi in fase conclusiva di esame.
Mi soffermo su alcune osservazioni fatte dal Presidente perché
mi sembra opportuno apportare dal nostro modesto punto di vista
delle rettifiche.
Non c'è revirement secondo Viérin su quello che è l'indirizzo
politico relativamente alla gestione della casa da gioco perché
rimane fermo il principio della privatizzazione e perché alla
privatizzazione - è stato detto in IV Commissione ed è stato
ripetuto questa mattina - il percorso per arrivarci può essere di
diverso tipo.
Per questa ragione anche è stata bocciata una risoluzione di
Forza Italia che venne presentata qualche settimana fa che
esplicitava in maniera incontrovertibile il principio della
privatizzazione, ma in quella risoluzione, e questo il Presidente
non lo ha detto, non si faceva cenno al percorso, si ribadiva
solamente il principio e il principio era: siamo per una gestione
privata. Fra l'altro quella risoluzione venne fatta parafrasando un
documento di maggioranza, ma la maggioranza non ritrovò
evidentemente le sue parole e di conseguenza i suoi principi in
quell'occasione.
È vero che la ragione della continuità della gestione
straordinaria è perché non siamo ancora arrivati a conclusione di
una procedura di aggiudicazione e questo è inconfutabile. Il
Presidente ha detto che non è prevedibile il "terminus ad quem" e
non è prevedibile anche perché non si vuole facilitarne la
previsione.
Per completezza di informazione bisogna però dire, e noi
consiglieri eletti dal 1993 possiamo affermarlo perché lo abbiamo
vissuto come esperienza diretta, che il Consiglio di Stato, nelle
motivazioni delle sentenze che in questi anni si sono riprodotte
nelle diverse fasi del contenzioso, ha accusato chiaramente
l'Amministrazione regionale di aver dilatato a dismisura i tempi di
questa procedura di aggiudicazione e forse Cottino non se lo
ricorda perché lo avrà vissuto come esperienza indiretta, non avrà
letto la motivazione della sentenza ed io lo invito ad andarsela a
leggere perché in un passo preciso questo si dice chiaramente.
E non lo dice la controparte, che può essere il privato e ha
degli interessi che sono squisitamente soggettivi; non lo dice una
forza politica di questo Consiglio o un'altra forza politica di
questo Consiglio; lo dice un magistrato, che si presume super
partes e che si presume abbia potuto valutare in maniera imparziale
questa vicenda e poi un magistrato che si ripete più volte sullo
stesso argomento: dilatazione a dismisura dei tempi della procedura
di aggiudicazione. Secondo elemento di accusa: introduzione da pare
dell'Amministrazione regionale di elementi ultronei rispetto alla
procedura prevista dal bando.
Se è vero che siamo ancora nelle more di questi tempi di
aggiudicazione lunghi e controversi, è altrettanto vero che la
Regione non è vittima, ma ha una sua pesante e precisa
responsabilità, quindi non possiamo dimenticare questo passaggio.
Se il Presidente stamattina ha detto una verità, bisogna
sottolineare che la sua verità era solamente mezza, l'altra mezza
verità è bene aggiungerla per completezza di informazione.
Quindi non dimentichiamo la grossa responsabilità politica nella
dilatazione dei tempi e quindi nel ritardo che abbiamo di fronte ad
un bando che magari non piace, che è stato stilato da una Giunta
precedente che magari non aveva una visione chiara del problema
della gestione della casa da gioco; questo possiamo anche metterlo
in discussione, nessuno vuole essere tutore politico di una Giunta
che abbiamo visto cosa ha fatto o meglio cosa non è riuscita a
fare.
Altro punto che secondo noi merita chiarezza è la natura
giuridica. Il Presidente questa mattina ci ha letto in maniera
dettagliata un insieme di controdeduzioni precise, puntuali, fatte
da un dirigente regionale e rivolte in maniera specifica verso un
altro parere legale richiesto dalla IV Commissione, che è il parere
del Prof. Dal Piaz; degli stralci che sono stati letti, in
particolare una dichiarazione della Cassazione civile del 1994,
emerge che il parere del Dirigente Curto è fortemente supportato da
un punto di vista giuridico da sentenze ed anche sentenze
qualificate tipo quelle della Cassazione civile.
Ricordo che il Presidente lesse: "La gestione di una casa da
gioco, per quanto autorizzata dalla pubblica autorità, di regola
presenta per sua natura gli aspetti dell'attività di impresa e
richiede necessariamente un'apposita organizzazione di mezzi e di
personale distinta dalla normale struttura pubblicistica dell'ente
locale".
È ovvio, nessuno mette in discussione queste cose, tutti noi
siamo in grado di riconoscere la valenza della portata di una
sentenza della Cassazione di questo tipo, sentenza fra l'altro
recente del 1994, ma ciò non significa, e il Dirigente Curto non
smentisce le affermazioni fatte dal Prof. Dal Piaz, che questa
configurazione possa delinearsi come ente strumentale della
Regione, come ente pubblico economico, ente funzionale
dell'Amministrazione regionale.
È ovvio che c'è una distinzione, l'ente locale, in questo caso
la Regione, ha una sua struttura pubblicistica e l'ente gestionale
ne ha un'altra e sono distinte, ma le argomentazioni che stamani ci
sono state prodotte in aula dando lettura puntuale e pedissequa di
questo provvedimento non cancellano i dubbi che c'erano sulla
natura giuridica pubblicistica di questa gestione straordinaria
anche nella nuova configurazione del triumvirato e poi gli
altrettanti dubbi esposti da un legale, il Prof. Dal Piaz, al quale
il Dirigente della Regione a nostro avviso non è riuscito a fornire
un'immediata ed esplicita controdeduzione. Ecco perché rimangono i
due dubbi fondamentali, che coniugati insieme ci fanno capire la
direzione politica, non scritta nero su bianco su questi documenti,
ma facilmente percepibile: la privatizzazione rimarrà una
chimera.
La privatizzazione della gestione della casa da gioco,
abbandonata nel 1994, non è più politicamente conveniente alla
classe dirigente attuale, di conseguenza viene abbandonata, però
non si ha il coraggio o meglio non si ha la volontà di darne
pubblica conoscenza anche agli altri componenti del Consiglio,
anche ad altre forze politiche, anche all'opinione pubblica.
Ed è di fronte a questa simulazione che non possiamo esprimerci
con favore perché, come qualcuno ha detto questa mattina, si abbia
piuttosto il coraggio di affrontarla di petto dicendo chiaramente
che vogliamo una gestione pubblica perché il privato non può più
rispondere a determinati obiettivi o politici o economici o
sociali; si abbia piuttosto questa chiarezza e questa trasparenza,
come invocava anche il Capogruppo dell'Union, a fare una scelta
netta.
Questa scelta netta non è stata fatta e dal nostro punto di
vista, di fronte a questa scelta piuttosto torbida, non possiamo
che pronunciarci in maniera fermamente contraria.
Presidente La parola al Consigliere Martin.
Martin (FA) Signor Presidente non abuserò del tempo concessomi
per argomentare il nostro voto favorevole perché questo è già stato
fatto molto bene stamani in sede di discussione generale dal mio
collega di movimento Piccolo.
Vorrei piuttosto rubarvi alcuni minuti per fare due semplici
riflessioni su una questione così importante che in passato ha
impegnato ed appassionato quest'aula consiliare, ed ha incuriosito
molto l'opinione pubblica che molte volte si è trovata confusa nel
capire esattamente cosa succedeva nella casa da gioco.
Vorrei fare due semplici riflessioni e per quanto riguarda la
prima il mio pensiero, pensando a questa vicenda, non può non
andare indietro nel tempo, ritornare a un pomeriggio di giugno del
1991 quando insieme ad altri sei colleghi che sono presenti anche
oggi con me in questa sala, in un pomeriggio altrettanto
appassionato come quello di quest'oggi, si discusse della casa da
gioco. Era il 17 giugno 1991, la concessione con la Sitav stava
scadendo e la Giunta di allora si preoccupava, secondo me
giustamente, di intraprendere le dovute iniziative per un nuovo
affidamento della casa da gioco.
La scadenza in effetti era fissata al 7 febbraio 1992 e fino ad
allora l'affidamento era sempre stato dato con una trattativa
privata alla Sitav. Questo avveniva fin dal 17 maggio 1946 che è la
data della prima concessione data alla Sitav; quindi nel tempo si
era rinnovata con trattativa privata la convenzione per la gestione
della Casa da gioco di Saint-Vincent ad una stessa società, appunto
alla Sitav. Erano anni quelli, il 1991, in cui parole quali
trasparenza, democrazia, affidabilità, partecipazione, erano molto
in voga e facevano ragionare tutti quanti in maniera diversa dal
passato.
Ci furono diverse sollecitazioni perché si procedesse in una
maniera diversa; in una mozione presentata qualche tempo prima il
Consigliere Riccarand aveva auspicato un nuovo metodo per
l'affidamento della casa da gioco e fu così che si pensò che il
metodo adottato fino ad allora, ossia la trattativa privata,
seppure con una società che fino a quel momento aveva assicurato
introiti ed investimenti, non fosse più praticabile.
Tant'è vero che il 7 giugno 1991 il Consiglio regionale discusse
ed approvò una delibera per bandire un pubblico avviso da inserire
su almeno due quotidiani a diffusione nazionale ed internazionale
per invitare tutte le società che avessero interesse alla
concessione per la gestione della Casa da gioco di Saint-Vincent ad
inoltrare all'Amministrazione regionale un'idonea documentazione
dalla quale risultassero diversi requisiti fra cui la trasparenza
dell'azionariato della concessionaria, una serie di requisiti molto
specifici che andavano dall'esperienza nel settore ad una
consistenza patrimoniale di un certo tipo.
Queste società dovevano naturalmente passare al vaglio di una
commissione per una preventiva selezione. In una parola, si decise
di cambiare metodo.
Bene; sono passati 7 anni da quando è scaduta la convenzione
ossia è quasi trascorsa un'altra convenzione e siamo al punto di
prima; non siamo ancora in grado di mettere la parola fine a questa
vicenda nonostante che nel frattempo si siano succedute 4 Giunte
regionali e, ad eccezione del Gruppo di Forza Italia, tutti gli
altri gruppi presenti in questo Consiglio - anche se nel frattempo
alcuni hanno cambiato denominazione - abbiano avuto modo di
partecipare alle diverse Giunte che si sono succedute e abbiano
quindi avuto l'opportunità di occuparsi direttamente della
questione Casinò.
Questo a mio avviso significa che il problema è complesso ed è
complesso perché le volontà della Regione sono continuamente messe
in discussione da una legislazione complicata e da una giustizia
molto lenta.
Questa vicenda, se potessimo ritornare indietro nel tempo, a
quel 1991, e potessimo guardarla con gli occhi di adesso, sarebbe
stata affrontata ancora in quel modo oppure non avremmo agito come
nel passato? E se si fosse fatto come si era sempre fatto, oggi
forse non staremmo a discutere di gestione straordinaria di un
certo tipo, ma forse parleremmo finalmente di strategie, di
progetti, di investimenti, di tante cose utilissime alla casa da
gioco e che purtroppo per un modo o per l'altro non siamo in grado
ancora di fare.
Permettetemi una seconda riflessione. Noi riteniamo che nella
situazione in cui ci troviamo la scelta effettuata dalla Giunta,
ossia quella della gestione straordinaria, sia l'unica percorribile
in attesa della definizione dell'intera vicenda.
È una scelta quella di gestione straordinaria che, come ha detto
stamani chiudendo la discussione generale il Presidente della
Giunta, non pregiudica in alcun modo le eventuali trattative con
Finoper o con altri soggetti ed è l'unica in questa situazione che
possa garantire, come è giusto che sia, l'Amministrazione
regionale. In questo senso le proposte di modificazione presentate
quest'oggi a gestione straordinaria secondo noi sono quanto mai
opportune per rendere più competitiva, più gestionale, più
trasparente (vedi l'istituzione del Collegio dei revisori dei
conti) l'attività della stessa gestione straordinaria che rimane
comunque una gestione di transizione anche se diventa difficile
prevederne la durata.
Il nostro interesse come forza politica non è tanto di discutere
della gestione straordinaria; il nostro vero interesse -
l'interesse secondo noi di questa Comunità - e quindi l'augurio che
formuliamo, è quello di poter quanto prima parlare in questa sede
del futuro della casa da gioco, delle sue prospettive, degli
investimenti da effettuare e tutto questo con una società che sia
la nostra seria controparte e che con noi intenda sviluppare la
casa da gioco e l'indotto della Casa da gioco di Saint-Vincent.
In attesa che tutto ciò avvenga, siamo favorevoli a dare
quest'oggi il nostro parere positivo, ai provvedimenti che ci
vengono sottoposti perché riteniamo che in questa situazione
gestione straordinaria sia l'unico mezzo che la Regione ha a
disposizione per tutelare i propri interessi e quindi tutelare
quelli della collettività valdostana.
Presidente Pongo in votazione il disegno di legge n. 22:
Consiglieri presenti: 32
Votanti: 29
Favorevoli: 23
Contrari: 6
Astenuti: 3 (Collé, Lanièce, Marguerettaz)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK