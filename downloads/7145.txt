Consiglio Regionale della Valle d'Aosta - Oggetto del Consiglio n. 1648 del 28 novembre 1985 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 1648 del 28 novembre 1985 - Resoconto
OGGETTO N. 1648/VIII - DISEGNO DI LEGGE CONCERNENTE:
"BILANCIO DI PREVISIONE DELLA REGIONE AUTONOMA DELLA VALLE D'AOSTA
PER L'ESERCIZIO FINANZIARIO 1986 E PER IL TRIENNIO
1986/1988".
PRESIDENTE:
Come prassi, verrà data lettura pagina per
pagina ed i Consiglieri che vorranno intervenire, indicheranno il
capitolo.
Do lettura dell'articolo 1:
ART. 1
(Stato di previsione della parte entrata)
E' approvato lo stato di previsione della parte entrata del
bilancio della Regione per l'esercizio finanziario 1986, annesso
alla presente legge, in £ 1.193.500.000.000 (Allegato A).
Sono autorizzati, ai sensi degli artt. 51, 52
e 53
della L.R. 7.12.1979, n. 68, l'accertamento, la riscossione ed il
versamento alla Regione delle entrate derivanti da tributi propri,
dalle quote di tributi erariali devoluti alla Regione, dai
contributi ed assegnazioni dello Stato e di ogni altra entrata
spettante per l'esercizio finanziario 1986.
PRESIDENTE:
Ha chiesto di parlare sulla pagina 2, cap
400, il Consigliere Millet, ne ha facoltà.
MILLET - (P.C.I.):
Cap 400: vorrei approfittare per
chiedere a che punto è la situazione della legge approvata in
Consiglio per l'aumento del contingente dei beni in esenzione
fiscale. Eravamo rimasti che era ferma al parere del Consiglio dei
Ministri, vorremmo sapere se ha fatto un passo avanti oppure no,
dal momento che nelle competenze si prevede lo stesso introito di 3
miliardi.
PRESIDENTE:
Ha chiesto di parlare l'Assessore
all'Industria, Commercio, Artigianato e Trasporti Lanivi, ne ha
facoltà.
LANIVI - (A.D.P.):
Proseguono le trattative a livello
politico con il Governo centrale per arrivare a definire questo
tipo di problema; allo stato attuale è ferma. Negli ultimi mesi le
trattative sono proseguite con una certa difficoltà per le vicende
politiche a livello nazionale; è nostra speranza che questo
problema si sblocchi entro i primi mesi del 1986.
PRESIDENTE:
Ha chiesto di parlare il Consigliere Mafrica,
sulla pag. 3, ne ha facoltà.
MAFRICA - (P.C.I.):
Vorrei sapere se le previsioni dei
residui per i capp. 1200-1300-1400, che sono i principali capitoli
del riparto fiscale, sono state tenute così basse in relazione al
fatto che sono già affluite alla Regione le risorse, oppure se si
prevede che ciò avverrà nei mesi che mancano ancora.
PRESIDENTE:
Ha chiesto di parlare l'Assessore alle
finanze Martin, ne ha facoltà.
MARTIN - (A.D.P.):
Non sono ancora completamente
affluite, quindi i residui terranno conto di questa affluenza che
avverrà in un secondo tempo.
PRESIDENTE:
Sulla pag. 9 ha chiesto di parlare il
Consigliere Millet, ne ha facoltà.
MILLET - (P.C.I.):
Volevo solo avere una informazione sul
cap 3950 "Fondi per la bonifica sanitaria", vorrei sapere se dallo
Stato non viene nemmeno più una lira.
PRESIDENTE:
Ha chiesto di parlare l'Assessore alle
Finanze Martin, ne ha facoltà.
MARTIN - (A.D.P.):
L'iscrizione non è avvenuta perchè
questi fondi fanno parte di trasferimenti statali e quindi verranno
iscritti quando ci sarà la certezza della entrata.
PRESIDENTE:
Sulla pag. 18 ha chiesto di parlare il
Consigliere Millet, ne ha facoltà.
MILLET - (P.C.I.):
Al cap 8250 "Proventi derivanti dai
diritti annuali a carico delle ditte", dal momento che si prevede
un aumento di 100 milioni, vorrei sapere se si prevede un aumento
per il prossimo anno.
PRESIDENTE:
Sulla pag. 21 ha chiesto di parlare il
Consigliere Mafrica, ne ha facoltà.
MAFRICA - (P.C.I.):
Vorrei capire quando vengono fatte le
previsioni assestate dell'anno precedente, perché su questo cap.
9200, interessi della Regione su giacenze di cassa, sono previsti a
fine anno interessi per 500 milioni, invece dai tabulati forniti
dalla Ragioneria, risultano già 5 miliardi 959 milioni riscossi.
Allora, quando sono state fatte queste previsioni? Quando le
previsioni sono state fatte, non c'erano ancora questi fondi,
oppure c'è stata in questo caso una stima errata?
PRESIDENTE:
Ha chiesto di parlare l'Assessore alle
Finanze Martin, ne ha facoltà.
MARTIN - (A.D.P.):
Non c'è stata una stima errata, in
effetti si tratta di due momenti completamente diversi: le
previsioni assestate sono state fatte verso la fine di agosto, le
giacenze cui si riferisce il Consigliere Mafrica, che derivano
soprattutto dai fondi che erano stati depositati presso la
Finaosta, hanno effettivamente reso quegli interessi che però non
sono ancora previsti nelle previsioni assestate.
PRESIDENTE:
Sulla pag. 22 ha chiesto di parlare il
Consigliere Mafrica, ne ha facoltà.
MAFRICA - (P.C.I.):
Su questi tabulati c'è una sigla: sta
scritto 00193 e poi 250285. Secondo la mia interpretazione, chiedo
conferma all'Assessore, questa sigla 250285 dovrebbe voler dire 25
febbraio 1985. Ora, il totale di 5.959 milioni era già raggiunto
alla sigla 030785, che vorrebbe dire il 3 luglio 1985, allora al
momento della previsione del bilancio i 6 miliardi c'erano già.
PRESIDENTE:
Ha chiesto di parlare l'Assessore alle
Finanze Martin, ne ha facoltà.
MARTIN - (A.D.P.):
Come il Consigliere Mafrica ben sa, si
tratta di due momenti diversi. Non sono state fatte variazioni di
bilancio su questo capitolo, quindi le previsioni assestate, pur
dando atto che poi ci sarà una variazione perchè quelli in effetti
sono i valori, sono di 500 milioni. Questo è un dato contabile, non
c'è niente da fare.
PRESIDENTE:
Sulla pag. 30 ha chiesto di parlare il
Consigliere Mafrica, ne ha facoltà.
MAFRICA - (P.C.I.):
Qui c'è la previsione del mutuo di
100 miliardi, vorrei sapere qual'è il tasso che presumibilmente ci
verrà concesso per accendere questo mutuo, quando si pensa di
accenderlo, e se esistono possibilità che non venga acceso.
PRESIDENTE:
Ha chiesto di parlare l'Assessore alle
Finanze Martin, ne ha facoltà.
MARTIN - (A.D.P.):
Il tasso sarà il migliore possibile
che riusciremo a spuntare, evidentemente. Sulle possibilità che
venga o meno acceso, questo lo vedremo in futuro; se lo abbiamo
iscritto vuol dire che è nelle previsioni di accenderlo.
PRESIDENTE:
Sulla pag. 33 ha chiesto di parlare il
Consigliere Mafrica, ne ha facoltà.
MAFRICA - (P.C.I.):
La pag. 33 merita un richiamo perchè
è una delle pagine più dolorose di questo bilancio. In questa
pagina sono previsti i capp 12010 e 12350; sul 12010 affluiranno,
sul conto 508, 100 miliardi, mentre sul capitolo 12350 affluiranno
in previsione 250 miliardi. Gli uni dovrebbero essere fondi che
arrivano dallo Stato per trasferimenti e che restano su questo
conto fin quando la giacenza di cassa non scende sotto il 4%, gli
altri dovrebbero essere entrate proprie della Regione che vanno a
finire su questo conto quando la giacenza è superiore al 4%.
Vorrei sapere come mai, mentre nell'anno passato la previsione
era di avere 150 miliardi (che attualmente sono diventati 250) sul
capitolo dei trasferimenti, quest'anno si prevede di avere solo 100
miliardi di deposito sul conto 508, sul capitolo dei trasferimenti,
e ben 250 sul capitolo invece delle entrate proprie, cioè non
cambia di molto la situazione perchè su un capitolo o sull'altro
soldi la Regione non ne prende, però lo scorso anno si prevedeva di
avere 150 miliardi e si sono raggiunti i 250 sul primo capitolo,
quello dei trasferimenti, quest'anno invece si prevede di averli
sul conto Entrate Proprie. Lo scorso anno si prevedevano 10
miliardi per le Entrate Proprie, che sono diventate 49, adesso si
arriva a 250.
Vorrei capire, oltre a sottolineare la dimensione di questo
fenomeno, perchè c'è questo spostamento da un capitolo all'altro di
queste somme.
PRESIDENTE:
Ha chiesto di parlare l'Assessore alle
Finanze Martin, ne ha facoltà.
MARTIN - (A.D.P.):
Abbiamo già discusso parecchio in
Commissione di questi due capitoli. Il primo capitolo, 12010, è il
capitolo intrattenuto con la Tesoreria Centrale relativo ai
trasferimenti dello Stato, trasferimenti che abbiamo stimato in 100
miliardi perchè in effetti sono quelli iscritti adesso nel
bilancio. Probabilmente come sempre ce ne saranno di più, perchè
sappiamo che iscriviamo solo le somme certe all'atto della
presentazione del bilancio, ma questo anche per continui rilievi
che vengono fatti dalla Commissione di Coordinamento, in quanto il
principio è quello di iscrivere solamente le somme di cui siamo
certi a questa data. Quindi 100 miliardi sono quelli iscritti
attualmente, probabilmente saranno qualcosa di più nell'arco
dell'anno.
Il secondo capitolo: le previsioni assestate sono di 10
miliardi, in effetti con le ultime variazioni fatte che qui ancora
non ci sono, siamo molto più alti; non ho i dati sottomano esatti
ma siamo sui 170-200 miliardi. E' passata ancora venerdì un'ultima
delibera di altri 150 miliardi, quindi siamo su queste previsioni.
La previsione di questo anno si assesta su quello che sarà
l'assestato definitivo del 1985 e non tiene conto dell'assestato in
bilancio, che in effetti è una previsione un po' ottimistica.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Quindi se ho capito bene (chiedo in
risposta solo un cenno del capo da parte dell'Assessore), su questo
conto 508 alla fine avremo circa 250 miliardi depositati su un
capitolo e 250 miliardi sull'altro. Sul primo capitolo ci sono già
adesso 150 miliardi, 250 si prevedono sull'altro, quindi il volume
complessivo è di 500 miliardi.
PRESIDENTE:
Metto in approvazione l'articolo 1:
ESITO DELLA VOTAZIONE
Presenti: 30
Votanti: 30
Favorevoli: 18
Contrari: 12
Il Consiglio approva
PRESIDENTE:
Do lettura dell'articolo 2:
ART. 2
(Stato di previsione della parte spesa)
E' approvato lo stato di previsione della parte spesa del
bilancio della Regione per l'esercizio finanziario 1986, annesso
alla presente legge, in £ 1.193.500.000.000 (allegato B).
E' autorizzata, ai sensi dell'art. 55 della L.R. 7.12.1979,
n. 68, l'assunzione di impegni di spesa entro i limiti degli
stanziamenti di competenza dello stato di previsione della parte
spesa di cui al comma precedente.
L'erogazione di somme su capitoli della parte spesa
finanziati con le entrate previste nel titolo II, concernente
contributi, assegnazioni e trasferimenti di fondi in genere dal
bilancio statale, resta subordinata all'effettivo accertamento
delle entrate stesse.
PRESIDENTE:
Sulla pag. 50 ha chiesto di parlare il
Consigliere Mafrica, ne ha facoltà.
MAFRICA - (P.C.I.):
Chiedo al Segretario la cortesia di
darci almeno il tempo di sfogliare le pagine, guardando i rilievi.
In Commissione non abbiamo mai parlato dei capitoli 22710 e 22715
che sono quelli sulle Comunità Montane.
Chiedo se l'Assessore, che era disponibile ad accogliere
emendamenti, se può proporre una semplice modifica: prendiamo dai
fondi di riserva 388 milioni (e si può discutere sempre dopo del
progetto di legge del futuro) così si possono ristabilire questi
388 milioni per le Comunità Montane che hanno sollevato tanta
discussione. Diamo loro i fondi e poi discutiamo lo stesso della
legge.
PRESIDENTE:
Sulla pag. 58 ha chiesto di parlare il
Consigliere Mafrica, ne ha facoltà.
MAFRICA - (P.C.I.):
Vorrei sapere, per l'acquisto dei
beni patrimoniali, a che punto siamo, in questo senso: era passato
un provvedimento legislativo di 15 miliardi, il Consiglio l'aveva
approvato, la Commissione di Coordinamento l'aveva respinto una
prima volta, il Consiglio l'aveva allora riapprovato ed è stato
impugnato di fronte alla Corte Costituzionale. Adesso ci sono altri
15 miliardi, vorrei sapere se con questi finanziamo le opere
previste con il precedente disegno di legge, o se sono altre
opere.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE - (P.S.I.):
Fra i vari interventi riferiti al
cosiddetto decentramento, una riflessione un po' più approfondita
su questo argomento bisogna farla, e dirò perchè. Primo, capisco
che i Comuni abbiano delle grosse difficoltà a reperire somme per
beni di questo tipo, però il patrimonio regionale ed il patrimonio
comunale si espandono a macchia d'olio, e qui ci vuole una prima
riflessione perchè non vorrei che alla fine l'intera Valle d'Aosta
fosse di proprietà dei Comuni e della Regione. Potrebbe essere un
aspetto positivo per certi versi, ma potrebbe essere negativo
perchè questo patrimonio, nel bene e nel male, bisogna anche
mantenerlo, e le spese di manutenzione non sono qui spese di
investimenti ma sono spese di consolidamento di un certo tipo di
patrimonio.
Bisogna stare attenti poi a cosa acquistano i Comuni; non vorrei
che un giorno i Comuni di Quart e di Saint-Christophe, visto che i
capannoni non serviranno più a nessuno, se li vogliano
riacquistare, perchè non c'è limite alla fantasia in certi
casi.
Invece il discorso dovrebbe essere finalizzato per cui
l'acquisizione di immobili nei centri storici al patrimonio
comunale danno un significato ad un intervento di tipo urbanistico.
Questo discorso bisogna che la Regione se lo ponga un po' perchè le
richieste potrebbero essere delle più varie per esigenze che
possono anche essere legittime e per esigenze che non sono
assolutamente legittime. Mentre ho apprezzato questo discorso di
decentramento che presuppone e presupporrà anche un decentramento
di funzioni, questo intervento mi lascia più perplesso perchè
ritengo che dovrebbe essere finalizzato e non lasciato alla
discrezionalità. Ma non perchè voglia soffocare l'autonomia dei
Comuni, solo per evitare che questi beni che si acquisiscono al
patrimonio pubblico non finiscano per essere delle cattedrali nel
deserto, dei monumenti che non servono a nessuno.
Un'ultima riflessione: se l'ipotesi è quella di interventi sul
patrimonio per l'acquisizione di immobili nei centri storici, il
discorso va fatto in maniera diversa perchè a fronte di Comuni che
hanno centri storici molto limitati, ce ne sono altri come il
Comune di Aosta o di Verrès o di Pont-Saint-Martin o Châtillon, che
hanno una consistenza patrimoniale ben più diffusa sotto questo
aspetto. Mi chiedo: questo intervento quale obiettivo persegue?
Quello che ho detto io, cioè di un intervento sul patrimonio
immobiliare che serva al recupero ai fini abitativi, oppure un
recupero di immobili che servano esclusivamente ad ingrandire il
cosiddetto patrimonio pubblico?
PRESIDENTE:
Ha chiesto di parlare l'Assessore alle
Finanze Martin, ne ha facoltà.
MARTIN - (A.D.P.):
L'intervento finalizzato, e l'avevo
detto già nella relazione di ieri, vale sia per l'acquisto di
immobili da parte dei Comuni che per quanto riguarda l'acquisto di
immobili da parte della Regione.
Per rispondere alla domanda del Consigliere Mafrica, i 15
miliardi sono destinati in parte per l'acquisto di immobili che non
hanno potuto essere acquistati a causa della non approvazione della
legge presentata quest'anno da parte della Commissione di
Coordinamento, ed in parte per nuove trattative che sono in fase di
avvio.
Per rispondere al Consigliere Torrione, ripeto che gli acquisti
saranno senz'altro finalizzati e dovremo darci un regolamento in
questo senso in quanto ancora non lo abbiamo.
PRESIDENTE:
Sulla pag. 60 ha chiesto di parlare il
Consigliere Mafrica, ne ha facoltà.
MAFRICA - (P.C.I.):
Sul cap 23942 vorrei sapere le
ragioni per cui si prevede una diminuzione delle spese per
l'organizzazione e la manutenzione della rete regionale per la
protezione civile. Si passa da 500 milioni del 1985 a soltanto 200
nel 1986.
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN - (U.V.):
Il y a ici 1 milliard 500 millions dans
les fonds globaux, donc on puisera aussi dans les fonds globaux
pour le développement et la restructuration.
PRESIDENTE:
Sulla pag. 63 ha chiesto di parlare il
Consigliere Viberti, ne ha facoltà.
VIBERTI - (N.S.):
Sul cap 25050, a quale cartografia fa
riferimento la spesa di 440 milioni?
PRESIDENTE:
Sulla pag. 72 ha chiesto di parlare il
Consigliere Millet, ne ha facoltà.
MILLET - (P.C.I.):
Vorrei sapere sul cap 28210, premi a
conduttori di aziende agro-pastorali, quanto è stato pagato su
questo capitolo, perchè sono venuto a conoscenza di lamentele
dovute al fatto che alcuni agricoltori non hanno ancora ricevuto i
soldi; vorrei quindi sapere se ci sono stati dei problemi o se è un
ritardo naturale e se si prevede per il prossimo anno un
incremento.
Sul cap 28220, indennità compensative annue, vorrei sapere se
sono state liquidate queste indennità oppure no e se si prevedono
degli adeguamenti oppure no.
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN - (U.V.):
Il y a eu effectivement du retard dans
l'allocation de ces sommes, il y
a eu tout récemment déjà 4
délibérations qui ont été portées (il y en aura une cinquième
demain) donc on arrive petit à petit à payer. Le retard est dû au
fait, surtout pour le chapitre 28220, l'indemnité compensatoire,
qu'il a fallu analyser toutes les requêtes qui nous sont parvenues,
ce qui nous a porté à ce niveau. Pour l'année prochaine, le montant
est identique à celui du passé.
PRESIDENTE:
Sulla pag. 78 ha chiesto di parlare il
Consigliere Torrione, ne ha facoltà.
TORRIONE- (P.S.I.):
Due considerazioni sui capp 29300 e
29350. La prima è un auspicio perchè riguarda il Parco Nazionale
del Gran Paradiso. C'è una trattativa in corso ed io avrei
testimoniato l'ottimismo di una risoluzione positiva di questa
trattativa con uno stanziamento superiore, anche perchè alcuni
interventi (se va in porto quel protocollo di intesa) sul Parco
bisognerà farli, se non altro una palinatura di tipo diverso che
riguarda il territorio della nostra Regione. Ma sarebbe stato un
significativo segnale all'esterno il fatto che la Regione poteva
prevedere di aumentare le spese per il Parco.
La seconda osservazione riguarda il cap 29350, perchè tutta
questa gran massa di provvedimenti riguardante i parchi, la tutela
dell'ambiente, e chi più ne ha ne metta, desolatamente trova una
indicazione specifica di bilancio che si concretizza in 150
milioni. Questa è la verità, e so già qual'è l'obiezione: si verrà
a dire che abbiamo tot per le strade, tot per i sentieri, e così
via, ma questo non cambia la realtà dei numeri.
PRESIDENTE:
Ha chiesto di parlare il Consigliere Chabod,
ne ha facoltà.
CHABOD - (D.C.):
Mi rincresce, ma purtroppo prima di
prendere delle decisioni per stanziare più contributi per il Parco,
troviamo una quadra perchè non siamo assolutamente d'accordo: tu
vivi ad Aosta, io vivo lassù.
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN - (U.V.):
Pour ce qui concerne le premier
chapitre, 29300, les 48 millions sont fixés par une loi de l'Etat
et au moment où il aura une définition des problèmes, rien
n'empêche que l'Administration régionale veuille augmenter à
travers une loi les fonds pour le Parc National du Grand Paradis.
En ce qui concerne le problème des parcs, nous avons un projet de
loi pour l'institution des parcs régionaux, évidemment la prévision
de dépense sera faite à l'intérieur de cette loi qui viendra au
Conseil dans les premiers mois de l'année prochaine. Donc les
prévisions de dépense seront groupées à la présentation de la loi
en ce moment.
Je voudrais, vu que M. Torrione a parlé du problème de
l'environnement, faire des considérations. Il dit que les sommes
sont trop petites, mais il ne considère qu'un seul chapitre. Je ne
veux pas faire ici des considérations d'ordre général, tout ce
(l'Assesseur Martin l'a déjà dit) qui est mis par exemple dans les
interventions pour la défense du sol sont aussi pour la défense de
l'environnement et donc tout ce qui est mis dans le secteur des
installations hydrauliques, dans le secteur forestier, sont des
interventions pour la protection du milieu. Je voudrais, sans
regarder à ces gros chiffres, dire qu'il aurait fallu regarder
aussi d'autres chapitres de ce bilan, le 28300 par exemple, où il y
a 200 millions pour des études et recherches dans le secteur du
milieu naturel, le 28750 avec 1 milliard 300 millions pour
l'aménagement des forêts, également celui successif 110 millions,
28900 avec 1 milliard et demi pour la protection contre les
incendies, 29000 avec 500 millions pour des études dans le secteur
de la sylviculture, et puis de secteurs particuliers, 29400 et
suivants, 120 millions pour les jardins botaniques (c'est nous qui
payons par exemple pour le Parc le jardin Paradisia a Cogne), 29420
avec 240 millions pour les oeuvres à ménager à l'intérieur des
forêts justement pour protéger l'environnement pour que le touriste
ne se disperse pas dans les forêts, mais puisse utiliser les zones
de pique-nique. Et encore le chapitre 29415, 215 millions pour des
travaux écologiques, des équipes "ad hoc" pour l'aménagement de
certains travaux dans le secteur de l'écologie, le 47210 avec 80
millions pour le musée régional de Science Naturelle, donc
environnement là aussi.
Il y a toute une série d'interventions qui dépassent sans
regarder les gros chapitres, un milliard de lires pour
l'environnement.
PRESIDENTE:
Ha chiesto di parlare il Consigliere Torrione
per la replica, ne ha facoltà.
TORRIONE - (P.S.I.):
L'avevo già anticipato che mi si
sarebbe fatta una puntuale e precisa elencazione di capitoli che
hanno attinenza con l'ambiente, ma quello che non si individua, e
qui con l'Assessore purtroppo non siamo sulla stessa lunghezza
d'onda, è una volontà specifica di perseguire una politica che si
deve concretizzare anche in somme. Ritengo che per adesso, e mi
auguro che per il futuro cambi questa impostazione, la tutela
ambientale è stata accorpata a due altri settori e soffre di questa
malattia, probabilmente anche sul piano del personale fisico. Ha
una mancanza di addetti e chiaramente ci si barcamena fra la
forestazione, le sistemazioni idrauliche, la creazione di aree di
pic-nic, però un'azione mirata che vada nel senso della tutela
dell'ambiente, anche sul piano promozionale - e qui ritorno al
capitolo incriminato - per la propaganda nei confronti
dell'ambiente, l'avevo già chiesta all'Assessore, in maniera
specifica, per quanto riguarda l'acquisizione di una diversa
coscienza ecologica nei giovani, nelle scuole. Purtroppo non ho
visto una azione che sia calata in un contesto di questo
genere.
PRESIDENTE:
Sulla pag. 79 ha chiesto di parlare il
Consigliere Viberti, ne ha facoltà.
VIBERTI - (N.S.):
Chiedo scusa se mi permetto di
disturbare. Nel 29980 non vedo nessuna somma, nè in competenza nè a
residuo, mentre invece nel mastro, Mastro Geppetto qui che c'è
stato consegnato dall'Assessorato alle Finanze, compaiono delle
cifre non meglio identificate.
PRESIDENTE:
Ha chiesto di parlare l'Assessore alle
Finanze Martin, ne ha facoltà.
MARTIN - (A.D.P.):
Non le si trova nei residui perchè i
residui sono in perenzione. Trascorsi due anni dal loro
stanziamento i residui vanno in perenzione e quindi non compaiono
nella parte residui; comunque esistono nei residui perenti.
PRESIDENTE:
Sulla pag. 81 ha chiesto di parlare il
Consigliere Mafrica, ne ha facoltà.
MAFRICA - (P.C.I.):
Non ho avuto tempo, vista la rapidità
di lettura delle pagine, di fare due domande, quindi prendo
l'occasione dai riepiloghi per farle ugualmente. La prima questione
riguarda i fondi della legge 457; ogni anno scriviamo entrate
previste 226 milioni, 253 milioni, 228 milioni, cioè una lunga fila
di somme che non vengono utilizzate mai - perchè se si va a
controllare sono tutte disponibili - che vengono poi trasferite nel
bilancio dell'anno successivo. Vorrei sapere come mai c'è questa
impossibilità di accesso ai mutui della legge 457, cioè se le leggi
regionali per la casa hanno definitivamente messo una pietra sopra
a questa possibilità di accedere a mutui dello Stato. Fra l'altro
come Regione avevamo stanziato 350milioni di integrazione. Vorrei
sapere se hanno dato qualche risultato questi fondi, oppure cercare
di capire la ragione per cui, essendoci la possibilità di ricorrere
a mutui dello Stato, tutto rimane bloccato.
La seconda domanda è per l'Assessore alle Finanze: come mai non
sono stati registrati fra i residui quelli dell'autostrada
(perlomeno la rata dell'anno scorso, i 32 miliardi)? Sicuramente
non sono stati utilizzati! Nei residui non c'è niente per quanto
riguarda la R.A.V. (al cap 26750) e ci sono solo 3 miliardi per la
costruzione della tangenziale. Siccome non ho visto queste opere,
vorrei capire come mai non sono state messe almeno a memoria nei
residui.
PRESIDENTE:
Ha chiesto di parlare l'Assessore ai Lavori
Pubblici Fosson, ne ha facoltà.
FOSSON - (D.C.):
Non è che gli interventi regionali
abbiano eliminato la possibilità di ricorrere ai finanziamenti
della legge 457 o li abbiano vanificati; è che in realtà questi
denari che non vengono spesi sono dovuti alle difficoltà di decollo
delle diverse cooperative per le note difficoltà di disponibilità
dei terreni.
PRESIDENTE:
Ha chiesto di parlare l'Assessore alle
Finanze Martin, ne ha facoltà.
MARTIN - (A.D.P.):
Per la quota riguardante l'autostrada,
queste sono quote che nel mese di dicembre verranno versate in
cambio delle azioni che con queste quote la Regione acquisisce.
PRESIDENTE:
Sulla pag. 85 ha chiesto di parlare il
Consigliere Millet, ne ha facoltà.
MILLET - (P.C.I.):
Su due capitoli: il primo è il 31620
"Contributo annuo per il funzionamento della fondazione per
l'agricoltura", lo scorso anno si era previsto, per competenza più
i fondi globali, 1 miliardo 250 milioni; si prevede per il prossimo
anno 1 miliardo e 900, quindi c'è un incremento sostanziale. Vorrei
sapere quali sono i motivi principali di questo aumento.
Il secondo capitolo è il 32150, sulla questione della Centrale
del Latte, dove sono previsti a fondo globale altri 250 milioni per
la sottoscrizione a titolo azionario. Vorrei sapere quali
intenzioni ci sono per il prossimo anno per quanto riguarda la
Centrale del Latte e soprattutto se i 173 milioni, che abbiamo
approvato con legge al mese di luglio, sono già stati versati
perchè dieci giorni fa, almeno da quanto mi risulta, non erano
ancora stati liquidati direttamente alla Centrale. Se c'è un
ritardo, vorrei sapere a cosa è dovuto.
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN - (U.V.):
Pour le premier chapitre, 31620, déjà
l'année dernière pour 1985 nous avons versé 1 milliard 520
millions. La loi institutive de l'Institut Agricole régional
prévoit l'indicisation de la dépense et donc c'est une prévision
qui a été faite selon la prévision de l'augmentation du coût de la
vie.
Pour ce qui concerne la Centrale Laitière, les 173 millions ont
déjà été versés et non pas il y a dix jours, mais il y a assez
longtemps (au mois de septembre, si je ne me trompe pas). J'ai eu
une rencontre hier avec le Conseil de direction de la Centrale
Laitière, à laquelle suivront d'autres rencontres pour arriver à
définir le problème du capital social de la Centrale Laitière
même.
PRESIDENTE:
Sulla pag. 87 ha chiesto di parlare il
Consigliere Viberti, ne ha facoltà.
VIBERTI - (N.S.):
Sul cap 32700, volevo sapere se ci sono
delle novità relative al regolamento, almeno credo fosse in
discussione un regolamento nuovo per il funzionamento del Consorzio
apistico. Siccome non ne so niente, coglievo l'occasione per avere
informazioni in merito.
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN - (U.V.):
Le règlement a été approuvé il
y
a environ deux ans après la votation de la loi 56 de 1982; je ne
crois pas qu'il y ait en prévision une modification du règlement,
ou moins le Consortium des Apiculteurs n'a pas avancé à
l'Assessorat pour l'instant, des requêtes de modification du
règlement. Si elles seront faites, nous les examinerons pour voir
s'il y a quelque chose de positif.
PRESIDENTE:
Ha chiesto di parlare il Consigliere Millet,
ne ha facoltà.
MILLET - (P.C.I.):
Sul cap 32750 "Contributi per lo
sviluppo dell'agricoltura e per l'incremento dei prodotti tipici",
lo scorso anno per competenza erano previsti 2 miliardi 200
milioni, questo anno si prevede per il 1986 1 miliardo e 300.
Vorrei sapere il motivo di questa riduzione, che non è di poco
conto ma sostanziale.
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN - (U.V.):
Le montant de 1 milliard 300 millions a
été mis par rapport à la dépense effective que nous avons eu cette
année et au résidu de 570 millions, que nous pourrons utiliser au
cours de l'année prochaine. La somme a été donc calculée par
rapport à celle que nous pensons être la dépense réelle, sans aller
au-delà d'une prévision qui ne pourra pas être respectée.
PRESIDENTE:
Sulla pag. 89 ha chiesto di parlare il
Consigliere Millet, ne ha facoltà.
MILLET - (P.C.I.):
Sul cap 33700 (ho già sollevato il
problema stamani nella discussione generale) vorrei una spiegazione
sul perché nelle competenze 1986, essendoci nel 1986 una parte
della campagna di risanamento 1985/1986 e la parte iniziale del
risanamento 1986/ 1987, si prevedono solo, con il fondo globale, 7
miliardi, quando è evidente che purtroppo si presume che il
contributo sarà uguale a quest'anno, più l'incremento. Vorrei avere
questa spiegazione, se possibile evitando di dire che non si può
prevedere, perchè se questa è la teoria è inutile che ci mettiamo
qui a discutere del bilancio di previsione perchè è tutta una
previsione. Mi pare, come ho detto stamattina, che non si potrà
spendere solo 7 miliardi.
Come seconda cosa vorrei chiedere, dai primi accertamenti, a che
punto siamo: se la tendenza a parità di valutazione è in continuo
rialzo oppure c'è una tendenza al ribasso.
PRESIDENTE:
Ha chiesto di parlare l'Assessore alla Sanità
ed Assistenza Sociale Voyat, ne ha facoltà.
VOYAT - (U.V.):
Che il Consigliere Millet lo voglia
capire o meno, la campagna del risanamento va a cavallo di due anni
finanziari, ed allora è difficile prevedere quanto viene speso fino
al 31.12. e quanto invece viene speso dall'1.1.1986 fino al
20.8.1986; comunque si cerca di fare una previsione.
Stanziando 7 miliardi per il 1986 più i 2 miliardi e mezzo circa
che avanzeranno dall'amministrazione dell'anno finanziario 1985
pensiamo, o almeno ci auguriamo, di restare nelle previsioni. Se
poi ne usciremo, non sarà certo colpa nostra.
Per quanto riguarda la percentuale degli animali ammalati, è
inferiore per il momento a quella dello scorso anno nello stesso
periodo, perchè sappiamo che dal periodo 20 agosto al 20 novembre
c'è la punta più alta, poi con gli animali che vengono provati,
cioè quelli nati a fine anno 1985, inizio 1986, praticamente i
vitelli, la percentuale diminuisce di molto. Ci auguriamo che possa
scendere ancora, comunque diciamo che siamo allo stesso livello
dello scorso anno per essere più sicuri.
PRESIDENTE:
Ha chiesto di parlare il Consigliere Millet,
ne ha facoltà.
MILLET.- (U.V.):
Mi interessava sapere per quanto
riguarda il cap 33750, che è la questione del contributo per
diminuire la produzione lattiera, cosa si intenderà fare per
applicare questa direttiva, al di là di quella legge che dovremo
approvare per unificare la normativa.
Per quanto riguarda il cap 33840, "Contributi per lo sviluppo
della produzione carni bovine", dal momento che si è iniziato a
dare contributi in questo senso, c'è già qualche risultato in una
certa direzione? Poi, vedendo che c'è una diminuzione del totale
dei contributi da 1,8 miliardi a 1,3 miliardi, chiedo: il
contributo va a scalare oppure qual'è il motivo di questa
diminuzione?
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN - (U.V.):
Pour les contributions de l'Etat pour
l'abattage, en vue de la diminution de la production laitière, nous
n'avons rien prévu puisque nous avons déjà l'assainissement du
bétail qui pourvoit à éliminer les animaux et nous ne pensons pas
devoir aller au-delà de cette diminution. Effectivement en ce cas
nous n'avons pas fait une propagande parce que le Conseiller Millet
sait très bien que l'abattage doit être définitif et que pour cinq
ans on ne peut plus tenir du bétail dans l'étable, donc ce serait
contre la politique que l'Administration régionale a suivie jusqu'à
maintenant. C'est pour cela que nous n'avons rien prévu.
Quant à l'application du règlement CEE 1984, il y
a
effectivement des difficultés à appliquer ce règlement: le toit
posé par le règlement de la CEE étant très bas, ces contributions
ne sont pas extrêmement appétissantes. C'est pour cela que nous
avons un résidu prévu de 1 milliard 226 millions, qui ne sera pas
tel à la fin de l'année; nous avons donc pensé de baisser le toit
en utilisant aussi le résidu. C'est très difficile pouvoir faire
accéder au règlement 1984 parce qu'il a d'énormes difficultés
d'application.
PRESIDENTE:
Sulla pag. 95 ha chiesto di parlare il
Consigliere Marcoz, ne ha facoltà.
MARCOZ - (U.V.):
Sul cap 35712. Questo è un capitolo che
ha come residuo 14 miliardi 50 milioni, dei residui se n'è parlato
ieri, oggi, se ne parlerà sempre dicendo che sono dovuti molte
volte all'inefficienza della Giunta; penso invece il contrario,
quindi vorrei solo una conferma da parte dell'esecutivo: se su
questo capitolo sono previste le spese che andremo a ratificare
nella seduta di domani, cioè la delibera n. 6877, dove si prevedono
4 miliardi e rotti per il Foro boario.
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN - (U.V.):
Ici il y a eu des difficultés pour
manque de projet, effectivement la délibération de demain sera à
charger sur ce chapitre, donc une diminution de ces prévisions. Il
faut dire que nous sommes en train maintenant de faire un appel
d'offres de plusieurs travaux, donc ces sommes seront utilisées
dans un délai de temps très rapproché.
PRESIDENTE:
Sulla pag. 96 ha chiesto di parlare il
Consigliere Millet, ne ha facoltà.
MILLET - (P.C.I.):
Sul cap 35720. Dal momento che
l'Assessore all'Industria ha annunciato parecchie volte che ci sarà
una modifica delle leggi in materia, di cooperative, con una specie
di legge-quadro, vorrei sapere quando potremo prendere in visione
questo testo in modo da dare quel contributo sollecitato anche
stamattina.
PRESIDENTE:
Ha chiesto di parlare l'Assessore
all'Industria, Commercio, Artigianato e Trasporti Lanivi, ne ha
facoltà.
LANIVI - (A.D.P.):
Questo tentativo di giungere ad una
revisione delle leggi che attualmente regolano gli interventi
regionali per la cooperazione risponde ad una duplice esigenza, da
una parte del mondo stesso della cooperazione, dall'altra
dell'Amministrazione regionale che ha di fronte in questo momento,
in un settore molto delicato, una strumentazione legislativa che
appare un po' obsoleta. Una prima proposta è già stata stesa e sono
già concordate delle riunioni con le rappresentanze del mondo della
cooperazione in modo da avere delle loro precisazioni, dopodichè la
proposta di legge potrà seguire l'iter normale cioè Giunta,
Commissione e Consiglio. Rispetto a questa legge abbiamo previsto
un ampliamento degli interventi a favore della cooperazione e sui
fondi globali è previsto un intervento di 800 milioni.
PRESIDENTE:
Sulla pag. 98 ha chiesto di parlare il
Consigliere Torrione, ne ha facoltà.
TORRIONE - (P.S.I.):
Sul cap 36450 vedo che non c'è più
niente, ma non può passare sotto silenzio il contributo alla SNAM
S.p.A. per la costruzione del metanodotto. Non vorrei che questo
discorso cadesse nel vuoto perchè in questa sede credo sia
importante ricordare che fra poco ad Aosta arriverà la condotta
principale e mi dispiacerebbe che ci mettessimo quel tappo ed il
gas resti lì... alimentando una piccola fiammella (il che potrebbe
fare la gioia del Consigliere Aloisi!) ma potrebbe anche essere la
testimonianza ed il sintomo di una inefficienza che non è
assolutamente tollerabile.
Al di là del fatto che la SNAM proceda con i suoi lavori, non
sappiamo assolutamente cosa succederà per quanto riguarda le
cosiddette reti di distribuzione. Si fa il consorzio, non si fa, si
farà, perchè l'ultima volta che ci siamo occupati di questo
argomento il nodo era Aosta, tutti erano d'accordo nel fare un
consorzio, il Comune di Aosta aveva una sua impostazione (che fra
l'altro io ritengo legittima) per non parteciparvi. Ma non si può
aspettare oltre perchè il metanodotto ha già perso 3/4 della sua
efficacia in quanto costruito in funzione di una previsione di
industrializzazione della nostra Regione; quando arriverà il gas,
purtroppo - speriamo che la Cogne sia ancora lì, mentre l'Ilssa
Viola sta già facendo una brutta fine - avrà una utilizzazione
prevalentemente domestica.
Se però non si fa la rete di distribuzione, il discorso resta
monco ed in un periodo come questo credo che non sia opportuno,
oltretutto l'ente pubblico farebbe una ben magra figura avendo il
gas a disposizione e non potendolo utilizzare. Voglio allora
chiedere qual'è l'orientamento della Regione nella eventualità che
il Comune di Aosta continui a mantenere, legittimamente o no perchè
qui le opinioni possono essere contrastanti, questa sua
impostazione di non entrare nel Consorzio.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI - (N.S.):
Mi associo parzialmente alle richieste
del collega, mentre consiglierei che si tenesse chiuso il rubinetto
se fosse solo per la necessità di tenere accesa una fiammellina.
Vorrei invece avere delle spiegazioni relative alla inesistenza di
residui, mentre risulterebbe che al 17.11 c'era ancora una
disponibilità superiore ad un miliardo, relativamente al cap
36450.
PRESIDENTE:
Ha chiesto di parlare il Consigliere Millet,
ne ha facoltà.
MILLET - (P.C.I.):
Sempre sulla questione del metano.
Anche io vorrei avere una risposta precisa su quello che si intende
fare da qui a breve tempo; infatti il nostro gruppo ogni due mesi
ha presentato delle interpellanze perchè ritiene che sia necessario
andare rapidamente alla costituzione del consorzio, perchè ci
saranno dei tempi tecnici lunghi per problemi di non facile
soluzione. Quindi riteniamo, al di là della decisione del Comune di
Aosta, che sia opportuno trovare l'accordo per la gestione unitaria
con gli altri Comuni.
Vorrei chiedere come si è quantificata nel fondo globale la
cifra di 8 miliardi: è una cifra forfettaria o è stata calcolata in
base a dei criteri, ed in questo caso quali?
PRESIDENTE:
Ha chiesto di parlare l'Assessore
all'Industria, Commercio, Artigianato e Trasporti Lanivi, ne ha
facoltà.
LANIVI - (A.D.P.):
Qui le domande si ripetono.
Giustamente ha rilevato il Consigliere Millet come ogni due mesi
circa il gruppo comunista avanza richieste di chiarimenti in questo
settore; le risposte per adesso, purtroppo, continuano a rimanere
di un certo tipo e cioè siamo in attesa della decisione del Comune
di Aosta. Le indicazioni politiche del governo regionale sono per
una gestione unitaria - il che non vuol dire obbligatoriamente, dal
punto di vista della forma giuridica, consorzio - delle reti di
distribuzione del metano; rispetto a questo obiettivo risulta
fondamentale la scelta del Comune di Aosta, perchè altrimenti
potremmo costruire delle ipotesi che hanno il valore di previsioni
rispetto alle quali un grosso scarto può avvenire in funzione di
tale scelta.
L'Amministrazione regionale già nel 1983 si era fatta promotrice
per giungere ad una decisione unitaria. Come ho detto su 28 Comuni
uno solo, che però è il più importante e come dimensione e
situazione è completamente diverso dagli altri, ha formulato in
maniera non precisa delle posizioni. Cito per esempio che la
risposta, che era poi un no, non era la risposta di una
Amministrazione, ma era dell'allora Assessore ai Lavori Pubblici
del Comune di Aosta. Non solo, so che ci sono state delle riunioni
indette dall'Amministrazione regionale, alle quali non sempre il
Comune di Aosta ha preso parte. Terzo elemento, il programma della
maggioranza al Comune di Aosta non ha scartato l'ipotesi della
gestione unitaria e so che in questi ultimissimi giorni ci sono
state riunioni a livello di forze politiche di maggioranza per
definire la posizione del Comune di Aosta, perché non abbiamo
nessun interesse a rallentare la soluzione di questo problema, ma
obiettivamente la decisione del Comune di Aosta, quale che sia,
cambia radicalmente la impostazione che la Regione potrà dare;
direi che anche come conseguenze, tariffe, costi, formula
gestionale cambia abbastanza in funzione dell'atteggiamento che il
Comune di Aosta vorrà liberamente assumere nei confronti di questa
vicenda.
Per quanto riguarda il metano, è una fonte energetica
alternativa, pulita, quindi ha dei vantaggi che superano una
prevalenza di utilizzazione industriale, ed è comunque, almeno
negli incontri che ho avuto con imprenditori all'esterno,
un'offerta in più, vantaggiosa, appetibile, da parte di imprese che
vogliono collocarsi in Valle. Indubbiamente rispetto alla
motivazione iniziale non dobbiamo dimenticarci (ero presente al
momento in cui si dibatteva questo tipo di problema) che la
motivazione prima, cioè metano uguale Ilssa-Viola, viene
parzialmente a cadere. Rispetto alla cifra, 8 miliardi, questa è
una valutazione prudenziale di quanto si potrebbe spendere nel
1986, immaginando che nel giro di poco tempo - perchè ormai siamo
alla chiusura di questa vicenda nel senso che il Comune di Aosta
non può più restare "sur place" - si possa concludere.
Mi auguro di non essere più chiamato a fornire risposte del
genere, non tanto per l'imbarazzo che posso provare a livello
personale, quanto perchè mancano dei punti fermi su cui agire.
PRESIDENTE:
Ha chiesto di parlare il Consigliere Chabod,
ne ha facoltà.
CHABOD - (D.C.):
Solo per un chiarimento. Mi ricordo che
il metanodotto doveva arrivare fino al Comune di Villeneuve, volevo
sapere se la prospettiva è ancora questa oppure se finisce ad
Aosta. Poi, se il Comune di Aosta dice di no, cosa si può fare?
PRESIDENTE:
Ha chiesto di parlare l'Assessore
all'Industria, Commercio, Artigianato e Trasporti Lanivi, ne ha
facoltà.
LANIVI - (A.D.P.):
Se il Comune di Aosta dice di no,
procederemo come Regione insieme agli altri Comuni. Il Comune di
Villeneuve è compreso fra i Comuni che potranno usufruire del
metano.
PRESIDENTE:
Ha chiesto di parlare l'Assessore alle
Finanze Martin, ne ha facoltà.
MARTIN - (A.D.P.):
Per una risposta che devo al
Consigliere Viberti. In effetti c'è una economia su questo capitolo
di 1 miliardo 200 milioni dovuta al minor tasso di interesse che
abbiamo dovuto pagare quando si è fatto il contratto con la SNAM,
quei 30 e rotti miliardi erano la quota investimenti più una parte
di interessi, perchè questa somma è ripartita in tre anni. Quindi
c'è stato un calo di interessi che ha portato questa effettiva
economia.
PRESIDENTE:
Ha chiesto di parlare il Consigliere Millet,
ne ha facoltà.
MILLET - (P.C.I.):
Sui capp 36600 e 36750. Sul primo ho
già sollevato diverse volte in Consiglio ed in Commissione la
questione della Confidi Artigiani e vorrei di nuovo sollevarla oggi
perchè mi risulta che il Consorzio scade a fine anno. Vorrei sapere
cosa intende fare la Regione dal momento che si prevede mezzo
miliardo di contributo - lo scorso anno erano 450 ilioni - per
togliere quella clausola di accordo fra il consorzio e le banche,
in cui si privilegiano gli artigiani iscritti all'Associazione
Valdostana Artigiani. La Regione Valle d'Aosta deve fare gli
interessi di tutti e non solo di una parte di cittadini e se non si
cambierà atteggiamento altre associazioni faranno le Confidi e
chiederanno il contributo regionale e si vedrà a quel momento cosa
farà la Regione. Quindi sollecito in questo senso.
Sul capitolo 36750, contributo all'IVAT, vorrei sapere chi è
stato nominato Direttore, e dal momento che mi hanno fatto vedere
una bozza, come sarà stabilito il rapporto con gli artigiani, cioè
l'acquisto dei prodotti o la presa in conto vendita dei prodotti
degli artigiani. Questo è stato uno dei problemi difficili, ed a
giudicare dalla bozza mi pare che si torni nell'equivoco. Riteniamo
pertanto che sia opportuno un rapporto chiaro fra IVAT e artigiani
per quanto riguarda la compravendita degli oggetti: il momento in
cui l'IVAT compra (poi se vende, bene, altrimenti la merce resta in
magazzino) deve essere separato dall'altro momento in cui l'IVAT
prende in conto vendita un certo oggetto e solo se lo vende paga
l'artigiano. Dalla bozza che mi hanno fatto vedere resta
l'equivoco, e sarebbe opportuno, se non lediamo l'autonomia
dell'IVAT, discutere su questo, poichè la Regione tirerà fuori il
prossimo anno, a vario titolo, un miliardo.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Credo che si debba sottolineare come
nella stratificazione sociale della valle d'Aosta gli artigiani e
commercianti abbiano un peso superiore percentualmente, come valore
aggiunto prodotto, rispetto a quello loro riservato dal bilancio;
ci sono circa 5-6 miliardi per queste due categorie che invece
hanno un numero di addetti molto elevato.
Ma oltre a questa osservazione di carattere generale, per cui
credo che l'Assessore potrebbe dire qualcosa sull'intenzione della
Giunta per una politica verso queste categorie, volevo fare una
osservazione su due capitoli: il 36550 ed il 36850. C'è questa
differenza, ci sono contributi che vengono mantenuti per gli
artigiani e vengono tolti per i commercianti, cioè il contributo
regionale per l'incremento ed il miglioramento dell'attività
dell'impresa artigiana viene mantenuto per il 1986 con 1 miliardo e
300 milioni in competenza, così come era nelle previsioni
assestate; il cap 36850 "Contributi regionali per l'incremento ed
il miglioramento della attività delle imprese commerciali invece
non viene più finanziato. Volevo chiedere se questo elemento
implicava una differenza di atteggiamento o se c'erano ragioni
particolari.
Rispetto al discorso artigiani e
commercianti, in
sostanza chiedo se la politica regionale tende a sostenere
attraverso mutui l'ammodernamento dei laboratori o ha qualche
obiettivo più ambizioso. Dai dati statistici si può vedere che il
numero di persone servite da un unico esercizio è, nella città di
Aosta, tra i più bassi; chiedo se c'è qualche iniziativa della
Regione per consorziare, per aggregare questo tipo di attività che
hanno un peso notevole, o tutti gli interventi previsti sono in
queste due pagine?
Si dà atto che dalle ore 18,07 alle ore 18,50 assume la
Presidenza il Vice Presidente Giulio Dolchi.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI - (N.S.):
Visto che il collega Mafrica è già
arrivato a pag 100, aggiungo una domandina, così l'Assessore Lanivi
si può sbizzarrire anche sul cap 36950 "Spese per finanziamenti sul
fondo regionale di rotazione per il commercio". Questi soldi vanno
alla Finaosta: vorrei avere qualche notizia sugli impegni che sono
stati fatti dalla Finaosta, sempre che sia possibile, non tanto nel
numero quanto nella cifra, perchè vedo che per quest'anno si
prevedono altri due miliardi da inviare a questa società.
Sono già stati tutti consumati quelli che abbiamo mandato ed è
per questo che prevediamo una cifra inferiore allo scorso anno?
PRESIDENTE:
Ha chiesto di parlare l'Assessore
all'Industria, Commercio, Artigianato e Trasporti Lanivi, ne ha
facoltà.
LANIVI - (A.D.P.):
Rispondo al Consigliere Millet che ha
posto più di una domanda. Sul discorso della Confidi l'orientamento
della Regione è di evitare che vi siano differenze di trattamento;
con il Consigliere Millet ne avevamo già parlato e di questo ci
faremo interpreti nel Consiglio della Confidi, anche perchè
l'intervento della Regione è rilevante e dà notevoli vantaggi alle
categorie interessate. Trasmetterò la composizione completa e del
Consiglio di Amministrazione e degli organi preposti alla direzione
dell'IVAT.
Per quanto riguarda invece il rapporto IVAT/artigiani, non si è
ancora arrivati a nessuna conclusione, siamo nella fase di
definizione di questi rapporti, non dimenticando che fra le altre
cose una delle maggiori difficoltà nel definire questo rapporto è
il problema fiscale, cioè le diverse situazioni nelle quali si
trovano gli artigiani tipici, che vanno dall'addetto che svolge la
sua attività a tempo pieno, al lavoratore part-time ed
all'artigiano che casualmente, e soprattutto in occasione della
Fiera di S. Orso, mette in vendita i suoi prodotti. Quindi al di là
dei dati tecnici - conto/deposito, IVAT che vende ricaricando certe
spese sul prezzo per il cliente - vi è poi un problema molto
delicato di natura fiscale. Allo stato attuale esistono delle
ipotesi ma non esistono ancora delle decisioni.
Per quanto concerne le domande che sono state poste dal
Consigliere Mafrica rispetto alla politica nei confronti
dell'artigianato e del commercio, vorrei sottolineare due cose: mi
pare che gli interventi di tipo strettamente finanziario o di
agevolazione finanziaria non siano assolutamente sufficienti, oggi,
a dare prospettiva a due settori che sono indubbiamente importanti,
non solo sotto il profilo economico, ma anche sotto il profilo
occupazionale.
L'Assessorato ha in corso una serie di incontri con le categorie
economiche in genere, con quelle degli artigiani e commercianti in
particolare, per definire un protocollo d'intesa che individui,
insieme agli operatori ed ai diretti interessati, alcune linee di
politica regionale che vedano coinvolte le categorie stesse e che
tendano al miglioramento ed al rafforzamento di questi settori.
Abbiamo ancora fatto in questi ultimi giorni, esattamente lunedì,
una riunione di questo tipo in cui siamo arrivati ad una specie di
individuazione di obiettivi di tipo generale. Mi pare che
correttamente siano state individuate in due scelte fondamentali le
linee politiche da perseguire, che sono l'innovazione e
l'imprenditorialità.
Questi sono i due punti attorno ai quali lavorare per giungere
anche a provvedimenti ed interventi positivi in questo settore.
A questi problemi in Valle d'Aosta si aggiunge, complicando così
la soluzione dei problemi, la nostra situazione particolare, in
quanto abbiamo nella Regione una importante presenza di piccole
attività artigianali che non rispondono a esigenze di tipo
economico, ma risultano servizio essenziale per il mantenimento
della gente sul territorio, soprattutto nella media montagna.
Fondo di rotazione per il commercio: il Consigliere Viberti mi
ha chiesto delle cifre che passo subito a dare. Il fondo
disponibile presso la Finaosta al 1° gennaio 1985 era 2 miliardi
913 milioni, spese versate al fondo presso la Finaosta nel 1985 7
miliardi, rientri 2 miliardi, totale 11 miliardi, finanziamenti
erogati 151 per un totale di 4,5 miliardi, commissione alla
Finaosta 2 miliardi, saldo al 31.10.1985 in positivo 7 miliardi 224
milioni.
Domande autorizzate dalla Regione non ancora erogate, pari a 2
miliardi 132 mila lire; domande da autorizzare al 31.10.1985 in
numero di 13, 617 milioni per un totale di 2 miliardi 750 milioni;
margine a disposizione per ulteriori impegni al 31.10.1985 4
miliardi 473 milioni.
PRESIDENTE:
Ha chiesto di parlare il Consigliere Tonino,
ne ha facoltà.
TONINO - (P.C.I.):
Sui capitoli relativi all'intervento
per i rifugi ed il patrimonio alpinistico, vorrei conoscere qual'è
l'orientamento della Giunta. Mi riferisco in particolare ad una
inchiesta che la sede Rai di Aosta ha condotto sulla situazione dei
rifugi qualche mese addietro e che si è conclusa con una intervista
al Presidente della Giunta. Il Presidente della Giunta parlò in
quell'occasione, se non ricordo male, di uno studio di un piano
regionale che riguarda la localizzazione e la realizzazione di
nuovi rifugi, ed anche della opportunità o di una possibile scelta
per un intervento diretto della Regione in quella direzione. In
effetti credo che sia un tema di grande rilievo, lo abbiamo
discusso anche in altre occasioni, in particolare saremmo d'accordo
sulla necessità di avere un piano di settore e quindi di
programmare gli interventi uscendo dalla casualità.
Poichè i finanziamenti restano sostanzialmente uguali, voglio
conoscere quali sono i progetti concreti e se è vero che esiste
questo orientamento di prospettiva.
PRESIDENTE:
Ha chiesto di parlare il Consigliere
Stévenin, ne ha facoltà.
STEVENIN - (U.V.):
Pour ce qui est du chapitre 37100, là
il y a une augmentation assez importante pour ce qui est des
dépenses pour la promotion touristique; je voulais savoir de
l'Assesseur Borbey s'il y a encore un reste important, compte tenu
que probablement il s'agit là de dépenses concernant la campagne
publicitaire d'été.
Je voulais informer l'Assesseur qu'à l'occasion de la rencontre
qu'on a eu à Strasbourg lors de l'Assise du Conseil d'Europe, j'ai
été félicité de la part des responsables et administrateurs de la
Belgique pour la campagne promotionnelle magnifique que notre
Région a faite pour le ski d'hiver. Avec moi il y avait là des
représentants de la Franche-Comté et ils se sont étonnés du fait
que cette campagne a été lancée à Strasbourg, en Belgique, et non
dans ce pays de Franche-Comté avec lequel on est jumelé en tant que
Région Vallée d'Aoste. Ce pays, qui est d'ailleurs assez riche et
qui compte à peu près 6 millions d'habitants, n'a aucune station de
ski d'hiver et connaît exclusivement le ski de fond.
Alors je voulais demander à l'Assesseur s'il n'est pas le cas de
tenir compte aussi du fait qu'il y a une Région ainsi importante
avec laquelle il faudrait avoir des contacts.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Sempre sulla pag. 101, sul capitolo
37100" Spese per pubblicità ed azioni promozionali turistiche", se
non sono male informato dovrebbe essere pagata l'agenzia che fa la
pubblicità per conto della Regione. Ora questa agenzia aveva un
incarico per un certo tempo, ma ho visto recentemente una delibera
con cui questo incarico viene prolungato di un anno. Vorrei sapere
prima di tutto quanto è l'ammontare del compenso richiesto
dall'agenzia per un anno e poi i motivi per cui si ha una proroga
senza ricorrere ad una nuova scelta.
Non seguo molto la televisione, soprattutto le reti private,
però non mi sembra di vedere sulle reti private una sufficiente
presenza della nostra Regione; non so se dipende dalla mia scarsa
attenzione o se vengono fatti dei servizi che vanno in onda ad ore
non seguite. Vorrei sapere quando va in onda questa pubblicità che
si rivolge ad una larga utenza di cittadini italiani e che, da
quando c'è l'antenna di "Le Cinq" sulla Tour Eiffel, si rivolgerà
perfino al pubblico francese.
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY - (D.C.):
Inerente al discorso dei rifugi, non c'è
uno studio ancora preciso, ma c'è l'intenzione, assieme
all'associazione guide della Valle d'Aosta, di fare un catasto
dell'attuale patrimonio di rifugi alpini e la previsione di dove
potrebbero essere localizzati i futuri rifugi, proprio per avere un
riferimento tecnico specifico e non tener dietro alle richieste che
possono venire dalle sezioni C.A.I., dai privati o altre
associazioni. Per quanto riguarda il discorso della polemica non
entro nel merito, sappiamo solo che molti gestori di rifugi di
proprietà del C.A.I. lamentano che a volte le sezioni non sono
molto sensibili - e forse non lo sono per mancanza di finanziamenti
- ad intervenire per le manutenzioni straordinarie. Ci auguriamo
che in Valle d'Aosta ci sia sempre più una spinta a livello di
imprenditoria privata, quindi la tendenza sarebbe di andar verso
cooperative oppure associazioni di portatori e di guide.
Ultimamente il Comune di Charvensod ha acquistato, con contributo
regionale, l'alpeggio sopra il lago di Chamolé, ed in quella zona
tutti gli anni viene montata un'ampia tenda che resta due mesi; la
Coopérative de Dévelopement Touristique de Charvensod, che era nata
per sviluppare la zona alta di quel Comune, ha chiesto di poter
presentare un progetto e di avere un diritto di superficie per fare
un rifugio nella zona.
So di una recente richiesta: l'Associazione delle guide di
Ayas-Champoluc presentato domanda per un rifugio a quota 2500,
quindi l'intenzione è proprio quella di avere, da parte delle guide
della Valle d'Aosta, indirizzi precisi per individuare quali rifugi
possono mancare. A quel punto l'idea sarebbe di poter aiutare
maggiormente chi è residente ed opera in Valle d'Aosta che non le
varie sezioni C.A.I. dell'esterno. Se il Presidente della Giunta è
al corrente di altri particolari, potrà intervenire.
Per quanto concerne il cap 37100, è stato aumentato perchè si
vuole accrescere la produzione turistica in modo particolare nel
resto del Paese con un aumento del 30-40%. Ci siamo spinti - cosa
che non succedeva fino a due anni fa, forse per mancanza di fondi -
fino alla Sicilia! Stiamo facendo promozione turistica in modo
particolare in Puglia, dove da due anni siamo presenti alla Fiera
di Bari, facciamo degli incontri con proiezioni di film nelle varie
città invitando i Presidenti di agenzia e di sci-clubs. Normalmente
il budget verso l'agenzia che aveva vinto l'appalto tre anni or
sono era circa di 650-700 milioni, siamo arrivati quest'anno a
circa 1 miliardo, con una percentuale da parte di questa agenzia
del 13% di quanto viene fatto di promozione turistica.
Si è ritenuto di prolungare di un anno l'appalto perchè non
eravamo pronti a fare il bando di concorso, volevamo fare un bando
diverso da quello precedente proprio per indirizzare le agenzie a
farci una promozione turistica più ampia di quella che si è fatta
finora. Infatti, come Valle d'Aosta, non abbiamo quasi mai usato la
televisione perchè costosissima, è il primo anno quest'anno che
siamo apparsi su "Italia 1" e "Canale 5", proprio in occasione di
un accordo che abbiamo fatto con queste televisioni private, a cui
abbiamo pagato una gara che abbiamo fatto a Courmayeur quest'anno,
nel mese di marzo.
Abbiamo potuto avere degli sconti fortissimi per fare uno spot
pubblicitario che viene trasmesso da ottobre, e potrò dare i giorni
esatti in cui viene mandato in onda. L'indirizzo è di fare una
campagna pubblicitaria sulla televisione nazionale e non sulle
televisioni private perchè così - dall'attuale agenzia che abbiamo
- risulta più gradevole, anche se più costosa in quanto non
presentiamo un prodotto ma una Regione.
La stessa risposta vale per il Consigliere Stévenin: se il
budget è aumentato, quest'anno abbiamo fatto una promozione
specifica in alcune città, Metz, Strasburgo e via dicendo, in
futuro amplieremo e senz'altro l'invito di rivolgersi alla
Franche-Comté verrà accolto.
PRESIDENTE:
Sulla pag. 103 ha chiesto di parlare il
Consigliere Millet, ne ha facoltà.
MILLET - (P.C.I.):
Sul cap 37510, impianti di risalita,
siamo d'accordo con quanto ha detto l'Assessore che non è che
dobbiamo prevedere di più, però rispetto alle richieste che erano
state fatte ci sembra che gli 11 miliardi che erano stati approvati
più i sette previsti, in totale 18, non saranno sufficienti
rispetto alle previsioni fatte. Mi interesserebbe sapere se questa
cifra è stata concordata e verificata ulteriormente con la Società
degli impianti a fune, oppure è stata inserita a caso e si vedrà in
seguito di rifare una legge.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Al cap 37565 ci sono le spese per
l'aeroporto. Erano previsti 50 milioni che sono stati quasi tutti
spesi o impegnati nel corso dell'anno, per il 1986 la competenza è
solo di l/5 dell'anno prima. Vorrei sapere cosa ci ha fatto
l'aeroporto di Aosta per trattarlo in questo modo.
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY - (D.C.):
Per gli impianti di risalita vi
ricorderete che la Giunta aveva dato incarico ad un tecnico di fare
lo studio sulla situazione attuale degli impianti insieme ad una
previsione, che doveva essere indicativa rispetto agli impianti
obsoleti che avrebbero dovuto essere cambiati.
Come Regione abbiamo chiesto alla società degli impianti di
presentarci dei loro programmi a livello triennale o quinquennale,
non tutte le società l'hanno presentato ed abbiamo difficoltà di
prevedere anche nel bilancio triennale dei finanziamenti precisi.
Alcune società, di cui non faccio i nomi, non hanno presentato
nessuna richiesta, quando sappiamo che hanno senz'altro necessità
di sostituire o di aumentare il loro domaine skiable.
Ad oggi abbiamo già stanziato 18 miliardi, con questi sono 25;
dei 18 abbiamo già richieste specifiche e la Commissione li ha già
assegnati, restano da sentire le relazioni della Finaosta per
sapere se le società sono coperte a livello fiduciario e poi la
Giunta regionale prenderà la decisione definitiva. Per il futuro
devo dire onestamente che alcune società non hanno ancora
presentato niente quando sappiamo per certo che entro il prossimo
anno presenteranno altre domande. Ripeteremo di nuovo la richiesta
affinchè ci presentino dei programmi specifici per una
programmazione almeno triennale.
Per quanto concerne l'aeroporto abbiamo ridotto lo stanziamento
perché c'è un po' di confusione a livello di Assessorati:
normalmente questi 50 milioni venivano spesi in lavori, le
attrezzature erano riferite a lavori di sistemazione e ordinaria
manutenzione, cosa che poi veniva fatta direttamente
dall'Assessorato ai Lavori Pubblici (il geometra Charrier, che
dirige il settore manutenzione stabili di proprietà regionale,
prendeva i fondi su questo capitolo). Abbiamo ritenuto più logico
portare quei 40 o 50 milioni, che riguardano la manutenzione, sul
capitolo dei Lavori Pubblici e tenere in questo capitolo i 10
milioni che erano specificatamente delle spese di attrezzature.
Senz'altro non si è indirizzati ad una riduzione di finanziamento
per l'aeroporto, anzi il programma regionale è di aumentare e di
ampliare l'aeroporto regionale; c'è un progetto esecutivo di
ampliamento della pista, in quanto è un aeroporto turistico e su
questo si dovrà fare un discorso preciso.
PRESIDENTE:
Sulla pag. 105 ha chiesto di parlare il
Consigliere Mafrica, ne ha facoltà.
MAFRICA - (P.C.I.):
Per gli alberghi sono previsti come
fondo di rotazione 5 miliardi e già l'anno passato si erano
stanziati 7 miliardi. Risulta, da informazioni fornite in
Commissione, che non ci sia tanta predisposizione da parte degli
operatori ad utilizzare questi fondi per nuovi posti letto negli
alberghi. Se si fanno confronti fra i posti letto in albergo ed in
sedi extralberghiere per la Valle d'Aosta e per Bolzano e Trento si
vede come la posizione della Regione sia carente da questo punto di
vista.
Chiedo all'Assessore: va bene rifinanziare questi fondi, però
per stimolare gli imprenditori cosa propone a Regione? Questo è uno
di quei casi in cui noi abbiamo i soldi e non riusciamo a spenderli
nel senso che la gente non li vuole neanche.
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY - (D.C.):
Concordo abbastanza con il Consigliere
Mafrica e so che la Giunta regionale nel complesso è perplessa e
preoccupata di questo discorso. Un tasso al 7,2-7,3% ritenevamo
fosse un tasso appetibile, invece gli albergatori non ne
usufruiscono. In questo momento, con le nuove leggi per la
prevenzione incendi, tutti gli albergatori dovranno sostenere delle
spese che andranno da un minimo di 10-20 milioni ad un massimo di
100 milioni e sappiamo che gli albergatori sono preoccupatissimi e
molti di loro hanno voglia di chiudere.
Mi impegno a portare al più presto questo problema in Giunta,
perchè gli albergatori avranno tempo per fare tutti questi lavori
in quanto la scadenza è alla fine di aprile 1986. Insieme a quella
problematica verificheremo ulteriormente questa dei mutui perché se
succedesse ancora che non vengono richiesti, vuol dire che o
dobbiamo dare altre incentivazioni oppure preoccuparci in quanto
ente pubblico di creare dei posti letto.
PRESIDENTE:
Sulla pag. 118 ha chiesto di parlare il
Consigliere Segretario
Lilliana Breuvé, ne ha facoltà.
LILLIANA BREUVE' - (P.S.I.):
Sul cap 42600 come mai c'è
un residuo così alto? Vorrei sapere quante persone hanno
approfittato della struttura "Eremo di Sanremo" e che cosa ne sarà
in futuro.
PRESIDENTE:
Ha chiesto di parlare l'Assessore alla Sanità
ed Assistenza Sociale Voyat, ne ha facoltà.
VOYAT - (U.V.):
I residui sono così alti perchè l'Eremo
di Sanremo non è stato usato o lo è stato solo in parte. E' stato
usato in estate per le colonie di bambini ed a fine primavera per
un gruppo di anziani e poi basta. La difficoltà è sempre la stessa,
non troviamo la disponibilità delle Comunità Montane a mandare la
gente in questo sito, pertanto se dovesse andare avanti l'acquisto
della colonia della Cogne a Cavi di Lavagna si vedrà di vendere
questa struttura.
PRESIDENTE:
Ha chiesto di parlare il Consigliere Cout, ne
ha facoltà.
COUT - (P.C.I.):
E' stato istituito un capitolo nuovo, il
43750, dove si prevede di spendere 89 milioni per studi, progetti e
consulenze per interventi di programma. La domanda è quali studi si
vogliono fare, anche perchè non vorremmo che si sostituisca ad
altri centri che fanno ricerca, come ad esempio l'IRRSAE, e se
invece non sarebbe il caso di pensare a potenziare le strutture,
come appunto l'IRRSAE, oppure anche altre, per evitare di spendere
in questi settori, su cui c'è necessità di avere studi, progetti e
consulenze ma forse di natura diversa da quelli di altri settori
come i Lavori Pubblici.
PRESIDENTE:
Ha chiesto di parlare l'Assessore alla
Pubblica Istruzione Faval, ne ha facoltà.
FAVAL - (U.V.):
On avait parlé de cette question en
occasion de la ratification de la délibération concernant le
traitement de M. Vitali. Vous rappelez qu'il était l'expert
pédagogique auprès de l'IRRSAE, qui a été substitué dernièrement.
Puisqu'il fallait continuer une étude et une collaboration que M.
Vitali avait commencée il y a six ans, le Conseil avait ratifié
cette délibération et comme j'avais promis à ce moment-là, la
prévision de dépense pour le traitement à donner à M. Vitali est
dans ce nouveau chapitre. Donc il ne s'agit pas de nouvelle
institution, puisque M. Vitali travaille entre autres directement à
l'IRRSAE.
PRESIDENTE:
Ha chiesto di parlare il Consigliere Cout
sulla pag. 128, ne ha facoltà.
COUT - (P.C.I.):
Anche qui una curiosità. Come dicevo,
molto probabilmente da questa legge dello Stato, la 412 del '75, il
prossimo anno anche se verranno previsti dagli stanziamenti un
centinaio o duecento miliardi in tutta Italia per la costruzione di
scuole per risolvere il problema dei doppi e tripli turni, visto
che saranno elaborati dal Ministro su un programma senza sentire le
Regioni ed essendo la nostra una Regione abbastanza privilegiata,
la Valle d'Aosta non avrà nulla nel prossimo anno e probabilmente
neanche negli anni futuri.
La curiosità è: qual'è la data e l'importo dell'ultimo
finanziamento, tanto per sapere quanto può aver introitato una
Regione per quanto riguarda l'edilizia scolastica da una legge
dello Stato.
PRESIDENTE:
Ha chiesto di parlare l'Assessore alla
Pubblica Istruzione Faval, ne ha facoltà.
FAVAL - (U.V.):
Honnêtement je dois dire au Conseiller
Cout que je ne connais pas quelle a été la dernière année dans la
quelle l'Etat
a alloué des fonds sur ce chapitre; je ne
connais même pas le chiffre. Je veux tout de même faire remarquer
que l'intervention du Conseil régional dans le domaine des
bâtiments pour l'école a été très importante et cela est la
conséquence d'un choix que depuis toujours le Conseil régional a
fait par rapport à l'école au Val d'Aoste.
PRESIDENTE:
Sulla pag. 136 ha chiesto di parlare il
Consigliere Mafrica, ne ha facoltà.
MAFRICA - (P.C.I.):
Non faccio molti interventi sul
bilancio perchè è una parte della discussione che per alcuni
Consiglieri può risultare pesante, tuttavia credo che alcune
richieste siano legittime e le faccio anche allo scopo di
convalidare quella che è la nostra tesi sui difetti del bilancio.
Il Presidente della Giunta ha parlato molto, tra le risorse nuove o
riscoperte da utilizzare, dei beni culturali; il cap 47165 "Spese
per studi e consulenze nel settore della valorizzazione dei beni
culturali" vede una diminuzione di 360 milioni per il 1986 rispetto
al 1985. Quindi chiedo la spiegazione e faccio rilevare che mentre
a livello propositivo di intento politico si fanno delle
dichiarazioni, questo bilancio è poi fatto in modo differente.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE - (P.S.I.):
In effetti mi chiedo, su questo
argomento specifico, se l'attenzione dell'Assessorato sia stata
vigile oppure no. Non riesco a capire perchè non si voglia
praticare ad ogni costo questo discorso della valorizzazione del
patrimonio artistico ed archeologico e si continui a procedere a
spizzichi e bocconcelli, nel senso che mai questo discorso viene
inquadrato in un progetto generale.
Per questo preannuncio all'Assessore che la prossima settimana
depositeremo un disegno di legge su questo argomento, sul quale
avremo finalmente la possibilità di confrontarci perchè l'inerzia
dell'amministrazione in generale è totale. E' inutile che ci
riempiamo la bocca di turismo alternativo: abbiamo detto che non
esiste solo quello invernale o quello estivo ma che questo turismo
può rappresentare tra l'altro una valvola di sicurezza per quanto
riguarda il settore occupazionale.
Non stiamo a rifare il discorso, però non mi rendo conto perchè
poi si sia lasciata perdere quella occasione che avevo altamente
lodato lo scorso anno, che era quella di un intervento
straordinario in questo settore.
L'Assessore Martin nella sua replica ha detto che era inutile
prevedere un ulteriore stanziamento di miliardi a favore dei beni
culturali in generale perchè non si era riusciti a spendere quelli
dello scorso anno. Tengo un atteggiamento molto critico nei
confronti non tanto dell'Assessore ma di un certo tipo di apparato;
d'altronde (abbiamo già avuto modo di parlarne in questa sede)
sostengo che ci sono Sovrintendenti all'Antichità e Belle Arti che
hanno cambiato il volto di certe città e potrei citare Pisa, ad
esempio.
Ci sono poi certi piccoli interventi particolari che si
promettono sempre e non si fanno mai, ad esempio il portone di
Palazzo Ansermin - ed ho presentato anche una interpellanza al
riguardo - quando sarà in malora qualcuno della Sovrintendenza si
accorgerà che bisogna cambiarlo e si farà un bel portone in
ferro!
Non è possibile procedere con questo sistema: l'Assessore non la
prenda come una critica personale perchè non vuole esserla: vuole
piuttosto essere una critica ad un certo modo di procedere in
questo settore che è intollerabile. Qualcuno dirà che la mia è una
posizione fuori posto ma di questa mi assumo tutta la
responsabilità, perchè ho criticato un atteggiamento che a mio
avviso è offensivo del patrimonio archeologico, ed è la costruzione
di quel parcheggio che mi auguro subisca qualche revisione
progettuale, perchè demolire una casa per costruire poi sopra a
cinque metri dalle mura romane una stazione per pullman è una cosa
che solo qui riusciamo a concepire, altrove non sarebbe
successo.
Comunque il discorso è che qui non si va avanti ma indietro,
perchè poi - e mi riaggancio al discorso specifico "Spese per studi
e consulenze nel settore della valorizzazione dei beni Culturali"
che mi auguro sia questo - se non si procede per progetti
complessivi studiando delle intere zone della Valle d'Aosta,
studiando degli interi comparti per quanto riguarda la città di
Aosta, questo discorso resta fermo perchè tutto sommato sono due
anni, e cito un ultimo esempio che mi sta a cuore in modo
particolare (e chiedo scusa se sono ripetitivo e se annoio il
Consiglio): la zona compresa fra le Porte Pretoriane e la Torre dei
Balivi è un monumento alla inefficienza della pubblica
amministrazione. Vorrei delle risposte concrete, perchè al di là di
liquidarmi come uno che ha l'idea delle pietre vecchie, gradirei
che mi si dicesse il perchè di questo tipo di atteggiamento.
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY - (D.C.):
Inerente al cap 47165 in effetti c'è
stato un leggero malinteso con l'Assessorato alle Finanze, penso
che l'Assessore Martin potrà confermarlo, cioè la richiesta
dell'Assessorato era per una cifra superiore, ma nulla vieta al
primo assestamento di portarla al livello dello scorso anno se non
di più, perchè in effetti nei programmi sono già previste delle
spese che supereranno il mezzo miliardo. C'è una delibera che la
Giunta regionale ha preso per incaricare due professionisti di alto
prestigio per fare un discorso di uno studio di massima per
valorizzare l'ambiente ed i beni culturali della città di Aosta, e
subito mi arriva una interpellanza da parte del Consigliere
Torrione. Prima si sollecitano gli studi, poi quando si sta dando
l'incarico si chiede: come mai?
TORRIONE - (P.S.I.):
Ne parliamo poi a tempo debito.
BORBEY - (D.C.):
Ecco, ne parliamo poi a tempo debito.
Per i pullman, questi dovevano stare sotto ma il Comune di Aosta li
ha chiesti sopra ....
TORRIONE - (P.S.I.):
Non è vero, questo lo contesto.
PRESIDENTE:
Consigliere Torrione, lasci finire di parlare
l'Assessore poi potrà replicare.
BORBEY - (D.C.):
Ci sono i verbali delle Commissioni
edilizie, quindi non è che non sia vero. Riconosco che purtroppo a
livello di beni culturali non possiamo fare una attività così
propulsiva, e non parlo di studi ma a livello operativo, come
richiede il Consigliere Torrione e come tutti noi vorremmo, proprio
per mancanza di personale a livello tecnico perchè abbiamo solo tre
persone: l'Arch. Prola che è il Sovrintendente ai Beni Culturali,
l'Arch. Perinetti che è nel settore archeologia e la Dott.ssa
Montanari. Non c'è neanche una speranza di andare verso un
indirizzo molto più veloce perchè, a livello di funzionari, c'è il
terrore di dare la direzione dei lavori direttamente all'esterno,
ritenendo che non ci sia sufficiente competenza in loco a livello
di restauro.
Concordo in pieno su quanto è stato detto ieri nel dibattito
generale, forse proprio dal Consigliere Torrione, che ci sono
determinati Assessorati che sono persino troppo carichi di
competenze: questo è uno di quegli Assessorati, dove occorrerebbe
più personale. E' inutile che si facciano tanti discorsi e non
pensiamo che potremmo fare chissà cosa quando abbiamo a livello di
dirigenza tre persone ed al livello inferiore non c'è nessuno.
Speravo di poter inserire ancora un vicedirigente in quel settore,
ma la realtà è questa. Ritengo che forse abbiamo mancato quando
abbiamo fatto la ristrutturazione e non siamo entrati in quel
settore, per rivedere tutto il sistema degli Assessorati.
PRESIDENTE:
Ha chiesto di parlare il Consigliere Mafrica
sulla pag. 147, ne ha facoltà.
MAFRICA - (P.C.I.):
Nella legge finanziaria che abbiamo
prima approvato, c'è un articolo relativo ai fondi di riserva che
non mi è molto chiaro, art. 65 a pag 17. Si dice che per prelevare
dal fondo di riserva per l'oscillazione dei prezzi la Giunta
delibera, poi la deliberazione della Giunta regionale di cui al 2°
comma è comunicata al Consiglio regionale entro 15 giorni dal suo
perfezionamento.
Cosa vuol dire "comunicata", se è una deliberazione che deve
essere sottoposta alla ratifica del Consiglio?
Qual'è il potere di controllo del Consiglio, in altri termini,
su questa deliberazione della Giunta?
Nell'art. 39/ter si dice: il prelevamento dal fondo di riserva
per la revisione dei prezzi. La deliberazione della Giunta
regionale deve essere presentata alla Presidenza del Consiglio
regionale per convalida con legge regionale. Non so se il Vice
Presidente Dolchi mi sta seguendo, ma come può una Giunta regionale
presentare una delibera alla Presidenza per convalida con legge? E'
una procedura che non riesco assolutamente a capire, o c'è la legge
prima e poi la Giunta, avendo sostanzialmente delle giustificazioni
per cui deve prelevare questi soldi, delibera e dà alla Presidenza
del Consiglio per convalida con legge regionale. Non riesco a
capire che tipo di procedura si voglia applicare.
Tralascio l'osservazione che qui ci sono 40 miliardi di fondi di
riserva, di cui se ne usano durante l'anno 4 o 5, quindi questa è
una riserva nel senso vero e proprio dei termini.
PRESIDENTE:
Ha chiesto di parlare l'Assessore Martin, ne
ha facoltà.
MARTIN - (A.D.P.):
Quest'anno i fondi di riserva sono
stati aumentati perchè qui ci sono tutte le variazioni prezzi e le
eventuali perizie suppletive e via dicendo.
Nell'ultimo capoverso dell'art. 39/ter che non si riusciva a
capire, si intende che, quando si approva il conto consuntivo,
tutte le deliberazioni di Giunta per il conto consuntivo vengono
approvate con la legge del conto consuntivo. E' una prassi normale
che viene sempre seguita.
PRESIDENTE:
Metto in approvazione l'articolo 2:
ESITO DELLA VOTAZIONE
Presenti: 30
Votanti: 30
Favorevoli: 20
Contrari: 10
Il Consiglio approva
PRESIDENTE:
Do lettura dell'articolo 3:
ART. 3
(Autorizzazione di spese quantificate dalla legge di
bilancio)
Sono autorizzate, per l'esercizio finanziario 1986, le spese
relative a leggi regionali che regolano attività ed interventi di
carattere continuativo o ricorrente e che rinviano la
quantificazione delle stesse alle leggi di bilancio, nei limiti
fissati dai corrispondenti stanziamenti del bilancio, quali
risultano dalla tabella n. 1, allegata alla presente legge.
PRESIDENTE:
Metto in approvazione l'articolo 3:
ESITO DELLA VOTAZIONE
Presenti: 30
Votanti: 30
Favorevoli: 20
Contrari: 10
Il Consiglio approva
PRESIDENTE:
Do lettura dell'articolo 4:
ART. 4
(Reiscrizione di annualità di spesa relative a limiti di
impegno)
Ai sensi dell'art. 11 della L.R. 8.8.1985, n. 64, è
autorizzata la reiscrizione, per l'esercizio finanziario. 1986,
delle annualità o delle quote di annualità relative a limiti di
impegno negli importi fissati dai corrispondenti stanziamenti del
bilancio, quali risultano dalla tabella n. 2, allegata alla
presente legge.
PRESIDENTE:
Metto in approvazione l'articolo 4:
ESITO DELLA VOTAZIONE
Presenti: 30
Votanti: 30
Favorevoli: 20
Contrari: 10
Il Consiglio approva
PRESIDENTE:
Do lettura dell'articolo 5:
ART. 5
(Spese di gestione di servizi regionali)
L'approvazione, l'impegno e l'erogazione delle spese non a
calcolo e le spese per la gestione dei servizi regionali saranno
deliberati, ai sensi di legge o di regolamento, dalla Giunta
regionale, nei limiti complessivi di spesa annua degli appositi
stanziamenti di bilancio.
PRESIDENTE:
Metto in approvazione l'articolo 5:
ESITO DELLA VOTAZIONE
Presenti: 30
Votanti: 30
Favorevoli: 20
Contrari: 10
Il Consiglio approva
PRESIDENTE:
Do lettura dell'articolo 6
ART. 6
(Erogazioni al Consiglio regionale)
I fondi iscritti ai capitoli dal n. 20000 al n. 20060 dello
stato di previsione della parte spesa (Allegato B) sono messi a
disposizione del Consiglio regionale mediante mandati di pagamento
da commutarsi in quietanza di versamento nel conto aperto presso
l'Istituto bancario gestore del servizio di tesoreria del Consiglio
stesso.
PRESIDENTE:
Metto in approvazione l'articolo 6:
ESITO DELLA VOTAZIONE
Presenti: 30
Votanti: 30
Favorevoli: 20
Contrari: 10
Il Consiglio approva
PRESIDENTE:
Do lettura dell'articolo
ART. 7
(Prelevamento dai fondi di riserva per le spese obbligatorie
e per i residui dichiarati perenti agli effetti
amministrativi)
Ai sensi e per gli effetti dell'art. 38 della L.R. 7.12.1979,
n. 68, sono considerate obbligatorie le spese indicate
nell'allegato n. 6, annesso alla presente legge, nonchè quelle
relative a residui dichiarati perenti agli effetti
amministrativi.
La Giunta regionale, su proposta dell'Assessore alle Finanze,
è autorizzata ad apportare variazioni al bilancio di previsione per
l'esercizio finanziario 1986 mediante il prelevamento dai fondi di
riserva di cui ai capitoli nn. 50750, 50805 e 50810 dello stato di
previsione della parte spesa (Allegato B) di somme da iscrivere ai
capitoli compresi nell'allegato di cui al comma precedente ed agli
appositi capitoli che verranno istituiti per i crediti non
prescritti e reclamati dai creditori dopo l'eliminazione dal conto
dei residui.
PRESIDENTE:
Metto in approvazione l'articolo 7:
ESITO DELLA VOTAZIONE
Presenti: 30
Votanti: 30
Favorevoli: 20
Contrari: 10
Il Consiglio approva
PRESIDENTE:
Do lettura dell'articolo 8:
ART. 8
(Prelevamento dal fondo di riserva per le spese
impreviste)
Ai sensi e per gli effetti dell'art. 39 della L.R. 7.12.1979,
n. 68, sono considerate impreviste le spese indicate nell'allegato
n. 7, annesso alla presente legge.
La Giunta regionale, su proposta dell'Assessore alle Finanze,
è autorizzata ad apportare variazioni al bilancio di previsione per
l'esercizio 1986 mediante il prelevamento di somme dal fondo di
riserva per le spese impreviste, di cui al cap m. 50800, dello
stato di previsione della parte spesa (Allegato B) per l'iscrizione
delle stesse in capitoli non inclusi nell'elenco di cui al
precedente art. 7 a fronte di spese di assoluta necessità
nell'ambito delle funzioni regionali e che non impegnino i futuri
bilanci.
PRESIDENTE:
Metto in approvazione l'articolo 8:
ESITO DELLA VOTAZIONE
Presenti: 30
Votanti: 30
Favorevoli: 20
Contrari: 10
Il Consiglio approva
PRESIDENTE:
Do lettura dell'articolo 9
ART. 9
(Prelevamento dal fondo di riserva per la revisione dei
prezzi contrattuali)
Ai sensi e per gli effetti dell'art. 39 ter della L.R.
7.12.1979, n. 68, come integrata dall'art. 65 della L.R. n. (legge
finanziaria per gli esercizi 1986/1988), la Giunta regionale, su
proposta dell'Assessore alle Finanze, è autorizzata ad apportare
variazioni al bilancio di previsione per l'esercizio 1986 mediante
il prelevamento di somme dal fondo di riserva per la revisione dei
prezzi contrattuali, di cui al cap. n. 50820 dello stato di
previsione della parte spesa (Allegato B), per l'iscrizione in
capitoli dello stato di previsione medesimo.
PRESIDENTE:
Metto in approvazione l'articolo 9:
ESITO DELLA VOTAZIONE
Presenti: 30
Votanti: 30
Favorevoli: 20
Contrari: 10
Il Consiglio approva
PRESIDENTE:
Do lettura dell'articolo 9
ART. 10
(Prelevamento dal fondo di riserva per l'oscillazione dei
prezzi)
Ai sensi e per gli effetti dell'art. 39 bis della L.R
7.12.1979, n. 68, come integrata dall'art. 65 della L.R. n. (legge
finanziaria per gli esercizi 1986/1988), la Giunta regionale, su
proposta dell'Assessore alle Finanze, è autorizzata ad apportare
variazioni al bilancio di previsione per l'esercizio 1986 mediante
il prelevamento di somme dal fondo di riserva per l'oscillazione
dei prezzi, di cui al cap n. 50830 dello stato di previsione della
parte spesa (Allegato B), per l'iscrizione in capitoli dello stato
di previsione medesimo.
PRESIDENTE:
Metto in approvazione l'articolo 10:
ESITO DELLA VOTAZIONE
Presenti: 33
Votanti: 33
Favorevoli: 20
Contrari: 13
Il Consiglio approva
PRESIDENTE:
Do lettura dell'articolo 11:
ART. 11
(Prelevamento dai fondi globali)
Ai sensi e per gli effetti dell'art. 42, comma quarto, della
L.R. 7.12.1979, n. 68, la Giunta regionale, su proposta
dell'Assessore alle Finanze, è autorizzata
ad apportare
variazioni al bilancio di previsione per l'esercizio finanziario
1986 per l'iscrizione, in capitoli istituiti o da istituire, di
nuove o maggiori spese a carattere continuativo disposte, a partire
dall'anno 1985, da leggi regionali entrate in vigore dopo
l'approvazione del bilancio, la cui copertura finanziaria sia
assicurata dai fondi globali del bilancio medesimo.
PRESIDENTE:
Metto in approvazione l'articolo 11:
ESITO DELLA VOTAZIONE
Presenti: 33
Votanti: 33
Favorevoli: 20
Contrari: 13
Il Consiglio approva
PRESIDENTE:
Do lettura dell'articolo 12:
ART. 12
(Variazioni per assegnazioni di fondi statali)
Ai sensi e per gli effetti dell'art. 42, comma primo, della
L.R. 7.12.1979, n. 68, la Giunta regionale, su proposta
dell'Assessore alle Finanze, è autorizzata ad apportare variazioni
al bilancio di previsione per l'esercizio finanziario 1986 per
l'iscrizione di somme derivanti da assegnazioni dello stato
destinate a scopi specifici in appositi capitoli della parte
entrata e nei corrispondenti capitoli della parte spesa, qualora la
relativa spesa sia tassativamente regolata da leggi statali o
regionali.
PRESIDENTE:
Metto in approvazione l'articolo 12:
ESITO DELLA VOTAZIONE
Presenti: 33
Votanti: 33
Favorevoli: 20
Contrari: 13
Il Consiglio approva
PRESIDENTE:
Do lettura dell'articolo 13:
ART. 13
(Contrazione di mutui passivi)
E' autorizzata la contrazione, con uno o più istituti di
credito, di uno o più mutui per complessive lire cento miliardi per
il finanziamento di spese di investimento, ad un tasso massimo del
15% per un periodo di ammortamento non superiore ad anni
15.
L'onere derivante dall'applicazione del comma precedente
previsto in lire 8.200 milioni per l'anno 1986 e in lire 32.800
milioni annue a decorrere dal 1987 graverà sui capp. n. 50650
"Quota interessi per ammortamento di mutui da contrarre" e n. 50700
"Quota capitale per ammortamento di mutui da contrarre" dello stato
di previsione della parte spesa (Allegato B) del bilancio di
previsione per l'esercizio finanziario 1986 e sui corrispondenti
capitoli dei bilanci successivi.
La copertura dell'onere di cui al comma precedente è
assicurata:
-
per l'anno 1986 mediante utilizzo degli appositi
stanziamenti per complessive lire 8.200 milioni già iscritti ai
pertinenti capitoli;
-
per gli anni 1987/1988 mediante utilizzo per lire 65.600
milioni delle risorse disponibili iscritte al programma 3.2 "Altri
oneri non ripartibili" del bilancio pluriennale per gli anni
1986/1988.
-
PRESIDENTE:
Metto in approvazione l'articolo 13:
ESITO DELLA VOTAZIONE
Presenti: 33
Votanti: 33
Favorevoli: 20
Contrari: 13
Il Consiglio approva
PRESIDENTE:
Do lettura dell'articolo 14:
ART. 14
(Allegati al bilancio annuale)
Sono approvati i seguenti allegati al bilancio di previsione
per l'esercizio finanziario 1986:
Allegato 1 - quadro di classificazione della spesa
regionale;
Allegato 2 - quadro generale riassuntivo del bilancio per
l'anno finanziario 1986;
Allegato 3a) - entrate derivanti da assegnazioni dello stato
effettuate in base all'art. 9 della legge 16 maggio 1970, n.
281;
3b)- spese finanziate coni fondi provenienti da assegnazioni
dello stato in base all'art. 9 della legge 15.5.1970, n.
281;
3c)- entrate derivanti da assegnazioni dello stato in
corrispondenza di deleghe di funzioni amministrative a norma
del--l'art. 4 - 2° comma dello statuto speciale;
3d)- spese finanziate con i fondi provenienti da assegnazioni
dello stato in corrispondenza di deleghe di funzioni amministrative
a norma dell'art. 4 - 2
°
comma - dello statuto
speciale;
Allegato 4a) - stanziamenti di competenza relativi a spese
per l'adempimento di funzioni normali;
4b) - stanziamenti di competenza relativi a spese per
ulteriori programmi di sviluppo;
Allegato 5 - classificazione ISTAT - classificazione
funzionale (sezioni) ed economica (categorie) delle spese
regionali;
Allegato 6 - elenco delle spese obbligatorie;
Allegato 7 - elenco delle spese per le quali è concessa la
facoltà di prelevamento dal fondo di riserva per le spese
impreviste;
Allegato 8 - elenco dei provvedimenti legislativi che si
intendono finanziare con i fondi globali;
Allegato 9 - garanzie fideiussorie concesse a norma della
L.R. 1 aprile 1975, n. 7;
Allegato 10 - dimostrazione del saldo finanziario presunto
applicato al bilancio di previsione per l'esercizio finanziario
1986.
PRESIDENTE:
Sull'art. 14, allegato 8, ha chiesto di
parlare il Consigliere Mafrica, ne ha facoltà.
MAFRICA - (P.C.I.):
Negli interventi a carattere generale
nel fondo globale spese di investimento ci sono due voci su cui
vorrei avere qualche chiarimento.
Interventi finanziari a favore del patrimonio comunale
immobiliare: vorrei sapere qualcosa di più sulle intenzioni
rispetto a questo nuovo intervento, perchè ricordo che alcuni anni
fa un provvedimento di legge proposto dal Consigliere Nebbia era
stato approvato ed era finito in bilancio, e poi non aveva avuto
seguito su questa materia. Cosa si intende fare questa volta per
rendere operativo l'investimento nel patrimonio dei Comuni con
fondi che hanno una certa rilevanza?
Per ciò che riguarda il fondo regionale per l'occupazione, al di
là delle cose già dette dal Presidente della Giunta sulle modalità
(dovrebbe trattarsi di occupazione per il recupero dei sentieri,
del patrimonio edilizio) vorrei sapere se ci sono anche altri
settori e poi vorrei riprendere la domanda che aveva fatto il
Consigliere Millet. Abbiamo attualmente 750 persone circa che
lavorano nei cantieri ordinari e che hanno una forma di assunzione
a tempo indeterminato, in quanto ogni anno vengono richiamate e
abbiamo 750 persone impegnate nei cantieri forestali del piano
F.I.O.. Vorrei sapere cosa ne sarà di queste persone se non ci sarà
un nuovo progetto regionale, tipo quello per le sistemazioni
idrauliche, finanziato da parte dello Stato, cioè se il rapporto si
interromperà e si dovrà trovare un'altra soluzione.
Vorrei sapere ancora, nelle previsioni della Giunta, con questi
fondi regionali complessivamente a quante altre persone si darà
lavoro e quale sarà la durata di questi investimenti, cioè quale
intenzione si ha per il futuro rispetto a questi fondi regionali.
Il discorso va approfondito e collegato a quella discussione che
dovrà essere ripresa sul ruolo della Regione in senso attivo nel
creare posti di lavoro, che abbiano anche la funzione di essere
produttivi e non avere solo un carattere temporaneo legato a
particolari problemi sociali.
Voglio sapere in poche parole se con questi fondi regionali
intendiamo intervenire per creare posti di lavoro stabili in vista
di una imprenditoria diffusa, di cooperative che si formano e poi
riescono anche autonomamente ad andare avanti, oppure se è un
intervento tipo quello della forestazione che per il momento
presenta molti limiti.
PRESIDENTE:
Ha chiesto di parlare il Presidente della
Giunta, ne ha facoltà.
ROLLANDIN - (U.V.):
On a déjà cherché d'expliquer les
raisons qui sont à la base de ce choix. D'un côté, pour ce qui est
des soucis de M. Mafrica (qu'en effet nous partageons) à l'égard
des personnes qui travaillent actuellement dans le chantier
forestier, pour lesquelles d'ici quelque temps, une fois terminé
l'engagement du plan F.I.O., on devra trouver une alternative. On a
déjà prévu le plan qui a été repoussé dans l'année 1984 et qui
devait être examiné pour l'année 1985. On connaît quel a été
l'engagement de la part du Ministère compétent vis-à-vis même du
Parlement pour le plan qui devait être approuvé au niveau national,
plan F.I.O., et qui devait viser à reprendre l'ensemble du
discours, donc pour redistribuer les fonds qui même pour l'année
1985 n'ont pas encore été utilisés. Donc je crois que là on aura la
possibilité d'examiner quelle pourrait être l'alternative toujours
dans cette direction, car les personnes qui sont à présent
employées dans ce domaine ne devraient pas être transférées dans ce
secteur, car le secteur que nous avons envisagé c'est un secteur
nouveau, qui devrait prévoir la formation professionnelle. Dans
certains domaines l'engagement est plus difficile, tandis qu'il est
plus simple notamment au niveau des différents sentiers ou des
muletiers, là où on pourra donner un remède aux différents
problèmes surtout dans certaines zones de notre Vallée.
Mais la prévision est pour un maximum de 2 ou 3 années, car
après il faudra reprendre le discours et trouver des alternatives;
ce ne doit pas être un travail fixe sauf pour certains
professionnels qui auront acquis une maîtrise telle qu'ils pourront
apprendre aussi aux autres qui seront insérés au niveau des
coopératives et d'entreprises privées dans les secteurs dont on a
parlé ce matin. Je ne suis pas à même, à présent, de parler de
l'engagement car il y
a l'ensemble de projets à
examiner.
PRESIDENTE:
Ha chiesto di parlare il Consigliere Millet,
sull'allegato 9, ne ha facoltà.
MILLET - (P.C.I.):
Sull'allegato 9, che riguarda le
garanzie fideiussorie, vorrei sapere a quanto ammontano queste
garanzie. In caso di fallimento di tutte le aziende, quanto
dovrebbe pagare la Regione?
PRESIDENTE:
Metto in approvazione l'articolo 14:
ESITO DELLA VOTAZIONE
Presenti: 33
Votanti: 33
Favorevoli: 21
Contrari: 12
Il Consiglio approva
PRESIDENTE:
Do lettura dell'articolo 15:
ART. 15
(Bilancio pluriennale)
E' adottato ed approvato il bilancio pluriennale per il
triennio 1986/1988 annesso alla presente legge (Allegato
C).
PRESIDENTE:
Metto in approvazione l'articolo 15:
ESITO DELLA VOTAZIONE
Presenti: 33
Votanti: 33
Favorevoli: 21
Contrari: 12
Il Consiglio approva
PRESIDENTE:
Do lettura dell'articolo 16:
ART. 16
(Dichiarazione di urgenza)
La presente legge è dichiarata urgente ai sensi del 3° comma
dell'art. 31 dello Statuto Speciale ed entrerà in vigore il giorno
successivo a quello della sua pubblicazione sul Bollettino
Ufficiale della Regione.
E' fatto obbligo a chiunque spetti di osservarla e di farla
osservare come legge della Regione Valle d'Aosta.
PRESIDENTE:
Metto in approvazione l'articolo 16:
ESITO DELLA VOTAZIONE
Presenti: 33
Votanti: 33
Favorevoli: 21
Contrari: 12
Il Consiglio approva
PRESIDENTE:
Metto in approvazione la tabella n. 1:
...
omissis ..
ESITO DELLA VOTAZIONE
Presenti: 33
Votanti: 33
Favorevoli: 21
Contrari: 12
Il Consiglio approva
PRESIDENTE:
Metto in approvazione la tabella n. 2:
omissis ..
ESITO DELLA VOTAZIONE
Presenti: 33
Votanti: 33
Favorevoli: 21
Contrari: 12
Il Consiglio approva
PRESIDENTE:
Si passa alle dichiarazioni di voto. Ha
chiesto di parlare il Consigliere Mafrica, ne ha facoltà.
MAFRICA - (P.C.I.):
Votiamo contro questo bilancio non
nell'ambito di quello che è stato definito il gioco delle parti, ma
per le ragioni che abbiamo espresso. Abbiamo apprezzato
l'intervento del Presidente della Giunta, non ne siamo però rimasti
nè spiazzati nè incantati, nel senso che l'abbiamo preso come una
dichiarazione programmatica di intenti della Giunta per il futuro.
Fino ad oggi non abbiamo visto elementi sufficienti che ci abbiano
fatto capire che si cambiava nella gestione dell'Amministrazione
regionale in modo sostanziale, neppure in questo bilancio abbiamo
visto, nei capitoli di spesa normali e nei fondi globali, espresse
nei fatti le dichiarazioni di volontà a cui facevo cenno prima.
Ci sembra che su una serie di problemi molto gravi che
riguardano l'occupazione, l'utilizzazione delle risorse, già da
questo bilancio si sarebbe potuto fare di più e per questo motivo,
siccome questo bilancio ci sembra molto simile a quello dell'anno
precedente, siccome le dichiarazioni di intenti le verificheremo
nel futuro, votiamo contro questo bilancio regionale.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE - (P.S.I.):
Siamo agli sgoccioli di questa lunga
seduta, le conclusioni praticamente sono già state tratte, quindi
farò solo due brevi considerazioni. Il Presidente della Giunta ha
definito questo suo intervento, per altro un po' estemporaneo e che
abbiamo avuto modo di giudicare, come una riflessione di mezza
legislatura. Mi auguro che questa riflessione non si trasformi in
un sogno di una notte di mezzo autunno, mutuando questa frase da
una celebre pièce teatrale; mi auguro che non si perda questa
occasione e che si possa in effetti lavorare attorno a questa idea
dell'uomo che è ambiziosa, che si possa lavorare per creare del
lavoro ed in questo concetto credo sia contenuto il futuro della
nostra Regione in tutti i sensi; in tutti i settori si dovrà
pensare a come elevare il tono di questa collettività.
E' un impegno gravoso al quale noi, tramite un confronto,
vorremmo essere partecipi, seppure da posizioni diverse perchè, ha
detto il Presidente, bisogna guidare questa fase di transizione;
l'abbiamo colto tutti questo elemento che, senza voler
drammatizzare, è rappresentato da un momento particolare della vita
regionale. Non vorremmo che, per riferirci più specificatamente al
campo del lavoro, la mancanza di idee si traduca in un assioma che
possa far pensare che una volta tutti alla Cogne, poi tutti alla
Regione ed infine ... tutti a casa! Se fosse così, avremmo fallito
il nostro obiettivo.
Qualcuno ha ritenuto che si sia enfatizzato il discorso del
Presidente della Giunta; senza voler tornare su questo argomento
credo che le responsabilità in questo senso del Presidente
Rollandin siano aumentate perché ha detto lui stesso che alle idee
dovranno corrispondere i fatti e noi saremo qui vigili ed attenti
per verificare se questi fatti ci saranno.
I fatti che sono calati nel bilancio, per i motivi che abbiamo
già detto, non ci consentono di votarlo e pertanto il nostro sarà
un no al bilancio in attesa che dalle enunciazioni di principio si
passi poi a calare nella realtà e nella pratica quotidiana
dell'Amministrazione le intenzioni che sono state manifestate.
PRESIDENTE:
Ha chiesto di parlare il Consigliere Berti,
ne ha facoltà.
BERTI - (Art. e Comm. Vald.):
Un attento esame al
bilancio di previsione per il 1986 non mi consente di esprimere un
giudizio positivo, il mio no al documento fondamentale della vita
amministrativa regionale non è un no preconcetto ma un no
motivato.
Come si può infatti accettare un bilancio che ricalca lo stile
del passato, un bilancio che è quasi la copia conforme di quello
degli anni precedenti? Ci troviamo di fronte ad un bilancio di
routine che bada alla normale amministrazione, senza neppure
affrontare i problemi di fondo che investono l'intera comunità
valdostana. Sembra quasi che gli estensori del documento non
sappiano della crescente disoccupazione, della chiusura di
industrie e del pericolo di ridimensionamento, preludio alla
chiusura di altre. Sembra non sappiano dei problemi della grande
viabilità, della casa, della crisi che sta attraversando quella
poca e magra agricoltura alpina, e via di questo passo.
I settori dell'artigianato e del commercio non sono stati solo
dimenticati, ma addirittura ignorati per quel contesto che occupano
nella nostra economia. Dobbiamo ricordarci che il bilancio di
previsione non deve essere considerato solo e sempre come strumento
politico o elettorale, ma come documento orientato verso la
soluzione dei problemi reali, che non sono solo fatti di contributi
più o meno vistosi a fondo perduto, contributi che spesso assumono
il carattere di regalia, incentivando la politica clientelistica
che non fa certo parte della sana amministrazione.
Siamo chiamati ad esprimere un voto su di un bilancio senza
neppure conoscere i contenuti di massima di un piano lavori. La
Giunta regionale ha saputo ideare - e non era mai successo finora -
le cosiddette "visite pastorali" nei vari Comuni della Regione,
vere e proprie tournées elettoralistiche con il pretesto di
raccogliere le istanze della base, anche se poi di esse si tiene
relativamente conto.
Dicevo che si sono ideate le "visite pastorali", mentre non si è
stati capaci di portare innovazioni ad un bilancio regionale con
entrate che non si discostano molto dai mille miliardi di lire;
pare persino incredibile che vengano iscritti nel bilancio di
previsione 85 miliardi di lire, 85 miliardi di avanzo di
amministrazione. Ciò vorrebbe dire che in Valle d'Aosta ci sono
troppi soldi, che non si riesce a spenderli, che di problemi non ne
esistono più.
I soldi della comunità si spendono con incredibile facilità,
com'è il caso di quasi 28 miliardi di lire destinati agli
interventi promozionali per il turismo, con il risultato che tutti
conosciamo e che le statistiche quantificano in una costante
decrescita del turismo estero. Si va alla ricerca di clienti sul
mercato estero e non ci si accorge, ed anche qui mi richiamo alle
statistiche elaborate dall'Assessorato al Turismo, che il vero
mercato turistico da conquistare è quello nazionale.
Gli interventi indirizzati verso l'imprenditoria minore, valida
alternativa alla crisi industriale, sono irrisori, mentre
dovrebbero essere rafforzati perchè vi sono settori che hanno buone
possibilità di espansione con la conseguente offerta di nuovi posti
di lavoro. Nell'economia imprenditoriale minore, che occupa oggi un
ruolo di primo piano - e di ciò si sarebbe dovuto tenere conto nel
bilancio di previsione - si vogliono sovvenzionare nuove industrie
e nonostante le esperienze di questo ultimo decennio si continua su
questa falsariga. Se è così, appare evidente che la Giunta
regionale mostra una completa cecità davanti ad una oggettiva
realtà.
Vediamo alcune cifre: i finanziamenti sul fondo regionale di
rotazione per l'artigianato sono calati di ben 1 miliardo di lire
rispetto allo scorso anno, mentre è rimasto immutato, nonostante la
galoppante inflazione, quello relativo ai contributi regionali per
l'incremento ed il miglioramento delle attività delle imprese
artigiane. I finanziamenti sul fondo regionale di rotazione per il
commercio sono stati portati a due miliardi di lire contro i 5,5
miliardi dello scorso anno.
I colleghi Consiglieri, siano essi di maggioranza o di
opposizione, hanno certo analizzato, sia pur soggettivamente, i
capitoli di spesa del bilancio e sono convinto che esistano
parecchie perplessità da ambo le parti, anche se poi per ovvia
disciplina di partito, la maggioranza non vorrà far registrare
delle defezioni nel voto. Al momento del voto è comunque doveroso
fare una riflessione da parte di ciascun Consigliere e per parte
mia è proprio a seguito di questa riflessione che ho in coscienza
potuto esprimere un giudizio negativo su di un documento che è solo
aritmetico e non amministrativo.
Ribadisco quindi il mio voto contrario a questo bilancio per le
ragioni che ho enunciato.
PRESIDENTE:
Ha chiesto di parlare il Consigliere
Maquignaz, ne ha facoltà.
MAQUIGNAZ - (A.D.P.):
Il Consigliere Dolchi, nel suo
intervento di questa mattina, ci ha ricordato in virtù della sua
lunga esperienza amministrativa, come alcuni anni fa, ai tempi di
Severino Caveri, il dibattito sul bilancio regionale fosse
l'occasione per stabilire un confronto fra le forze politiche
presenti in Consiglio regionale. Credo che il dibattito che si è
svolto in questi due giorni sia in linea con quanto il Consigliere
Dolchi ci ha voluto gentilmente ricordare.
Per quanto ci riguarda, nel dichiarare il nostro voto favorevole
sul bilancio regionale, intendiamo ribadire brevemente alcune
riflessioni. Innanzitutto il bilancio regionale è coerente con i
riferimenti politici e le linee programmatiche di questa
maggioranza, in secondo luogo il bilancio regionale risponde
concretamente, con interventi diversificati e qualificanti, alle
esigenze dei vari settori dell'economia; in terzo luogo
condividiamo la relazione introduttiva del Presidente della Giunta,
perchè ha fatto un discorso di prospettiva e di ampio respiro. Per
questi motivi crediamo che si debba guardare al futuro perchè ci
troviamo di fronte ad un nuovo modello di sviluppo ed alla esigenza
di dar vita ad una cultura del cambiamento, che per essere attuata
richiede dei tempi lunghi e pertanto non si può fare solo
riferimento ad un bilancio di previsione annuale o triennale.
Fatte questi brevi osservazioni, permettetemi di fare una
considerazione su quanto ha detto stamani il Consigliere Tamone,
con un po' di sentimento: ebbene, voglio dire che in quel
sentimento mi sono identificato perchè anche nella vita di oggi la
componente sentimentale, emozionale, forse anche un po' poetica, è
parte dei valdostani che, diciamolo pure, nonostante si viva in una
civiltà industrializzata, robotizzata, hanno ancora la capacità di
incantarsi di fronte ad un cielo stellato o ad una stella
cadente.
Detto questo, desidero anche io citare come ha fatto il
Consigliere Tamone un pensiero di Josef Bréan, contenuto nel
capitolo "Exister avec le peuple". Lo scrittore dice: "Pour faire
un travail solide et durable auprès d'un peuple, il importe donc
d'en connaître l'âme et de s'efforcer non pas à l'étouffer ou à la
supprimer, mais à la faire vivre toujours davantage en la
développant et en la perfectionnant. C'est pourquoi il faut d'abord
exister avec le peuple, avant encore que de songer à lui faire du
bien".
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Per quanto mi compete, a nome del
M.S.I., riconfermo il giudizio negativo su questo bilancio di
previsione per il 1986. E' pur vero che le dichiarazioni del
Presidente della Giunta possono essere in parte condivisibili sul
piano delle buone intenzioni, buone intenzioni - si badi bene -
rispolverate e ripresentate ogni anno in occasione della
discussione sul bilancio. Potrei darvene una dimostrazione
leggendovi le dichiarazioni fatte nelle passate legislature,
dichiarazioni che potevano essere accettate già allora, ma che oggi
a distanza di anni sono rimaste delle buone intenzioni. E allora
quale credibilità si può dare alle buone intenzioni, se non si
passa poi alla fase operativa?
Il Movimento Sociale Italiano, coerente con la sua impostazione
di sempre, ribadisce e riconferma la sua collocazione politica di
opposizione e di controllo dell'esecutivo; vi siete resi conto
probabilmente che noi abbiamo una visione politica differenziata,
sono anni ormai che il nostro Movimento si batte in tutte le sedi
per una revisione costituzionale, sono anni ormai che ci battiamo
per la rifondazione di questa repubblica, una repubblica che non
poggi più su una Costituzione ormai inadeguata, superata, che non è
più in grado di affrontare in termini moderni i problemi sempre più
pressanti della nostra società.
E' vero, anche altre forze politiche si sono poste questo
problema, ma anche in questo caso sono rimaste solo per loro delle
buone intenzioni; al contrario il Movimento Sociale Italiano ha
avuto il coraggio di presentare in Parlamento una proposta
concreta, moderna, una proposta veramente democratica, una proposta
alternativa: la nuova repubblica, la repubblica presidenziale.
In questa visione e di fronte alla degenerazione di questo
sistema, di fronte agli abusi ed alle lottizzazioni sia nazionali
che locali, il Movimento Sociale Italiano si presenta come l'unica
forza politica in grado di dare garanzie al cittadino per un vero
controllo dell'operato dell'esecutivo, per un vero controllo delle
spese e per un vero controllo della gestione amministrativa.
Giustamente il Presidente Rollandin nella sua replica ha detto
che alle idee devono seguire le realizzazioni, dalla teoria si deve
passare alla pratica, il passato purtroppo conferma le nostre
perplessità. Ci auguriamo di sbagliare, saremo comunque vigili ed
attenti giocando il nostro ruolo di opposizione fino in fondo,
perchè in una vera democrazia l'opposizione vale quanto la
maggioranza, ci auguriamo altresì che insieme si lavori, ognuno con
le proprie responsabilità, per risolvere i problemi della nostra
società.
PRESIDENTE:
Ha chiesto di parlare il Consigliere Pedrini,
ne ha facoltà.
PEDRINI - (P.L.I.):
Due parole soltanto. Mi pare che il
dibattito sia stato molto chiaro, voglio solo ribadire il concetto
primario che il Partito Liberale, tramite la mia persona, è
pienamente d'accordo sulla impostazione data a questo bilancio e
pertanto darà voto favorevole.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Noi socialdemocratici diamo un
giudizio negativo sul bilancio di previsione, perchè riteniamo che
questo sia un bilancio ad uso e consumo del clientelismo di questa
maggioranza.
E' un bilancio non veritiero perchè ha un avanzo di
amministrazione di 85 miliardi, sebbene minore rispetto a quello
dello scorso anno e degli anni precedenti; si accede a mutui per
cento miliardi o si trasferiscono i fondi alla Finaosta ed anche se
l'Assessore Martin ed il Vicepresidente De Grandis affermano con
entusiasmo che da quei miliardi la Regione ricava interessi pari a
15 miliardi, che servono per finanziare i Comuni, non
dimentichiamoci che la Finaosta non è nata come una banca, la
Finaosta è nata per sorreggere l'economia, e questo va a scapito
dell'economia industriale in Valle. Quindi non è questa la
giustificazione che possiamo dare a questo eccessivo trasferimento
di fondi alla Finaosta: è un fatto negativo e non positivo e
sarebbe bene non reclamizzarlo molto.
Come avevo detto nel mio primo intervento, questo è anche un
bilancio di attesa, che vive alla giornata, che ostacola lo
sviluppo dell'economia senza creare occupazione in un periodo di
crisi come è quello che stiamo attraversando. Vorrei fare due brevi
riflessioni politiche: una per quanto riguarda, e qui vorrei essere
smentito, la strategia politica che ha tracciato il Consigliere
Maquignaz, spaziando dalla Democrazia Cristiana al Partito
Comunista (e qui non ho capito cosa ne vuol fare dell'Union
Valdôtaine) fino ai partiti laici. Penso che non sia un pensiero
personale del Consigliere Maquignaz e se questa dovesse essere la
linea politica degli A.D.P., dobbiamo cominciare a discutere su
questa nuova strategia che spazia nell'arco dei partiti
costituzionali, escludendo, a quanto ho potuto capire, l'Union
Valdôtaine, e comunque non è chiaro quale confronto intendono
portare avanti con questa forza politica.
La seconda riflessione: stamani ho apprezzato l'intervento del
Consigliere Pollicini, che ha confermato al Presidente della Giunta
una certa collaborazione da parte delle forze di opposizione, ma ho
assistito anche allo sforzo dialettico del Consigliere nel
rilanciare alla cronaca la relazione dell'Assessore Martin, che è
stata offuscata dalla relazione precisa del Presidente della
Giunta, esauriente dal punto di vista quantitativo e non
qualitativo, perchè quanto ha enunciato forse non sarà in grado di
portarlo a termine con questa maggioranza.
Una maggioranza, caro Consigliere Pollicini, che non è stabile,
ma continuamente instabile, e prova ne sia la litigiosità
all'interno della Democrazia Cristiana, che caratterizza questa
maggioranza.
Per concludere vorrei fare un accenno, ma senza polemica,
all'intervento del Consigliere Beneforti: certo, se gli elettori
nel 1988 dovessero dare il voto per il lavoro che voi state
svolgendo e svolgete in questo Consiglio regionale, allora mi
auguro che gli elettori nel 1988 si ricordino del vostro
comportamento in questo Consiglio regionale. Ribadiamo un giudizio
negativo, diciamo che è un bilancio - usando un termine a me caro -
di sperpero ...
TORRIONE - (P.S.I.)
(fuori microfono): Erano due mesi
esatti che non lo pronunciava!
DE GRANDIS - (P.R.I.)
(fuori microfono): Ne sentivamo la
mancanza.
BALDASSARRE-(P.S.D.I.):
Sentivate la mancanza, ma la
sentivo anche io...
(... Ilarità dell'assemblea ...)
Una ultima, brevissima considerazione. L'Assessore Martin ha
detto nella sua relazione che abbiamo bisogno di più denaro, ma (ed
è la mia domanda) per fare che cosa? Per continuare a
sperperarlo?
PRESIDENTE:
Ha chiesto di parlare il Vicepresidente De
Grandis, ne ha facoltà.
DE GRANDIS - (P.R.I.):
Mi pare che questo dibattito si
stia concludendo in una vena umoristica abbastanza interessante,
che ci risolleva un po' dalle fatiche della giornata. Mi è sembrato
oltremodo curioso che da parte del Consigliere Baldassarre si sia
voluto mettere l'accento su problemi interni della Democrazia
Cristiana, quando a me è venuta subito in mente la tragedia del
P.S.D.I. in Valle d'Aosta!
BALDASSARRE - (P.S.D.I.)
(fuori microfono): In tutte le
famiglie succede...
DE GRANDIS - (P.R.I.):
Che succeda in tutte le famiglie
lo comprendo, non chiamo in causa la D.C. per risollevare i loro
problemi interni perchè ogni partito ha dei problemi interni in
qualche momento della sua vita, ma che questo richiamo sia stato
fatto dal Consigliere Baldassarre mi è sembrata una battuta
umoristica veramente eccezionale... se voleva essere umoristica! E'
questo il punto.
Per quanto riguarda la parte più seria, volevo confermare il
voto favorevole del Partito Repubblicano a questo bilancio, anche
se sento il dovere di alcune puntualizzazioni. La prima è quella
che ho visto una certa tendenza da parte dei critici di confondere
quella che è stata la prudenza adottata nell'elaborazione di questo
bilancio con l'insipienza, che sono due cose diverse che dovevano
essere valutate più cautamente.
L'altro punto riguarda la rispondenza del progetto di bilancio,
così come è stato presentato, a quella che è stata la dichiarazione
politica del Presidente della Giunta. Non sarebbe stato possibile
certamente trasferire immediatamente tutte queste proposizioni nel
bilancio del 1986: magari fosse stato possibile fare una cosa del
genere! Ci sono alcune enunciazioni, ne illustrerò una sola, che si
possono realizzare nell'arco di numerosi anni.
Il Presidente della Giunta, giustamente a mio avviso, parlando
di agricoltura ha indicato nel problema dell'accorpamento fondiario
uno dei problemi cardine per risollevare l'agricoltura della Valle
d'Aosta. Ebbene, credo che non possa sfuggire a nessuno il fatto
che un problema così delicato può trovare soluzione solo nell'arco
di numerosi anni. Allora come si fa a dire che il progetto di
bilancio, sic et simpliciter, non è corrispondente alla volontà
politica che è stata manifestata dal Presidente della Giunta? Può
anche darsi che qualcosa di più o di meglio si potesse fare, questo
non lo nego, però questo dipende poi dalle opinioni, dalle priorità
che si vogliono dare a certi interventi.
Ecco allora che il giudizio complessivo sul bilancio non può che
essere favorevole e quindi il mio voto sarà favorevole.
PRESIDENTE:
Ha chiesto di parlare il Consigliere Ricco,
ne ha facoltà.
RICCO - (D.C.):
La discussione è stata ampia,
interessante e sono felice di avervi partecipato. Sono obbligato a
ringraziare l'Assessore alle Finanze per aver preso in seria
considerazione la mia tiratina di orecchi circa la organizzazione
del servizio delle Finanze, la cui mancanza non ha permesso alla
Regione l'introito di una ingente somma di denaro. Spero che quanto
ha affermato abbia a verificarsi nei primi mesi dell'anno 1986,
altrimenti la disfunzione attuale si verificherà anche nel prossimo
bilancio di previsione.
Après cette précisation, je vais faire la déclaration de vote.
Du budget 1986 on déduit l'accomplissement du programme politique
et administratif de cette majorité, il contient la démonstration de
la volonté du Gouvernement régional de satisfaire les exigences
sociales, culturelles et financières de la population valdôtaine.
Pour ce motif le groupe de la Démocratie Chrétienne votera en
faveur.
Prima di chiudere vorrei dare una breve risposta: ogni tanto
qualche piccolo partito (piccolo numericamente, sia ben chiaro)
escluso dalla maggioranza, parla in quest'aula della D.C.
ingerendosi nella conduzione interna del nostro partito e nel
nostro modo di fare politica. Ribadendo che non abbiamo bisogno di
consigli non richiesti, vorrei rispondere con la frase iniziale di
una favola di Fedro: "Juppiter hominibus duo pondera imposuit".
Traduco e chiarisco, specificando a chi non ricorda il latino ed
aggiungo anche la parabola che dice grosso modo: "Non guardare la
pagliuzza che si trova nell'occhio del vicino, ma guarda piuttosto
la trave (non dico quello che vorrei dire) che sta nel tuo". Chi
non è capace di governare bene la propria famiglia politica,
farebbe meglio a non dare consigli o immischiarsi nelle questioni
altrui.
PRESIDENTE:
Ha chiesto di parlare il Consigliere
Stévenin, ne ha facoltà.
STEVENIN - (U.V.):
Les motivations pour lesquelles nous
de l'Union Valdôtaine, nous donnons notre accord à l'égard de ce
budget 1986, je les ai déjà expliquées hier. Le fait que même de la
part de l'opposition on reconnaît que dans ce budget l'on tient
compte des problèmatiques actuelles de notre communauté, ainsi
qu'il représente un patrimoine commun de ceux qui sont attentifs à
l'évolution de la Vallée, démontre d'un côté la disponibilité à
l'apport de la contribution de toutes les forces politiques de ce
Conseil, de l'autre côté que nous sommes sur le bon chemin pour
réaliser le programme que cette majorité s'est donné et qui très
récemment à été mis à jour.
S'il y a une recommandation à faire, aujourd'hui que les Régions
d'Europe cherchent à se présenter comme une réalité importante
voire déterminante dans la construction de l'Europe, et la récente
réunion des assises qui se sont tenues à Strasbourg des Régions
d'Europe est là pour le prouver, c'est qu'il devient de plus en
plus nécessaire travailler de la façon d'avoir des contacts avec
les Régions voisinantes, Régions qui d'ailleurs font partie de la
Communauté des Alpes Occidentales et avec lesquelles il devient de
plus en plus important essayer ensemble de faire des projets qui
peuvent concerner nos Régions et qui peuvent aider à construire
l'Europe.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI - (N.S.):
Di luoghi comuni, di frasi fatte ne
abbiamo sentite tante oggi, quella del giro di boa è stata ripresa
da molti, però il primo a parlarne è stato il Consigliere Pollicini
e vorrei ricordargli che forse più che al giro di boa a metà
legislatura possiamo assistere allo stritolamento fra le spire del
boa del resto della maggioranza da parte dell'Union Valdôtaine.
Questo lo abbiamo potuto verificare nelle passate sedute consiliari
su alcuni disegni di legge che sono passati non certo con il favore
di tutta la maggioranza, anche se poi, a livello di voto, questo
favore c'è stato.
L'intervento del Consigliere Beneforti poi ha chiarito
stamattina, grazie alle sue qualità oratorie e tribunizie come,
dove, verso chi e con che cosa si muove o si muoverebbe questa
grande massa di denaro. Oggi, dopo questa concione, appaiono
pallide e sbiadite le relazioni del Presidente della Giunta e
dell'Assessore Martin, per non dire poco chiare. L'elencazione
degli interventi della Giunta in ogni campo sono stati magnificati
con l'opportuno corollario, così ricorrente nel fluente dissertare
del collega Beneforti, relativo alla perfezione, il cui motto è:
nulla è perfetto, tutto è perfettibile, che per un democristiano
potrebbe persino apparire blasfemo.
Visto che abbiamo avuto copie dell'intervento del Presidente
della Giunta, speriamo di poter ricevere anche quella di Valerio,
così ampiamente descrittivo delle capacità programmatorie e di
intervento di questa Giunta, capacità ben descritte e magnificate
senza la minima smagliatura o incrinatura, con atteggiamento quasi
fideistico, salvo ricordare i potenti padrini romani e della 690,
forse atti ad evitare le spire del boa.
Come appare appropriato e calzante il discorso del Consigliere
Pollicini sull'ibernazione e la fuga dei cervelli; le condizioni
della Democrazia Cristiana, a parte qualche levata di ingegno del
suo capogruppo attuale, sono in questa sede o nel Comune di Aosta
il frutto di una fuga dei cervelli avvenuta all'inizio degli anni
'70, le cui conseguenze catastrofiche oggi sono davanti agli occhi
di tutti. Lucida testimonianza di ciò è proprio l'intervento del
Presidente della 3a Commissione, che a parte la questione del giro
di boa, per il resto ha fatto un intervento assai interessante, con
ben altra caratura per la motivazione con la quale ha motivato
l'adesione alle scelte operate con questo bilancio.
D'altra parte molto bene prima il Consigliere Pascale, poi il
Consigliere Tonino, hanno comunque inchiodato alle sue
responsabilità questa maggioranza, che dal 1981 ad oggi, avendo a
disposizione il riparto fiscale, non è riuscita a svolgere quella
funzione di stimolo per l'economia ma ha solo rinnovato ed ampliato
la politica del contributo. Staremo a vedere se le intenzioni
espresse nell'intervento del Presidente della Giunta si
concretizzeranno, staremo a vedere se la volontà di recepire i
contributi dell'opposizione si concretizzerà!
Per intanto confermiamo il giudizio negativo su questa
maggioranza e su questo bilancio, e attendiamo questa maggioranza
al più presto per il dibattito fra le forze che la compongono,
possibilmente allargato anche all'opposizione, perchè ci si esprima
finalmente e compiutamente sul tema del decentramento, sul tema
delle comunità montane, per attuare lo spostamento del Palazzo
(come si è voluto dire), per decentrare, e questo vorrei che lo
facessimo alla luce di quanto è previsto nel documento "Riferimenti
politici e linee programmatiche del governo regionale per la
legislatura 1983/1988" ed in particolare alla luce di quanto si
dice alla pag. 6, "sono le stesse trasformazioni in atto a
richiedere il potenziamento della autonomia, da un lato la maggiore
complessità ed articolazione della società moderna impone la
moltiplicazione dei centri decisionali (altro che tagliarli i
fondi!), dall'altro sussiste una reale impossibilità di accentrare
in un unico momento decisionale il compito di far fronte in
modo razionale ed efficace all'aumento qualitativo e
quantitativo delle richieste".
Fatti, non parole!
PRESIDENTE:
Consigliere Baldassarre, ha chiesto la
parola? Non so per quale motivo, dal momento che la dichiarazione
di voto l'ha già fatta! Mi spieghi qual'è il fatto personale prima
di darle la parola.
BALDASSARRE - (P.S.D.I.):
Nei loro interventi i
Consiglieri De Grandis e Ricco si sono riferiti alla situazione
interna del mio partito e ritengo si siano riferiti anche alla mia
persona.
PRESIDENTE:
Questo non è un fatto personale, quindi non
Le posso dare la parola.
Si passa alla votazione segreta sul complesso della legge.
VOTAZIONE A SCRUTINIO SEGRETO
ESITO DELLA VOTAZIONE
Presenti: 34
Votanti: 34
Favorevoli: 21
Contrari: 13
Il Consiglio approva
PRESIDENTE:
Il Consiglio è sospeso, i lavori
riprenderanno domani mattina alle ore 9,30.
La seduta è tolta.
La seduta termina alle ore 19,55.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK