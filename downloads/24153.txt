Consiglio Regionale della Valle d'Aosta - Oggetto del Consiglio n. 3136 del 6 dicembre 2007 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3136 del 6 dicembre 2007 - Resoconto
OGGETTO N. 3136/XII - Inizio della votazione del disegno di
legge: "Disposizioni per la formazione del bilancio annuale e
pluriennale della Regione autonoma Valle d'Aosta (legge finanziaria
per gli anni 2008/2010). Modificazioni di leggi regionali".
TITOLO I
DISPOSIZIONI IN MATERIA DI ENTRATE, CONTABILITÀ E
CONTENIMENTO DELLA SPESA
CAPO I
DISPOSIZIONI IN MATERIA DI ENTRATE E CONTABILITA'
Articolo 1
(Imposta regionale sulle attività produttive - IRAP)
1. A decorrere dal periodo di imposta in corso alla data del
1° gennaio 2008, l'aliquota di cui all'articolo 16, comma 1, del
decreto legislativo 15 dicembre 1997, n. 446 (Istituzione
dell'imposta regionale sulle attività produttive, revisione degli
scaglioni, delle aliquote e delle detrazioni dell'Irpef e
istituzione di un'addizionale regionale a tale imposta, nonché
riordino della disciplina dei tributi locali), si applica nella
misura ridotta di un punto percentuale sul valore della produzione
netta realizzato nel territorio regionale per i soggetti passivi
che, alla chiusura del singolo periodo d'imposta, realizzino, su
base nazionale, entrambi i seguenti presupposti:
a) un incremento del valore della produzione netta, aumentato
degli ammortamenti rilevanti ai fini IRAP e diminuito dei
contributi pubblici rilevanti ai fini IRAP, di almeno il 5 per
cento rispetto alla media del triennio precedente;
b) un incremento dei costi relativi al personale,
classificabili nell'articolo 2425, comma primo, lettera b), numero
9), del codice civile, diminuiti degli oneri deducibili ai fini
IRAP di almeno il 5 per cento rispetto alla media del triennio
precedente.
2. La Giunta regionale è autorizzata a definire, con propria
deliberazione, i criteri e le modalità di attuazione delle
disposizioni di cui al comma 1.
3. Sono fatte salve le disposizioni di maggior favore
stabilite con legge.
Articolo 2
(Riproposizione di fondi assegnati dallo Stato o dall'Unione
europea con atto amministrativo)
1. In deroga a quanto previsto dall'articolo 42, comma 2,
della legge regionale 27 dicembre 1989, n. 90 (Norme in materia di
bilancio e di contabilità generale della Regione autonoma Valle
d'Aosta), le spese relative a fondi assegnati a qualsiasi titolo
alla Regione dallo Stato o dall'Unione europea non impegnate entro
il termine di ciascun esercizio possono essere attribuite alla
competenza dell'esercizio successivo con atto amministrativo. Fino
a quando non sia approvato il rendiconto di tale ultimo esercizio,
delle predette spese non si tiene conto ai fini del calcolo
dell'eventuale differenza di cui all'articolo 28, comma 1, della
l.r. 90/1989.
Articolo 3
(Vincolo di destinazione delle economie relative agli
stanziamenti destinati alla Casa da gioco di Saint-Vincent)
1. Le risorse finanziarie destinate annualmente alla Casa da
gioco di Saint-Vincent, in applicazione degli articoli 12 e 14,
relativi rispettivamente alle manifestazioni e promozione e al
piano di sviluppo, del disciplinare approvato con deliberazione del
Consiglio regionale n. 3176/XI in data 14 aprile 2003, e non
utilizzate al termine di ciascun esercizio finanziario, possono
essere portate in aumento delle risorse dell'esercizio finanziario
successivo (obiettivo programmatico 2.2.2.12. - capitoli 64965
parz. e 64970; obiettivo programmatico 2.1.4.01 - capitolo 35020
parz).
CAPO II
MISURE PER IL CONTENIMENTO DELLA SPESA
Articolo 4
(Disposizioni per il contenimento della spesa in materia di
personale)
1. Al fine di concorrere al perseguimento degli obiettivi
complessivi di finanza pubblica per l'anno 2008, l'Amministrazione
regionale può ricoprire a tempo indeterminato, compatibilmente con
le risorse finanziarie disponibili sugli specifici stanziamenti di
bilancio, non oltre il 50 per cento dei posti della dotazione
organica vacanti al 1° gennaio 2008 e non oltre il 50 per cento dei
posti che si renderanno vacanti nell'anno 2008.
Articolo 5
(Concorso degli enti locali al riequilibrio della finanza
pubblica)
1. Per l'anno 2008, la Giunta regionale, previo parere del
Consiglio permanente degli enti locali, definisce le misure per la
razionalizzazione e il contenimento della spesa di personale degli
enti locali, contestualmente alla definizione del Patto di
stabilità per gli enti locali.
2. Fino all'approvazione della deliberazione di cui al comma
1, sono confermate le misure per il contenimento della spesa di
personale degli enti locali previste dalle deliberazioni della
Giunta regionale 23 febbraio 2007, n. 456, e 27 aprile 2007, n.
1128.
3. Nelle more della revisione organica della legge regionale
4 settembre 2001, n. 23 (Norme concernenti lo status degli
amministratori locali della Valle d'Aosta. Abrogazione delle leggi
regionali 18 maggio 1993, n. 35, 23 dicembre 1994, n. 78, e 19
maggio 1995, n. 17), gli importi relativi alle indennità di
funzione e ai gettoni di presenza degli amministratori degli enti
locali non possono, per l'anno 2008, essere determinati in aumento
rispetto agli importi stabiliti per l'anno 2007.
4. Per gli amministratori di cui all'articolo 11, comma 4,
della l.r. 23/2001 che nell'anno 2008 variano la loro posizione
lavorativa rispetto a quella in essere nell'anno 2007, l'importo
massimo dell'indennità di funzione attribuibile ai sensi del comma
3 è, rispettivamente, raddoppiato o dimezzato, in relazione
all'eventuale collocamento in aspettativa dell'amministratore
interessato o alla cessazione dell'aspettativa medesima.
TITOLO II
DISPOSIZIONI IN MATERIA DI SPESA
CAPO I
INTERVENTI IN MATERIA DI FINANZA E CONTABILITÀ DEGLI ENTI
LOCALI
Articolo 6
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della legge regionale 20 novembre 1995,
n. 48 (Interventi regionali in materia di finanza locale), in euro
211.217.374 per l'anno 2008.
2. Per l'anno 2008, la somma di cui al comma 1 è ripartita,
in deroga ai criteri stabiliti dall'articolo 18 della l.r. 48/1995,
fra gli interventi finanziari di cui all'articolo 5 della medesima
legge nel modo seguente:
a) trasferimenti finanziari agli enti locali senza vincolo
settoriale di destinazione: euro 124.066.894 (obiettivo
programmatico 2.1.1.01. - capitoli 20501 - 20503 e 20745);
b) interventi per programmi di investimento: euro 40.475.974
da utilizzare, quanto ad euro 38.019.127, per il finanziamento dei
programmi del Fondo per speciali programmi di investimento
(Fo.S.P.I.) di cui al titolo IV, capo II, della l.r. 48/1995
(obiettivo programmatico 2.1.1.03.) e, quanto ad euro 2.456.847,
per gli interventi previsti dalla legge regionale 30 maggio 1994,
n. 21 (Interventi regionali per favorire l'accesso al credito degli
enti locali e degli enti ad essi strumentali dotati di personalità
giuridica) - (obiettivo programmatico 2.1.1.03. - capitolo
33755);
c) trasferimenti finanziari con vincolo settoriale di
destinazione: euro 46.674.506 (obiettivi programmatici 2.1.1.02. e
3.2.) ripartiti ed autorizzati nelle misure indicate nell'allegato
A, ai sensi dell'articolo 27 della l.r. 48/1995.
3. Per l'anno 2008, in deroga ai criteri stabiliti dalla l.r.
48/1995, le risorse finanziarie di cui al comma 2, lettera a), sono
destinate:
a) per euro 4.441.529, al finanziamento dei Comuni, ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per il
triennio 1998/2000) - (obiettivo programmatico 2.1.1.01. - capitolo
20501 parz.);
b) per euro 112.037.237, al finanziamento dei Comuni
(obiettivo programmatico 2.1.1.01. - capitoli 20501 parz. e
20503);
c) per euro 7.250.000, al finanziamento delle Comunità
montane (obiettivo programmatico 2.1.1.01. - capitolo
20745);
d) per euro 338.128, al Comune di Aosta quale ulteriore
trasferimento finanziario senza vincolo settoriale di destinazione,
ai sensi dell'articolo 106 della legge regionale 7 dicembre 1998,
n. 54 (Sistema della autonomie in Valle d'Aosta), correlato
all'aumento del trasferimento alle Comunità montane di cui alla
lettera c) (obiettivo programmatico 2.1.1.01. - capitolo
20501).
4. Per l'anno 2008, in deroga ai criteri stabiliti dalla l.r.
48/1995, una quota delle risorse finanziarie di cui al comma 3,
lettera b), è destinata:
a) per un importo pari a euro 15.291.661, a spese
d'investimento (obiettivo programmatico 2.1.1.01. - capitolo 20503
parz.);
b) per un ulteriore importo pari a euro 2.000.595 a spese di
investimento, prioritariamente destinate ad interventi
corrispondenti alle tipologie delle opere definite dalla Giunta
regionale, ai fini dell'applicazione dei criteri di priorità per la
formazione dei programmi, ai sensi dell'articolo 19, comma 6, della
l.r. 48/1995 (obiettivo programmatico 2.1.1.01. - capitolo 20503
parz.);
c) per un importo pari a euro 4.052.000, a spese per gli
interventi di politica sociale, i cui criteri di riparto sono
determinati dalla Giunta regionale, previo parere del Consiglio
permanente degli enti locali (obiettivo programmatico 2.1.1.01. -
capitolo 20501 parz.).
5. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A, per quanto eccedente gli
stanziamenti iscritti nei competenti capitoli di spesa del bilancio
di previsione della Regione.
6. I Comuni hanno l'obbligo di concorrere al finanziamento
delle Comunità montane di appartenenza, al fine di garantirne un
adeguato funzionamento. In caso di mancato accordo, ogni Comune
contribuisce al finanziamento della Comunità montana in base alla
spesa di riferimento determinata ai sensi dell'articolo 11 della
l.r. 48/1995.
7. Gli enti locali hanno l'obbligo reciproco di concorrere,
per quanto di rispettiva competenza, al finanziamento dei servizi
erogati ai propri cittadini.
Articolo 7
(Fondi globali. Modificazione alla l.r. 48/1995)
1. Dopo il comma 3 dell'articolo 25 della l.r. 48/1995, è
inserito il seguente:
"3bis. Tra gli strumenti di cui al comma 1 sono altresì
ricompresi due fondi globali, di cui uno destinato al finanziamento
di spese correnti e l'altro al finanziamento di spese in conto
capitale, finalizzati a far fronte agli oneri derivanti da
provvedimenti legislativi regionali, aventi le caratteristiche di
cui al comma 2. Per la disciplina di tali fondi trovano
applicazione le disposizioni di cui all'articolo 41 della l.r.
90/1989.".
Articolo 8
(Fondo per Speciali Programmi di Investimento -
Fo.S.P.I.)
1. Per la realizzazione del programma definitivo Fo.S.P.I.
2007/2009, è confermata la spesa di euro 32.736.675, già
autorizzata ai sensi della legge regionale 15 dicembre 2006, n. 30
(Legge finanziaria per gli anni 2007/2009), e ripartita, ai sensi
della legge regionale 13 giugno 2007, n. 15 (Assestamento del
bilancio di previsione per l'anno finanziario 2007, modificazioni a
disposizioni legislative, variazione al bilancio di previsione per
l'anno finanziario 2007), rispettivamente, in euro 13.561.300 per
l'anno 2007, euro 10.587.337 per l'anno 2008 ed euro 8.588.038 per
l'anno 2009.
2. Ai fini dell'approvazione e del finanziamento dei progetti
esecutivi relativi alle opere inserite nel programma Fo.S.P.I.
2008/2010 di cui all'articolo 20 della l.r. 48/1995, è autorizzata
la spesa complessiva di euro 32.960.254 (obiettivo programmatico
2.1.1.03 - capitolo 21245 parz.), suddivisa nel modo
seguente:
a) anno 2008: euro 18.901.957;
b) anno 2009: euro 5.284.872;
c) anno 2010: euro 8.773.425.
3. Per l'erogazione dei contributi previsti dall'articolo 21
della l.r. 48/1995, la spesa per l'anno 2008 è rideterminata in
euro 2.966.423 e per l'anno 2009 in euro 2.774.229; per l'anno 2010
è autorizzata la spesa di euro 2.869.404 (obiettivo programmatico
2.1.1.03 - capitolo 21255).
4. Ai fini dell'approvazione del programma Fo.S.P.I. di cui
all'articolo 20 della l.r. 48/1995, la spesa di riferimento per il
triennio 2009/2011, già determinata dall'articolo 6, comma 5, della
l.r. 30/2006, è rideterminata in euro 30.824.771 ed è
indicativamente suddivisa in euro 16.894.861 per l'anno 2009 ed
euro 8.994.071 per l'anno 2010. All'autorizzazione della spesa e
alla sua articolazione per annualità, ai fini dell'approvazione e
del finanziamento dei progetti esecutivi relativi alle opere
inserite nel programma, si provvederà con legge finanziaria per il
triennio 2009/2011.
5. Ai fini dell'approvazione del programma di cui
all'articolo 20 della l.r. 48/1995, la spesa di riferimento per il
triennio 2010/2012 è determinata in euro 31.882.263, di cui
indicativamente euro 13.418.100 per l'anno 2010. All'autorizzazione
della spesa e alla sua articolazione per annualità, ai fini
dell'approvazione e del finanziamento dei progetti esecutivi
relativi alle opere inserite nel programma, si provvederà con legge
finanziaria per il triennio 2010/2012.
6. Per l'aggiornamento, nel periodo 2008/2010, dei programmi
triennali già approvati ai sensi delle leggi regionali 18 agosto
1986, n. 51 (Istituzione del Fondo regionale investimenti
occupazione-FRIO), 26 maggio 1993, n. 46 (Norme in materia di
finanza degli enti locali della Regione), e 48/1995, la spesa
complessiva è rideterminata in euro 2.999.997 ripartita in euro
999.997 per l'anno 2008 e in annui euro 1.000.000 per gli anni 2009
e 2010 (obiettivo programmatico 2.1.1.03 - capitolo 21245
parz.).
Articolo 9
(Finanziamento degli interventi per la riqualificazione di
Aosta quale moderno capoluogo regionale)
1. L'autorizzazione di spesa di cui all'articolo 4 della
legge regionale 2 marzo 1992, n. 3 (Interventi per la
riqualificazione di Aosta quale moderno capoluogo regionale), è
determinata in euro 10.000.000 per l'anno 2008, euro 6.000.000 per
l'anno 2009, ed euro 5.569.466 per l'anno 2010 (obiettivo
programmatico 2.1.1.05 - capitolo 33665).
2. La Giunta regionale è autorizzata a contrarre mutui
passivi per gli importi e per i periodi di cui al comma 1 (capitolo
11155).
Articolo 10
(Sperimentazione della televisione digitale)
1. La Giunta regionale è autorizzata ad approvare, d'intesa
con il Consiglio permanente degli enti locali, un piano
straordinario, per l'anno 2008, finalizzato alla prosecuzione delle
attività di sperimentazione della televisione digitale di cui
all'articolo 24 della legge regionale 4 novembre 2005, n. 25
(Disciplina per l'installazione, la localizzazione e l'esercizio di
stazioni radioelettriche e di strutture di radiotelecomunicazioni.
Modificazioni alla legge regionale 6 aprile 1998, n. 11 (Normativa
urbanistica e di pianificazione territoriale della Valle d'Aosta),
e abrogazione della legge regionale 21 agosto 2000, n. 31).
2. Alla realizzazione degli interventi attuativi del piano di
cui al comma 1 provvede direttamente la Regione, in deroga a quanto
previsto dalla l.r. 25/2005, mediante risorse derivanti da
trasferimenti con vincolo settoriale di destinazione di cui al
titolo V della l.r. 48/1995, per un importo di euro 3.500.000 per
l'anno 2008 (obiettivo programmatico 2.1.1.02. - capitolo
21882).
Articolo 11
(Piani di edilizia scolastica)
1. La Giunta regionale è autorizzata ad adottare, per gli
anni 2008 e 2009, piani straordinari di interventi finalizzati alla
messa in sicurezza e adeguamento a norma degli edifici scolastici
di proprietà degli enti locali, ad integrazione del piano
straordinario, per l'anno 2007, di cui all'articolo 6, comma 3,
della l.r. 15/2007.
2. Alla realizzazione degli interventi inseriti nei piani di
cui al comma 1 provvedono direttamente gli enti locali interessati,
mediante finanziamenti regionali, in deroga a quanto disposto dalla
l.r. 48/1995, considerato il preminente interesse generale ad
assicurare la messa in sicurezza e l'adeguamento a norma degli
edifici scolastici non oltre il termine di cui all'articolo 6,
comma 1, della l.r. 15/2007.
3. L'onere per l'applicazione del comma 1 è determinato
complessivamente in euro 2.000.000 per l'anno 2008 e in euro
2.500.000 per l'anno 2009 (obiettivo programmatico 2.1.1.05. -
capitolo 33705).
Articolo 12
(Finanziamento straordinario al Comune di
Saint-Christophe)
1. In relazione alla presenza sul territorio del Comune di
Saint-Christophe dell'aeroporto regionale Corrado Gex, a servizio
dell'intera Regione, è riconosciuto un finanziamento straordinario
finalizzato alla realizzazione di opere pubbliche da parte del
medesimo Comune, in deroga a quanto disposto dalla l.r.
48/1995.
2. Le modalità di concessione del finanziamento straordinario
di cui al comma 1 e l'individuazione delle opere pubbliche da
realizzare con il predetto finanziamento sono stabilite con
deliberazione della Giunta regionale.
3. L'onere per l'applicazione del comma 1 è determinato
complessivamente in euro 3.800.000, di cui euro 500.000 per l'anno
2008, euro 1.700.000 per il 2009 ed euro 1.600.000 per il 2010
(obiettivo programmatico 2.1.1.05. - capitolo 33743).
Articolo 13
(Completamento di opere di interesse regionale)
1. Al fine di completare gli interventi di ammodernamento e
le relative procedure espropriative afferenti alla strada di
interesse regionale Etroubles-Allein-Doues-Valpelline, oggetto di
accordo di programma tra la Regione e la Comunità montana Grand
Combin, ai sensi dell'articolo 105 della l.r. 54/1998, è
autorizzata la maggiore spesa di euro 600.000 per l'anno 2008
(obiettivo programmatico 2.1.1.5. - capitolo 33700).
CAPO II
POLITICHE DEL LAVORO E PROGRAMMI COMUNITARI
Articolo 14
(Interventi in materia di politica del lavoro. Modificazioni
alla legge regionale 31 marzo 2003, n. 7)
1. Sino all'approvazione, ai sensi dell'articolo 4 della
legge regionale 31 marzo 2003, n. 7 (Disposizioni in materia di
politiche regionali del lavoro, di formazione professionale e di
riorganizzazione dei servizi per l'impiego), del nuovo piano
triennale degli interventi di politica del lavoro, delle azioni di
formazione professionale, di orientamento e sviluppo delle azioni
per favorire l'impiego e l'occupazione 2008/2010 restano valide le
indicazioni di cui al piano 2004/2006, già prorogate ai sensi
dell'articolo 10, comma 2, della l.r. 30/2006, ed integrate con i
contenuti di cui al programma annuale di interventi straordinari,
approvato ai sensi dell'articolo 10, comma 1, della l.r.
30/2006.
2. L'autorizzazione di spesa per l'attuazione dei piani di
cui al comma 1 è rideterminata, per il triennio 2008/2010, in
complessivi euro 15.326.700, di cui annui euro 5.108.900 per gli
anni 2008, 2009 e 2010 (obiettivo programmatico 2.2.2.16. -
capitolo 26010; obiettivo programmatico 2.2.2.18. - capitolo 30040
e obiettivo programmatico 2.2.2.10. - capitolo 47555).
3. Al comma 1 degli articoli 4 e 5 della l.r. 7/2003, le
parole: "dei servizi per l'impiego" sono sostituite dalle seguenti:
"delle azioni per favorire l'impiego e l'occupazione".
Articolo 15
(Programmi di investimento oggetto di cofinanziamento
comunitario e statale)
1. L'autorizzazione di spesa per la prosecuzione o il
completamento, nell'ambito del Documento unico di Programmazione
(Docup) obiettivo n. 2 per il periodo 2000/2006, di cui al
regolamento (CE) n. 1260/1999 del Consiglio, del 21 giugno 1999,
degli investimenti e delle connesse azioni di assistenza tecnica di
cui all'articolo 11, comma 1, della legge regionale 21 agosto 2000,
n. 27 (Modifiche ed integrazioni a disposizioni legislative aventi
riflessi sul bilancio, rideterminazione di autorizzazioni di spesa
per gli anni 2000, 2001 e 2002 e prima variazione al bilancio di
previsione 2000 e del triennio 2000/2002), intrapresi nell'ambito
dei programmi a finalità strutturale obiettivo n. 2 e di iniziativa
comunitaria Interreg, previsti dal regolamento (CEE) n. 2052/88 del
Consiglio, del 24 giugno 1988, dal regolamento (CEE) n. 4253/88 del
Consiglio, del 19 dicembre 1988, dal regolamento (CEE) n. 2081/93
del Consiglio, del 20 luglio 1993, e dal regolamento (CEE) n.
2082/93 del Consiglio, del 20 luglio 1993, è determinata, per il
periodo 2000/2008, in euro 40.173.709, di cui euro 60.000 per
l'anno 2008, al lordo delle risorse già autorizzate ai sensi
dell'articolo 11, comma 1, della l.r. 30/2006 (obiettivo
programmatico 2.2.2.17. - capitolo 25026).
2. Gli investimenti di cui al comma 1 sono attuati, secondo
quanto previsto dall'articolo 11, comma 2, della l.r. 27/2000,
anche mediante l'utilizzo delle risorse finanziarie che l'Unione
europea e lo Stato italiano rendono disponibili, in applicazione
del regolamento (CE) 1260/1999 e della legge 16 aprile 1987, n. 183
(Coordinamento delle politiche riguardanti l'appartenenza
dell'Italia alle Comunità europee ed adeguamento dell'ordinamento
interno agli atti normativi comunitari), per gli interventi nelle
aree obiettivo n. 2 previsti dal Documento unico di Programmazione
finalizzato al conseguimento del medesimo obiettivo (riconversione
economica e sociale delle zone con difficoltà strutturali) per il
periodo 2000/2007.
3. La Regione attua, nel periodo 2007/2013, investimenti
definiti nell'ambito del Programma operativo Competitività
regionale 2007/2013, cofinanziato dal Fondo europeo di sviluppo
regionale (FESR) e dal Fondo di rotazione statale, previsto dal
regolamento (CE) n. 1080/2006 del Parlamento europeo e del
Consiglio, del 5 luglio 2006, e dal regolamento (CE) n. 1083/2006
del Consiglio dell'11 luglio 2006.
4. In relazione all'approvazione con decisione della
Commissione europea n. C/2007/3867, in data 7 agosto 2007, del
Programma operativo Competitività regionale 2007/2013, gli
investimenti di cui al comma 3 sono attuati anche mediante
l'utilizzo delle risorse finanziarie che l'Unione europea e lo
Stato italiano renderanno disponibili, in applicazione del
regolamento (CE) n. 1083/2006 e della l. 183/1987.
5. Per le finalità di cui al comma 3, è autorizzata, per il
periodo 2007/2013, la quota di cofinanziamento a carico della
Regione di euro 8.785.910 determinati, con riferimento al periodo
2008/2010, in complessivi euro 4.495.250 (obiettivo programmatico
2.2.2.17. - capitolo 47010), annualmente così suddivisi:
a) anno 2008: euro 2.011.549;
b) anno 2009: euro 1.229.555;
c) anno 2010: euro 1.254.146.
6. Gli oneri a carico della Regione per il cofinanziamento di
investimenti finalizzati allo sviluppo, in applicazione di Accordi
di programma-quadro tra lo Stato e la Regione, sono determinati,
per il periodo 2008/2010, in complessivi euro 4.500.000 (obiettivo
programmatico 2.2.2.17. - capitolo 47007), annualmente così
suddivisi:
a) anno 2008: euro 1.500.000;
b) anno 2009: euro 1.500.000;
c) anno 2010: euro 1.500.000.
7. Gli oneri a carico della Regione per l'avvio degli
investimenti da intraprendere in favore della cooperazione
territoriale nel periodo 2007/2013 sono determinati, per il periodo
2008/2010, in complessivi euro 4.000.000 (obiettivo programmatico
2.2.2.17. - capitolo 47011), annualmente così suddivisi:
a) anno 2008: euro 1.000.000;
b) anno 2009: euro 1.500.000;
c) anno 2010: euro 1.500.000.
8. L'autorizzazione di spesa per la proposizione, l'avvio e
l'attuazione dei progetti in attuazione dei programmi di iniziativa
comunitaria Interreg III, già determinata in euro 251.600 per
l'anno 2007 ai sensi dell'articolo 11, comma 8, della l.r. 30/2006,
è rideterminata in euro 200.000 per l'anno 2008, euro 180.000 per
l'anno 2009 e euro 210.000 per l'anno 2010 ed è finalizzata anche
all'attuazione dei programmi di cooperazione territoriale 2007/2013
ed al relativo coordinamento e animazione (obiettivo programmatico
2.2.2.17. - capitolo 25033).
9. L'autorizzazione di spesa per la prosecuzione e il
completamento delle attività intraprese nell'ambito del programma
operativo regionale (POR) obiettivo 3 per il periodo 2000/2006 di
cui al regolamento (CE) n. 1260/1999 è determinata, per l'anno
2008, in euro 1.300.000 (obiettivo programmatico 2.2.2.18. -
capitolo 30050).
10. La Regione attua, nel periodo 2007/2013, gli interventi
definiti nell'ambito del Programma obiettivo n. 2 Occupazione
previsto dai regolamenti (CE) del Parlamento europeo e del
Consiglio nn. 1081/2006 e 1083/2006.
11. Gli interventi di cui al comma 10 e all'articolo 14,
comma 1, sono attuati anche mediante l'utilizzo delle risorse
finanziarie che l'Unione europea e lo Stato italiano renderanno
disponibili, in applicazione del regolamento (CE) n. 1083/2006 e
della l. 183/1987, ad avvenuta approvazione del Programma obiettivo
n. 2 Occupazione, per il periodo 2007/2013.
12. Per le finalità di cui al comma 10, è autorizzata, per il
periodo 2008/2010, la spesa complessiva di euro 8.664.003
(obiettivo programmatico 2.2.2.18. - capitoli 26030, 30055, 30056 e
30057), annualmente così suddivisi:
a) anno 2008: euro 3.622.760;
b) anno 2009: euro 2.476.497;
c) anno 2010: euro 2.564.746.
CAPO III
DISPOSIZIONI IN MATERIA DI PERSONALE E PREVIDENZA
COMPLEMENTARE
Articolo 16
(Disposizioni in materia di personale regionale)
1. Ai sensi dell'articolo 3, comma 1, lettera b), della legge
regionale 23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale), la dotazione organica della
struttura regionale è definita in 2.888 unità di personale, di cui
149 unità con qualifica di dirigente, oltre a 86 unità di personale
dipendenti dal Consiglio regionale, di cui 11 unità con qualifica
di dirigente.
2. Il contingente di personale con qualifica di dirigente di
cui al comma 1 è comprensivo di quello di cui agli articoli 35 e
62, comma 5, della l.r. 45/1995 e di quello i cui incarichi possono
essere conferiti con le modalità di cui all'articolo 17, commi 2 e
3, della medesima legge.
3. Per le finalità di cui all'articolo 8, comma 2, della l.r.
45/1995, i limiti di spesa relativi alla dotazione organica di cui
al comma 1 sono definiti in euro 136.252.947 per retribuzioni,
indennità accessorie ed oneri di legge a carico del datore di
lavoro, di cui euro 131.444.283 per il personale amministrato dalla
Giunta regionale (obiettivo programmatico 1.2.1. - capitoli 30500,
30501, 30505, 30515, 30520, 30521 e 39020), euro 839.070 per il
personale dell'Agenzia del lavoro assunto con contratto di diritto
privato (obiettivo programmatico 1.2.1. - capitoli 30631) ed euro
3.969.594 per il personale dipendente dal Consiglio regionale
(obiettivo programmatico 1.1.1. - capitolo 20000 parz.), ivi
comprese le assunzioni a tempo determinato.
4. Le risorse finanziarie destinate annualmente al Fondo
unico aziendale ai sensi dell'articolo 41, comma 1, lettera b), del
contratto collettivo regionale di lavoro del 12 giugno 2000, come
sostituito dall'articolo 33 del contratto collettivo regionale di
lavoro del 24 dicembre 2002, e non utilizzate al termine di ciascun
esercizio finanziario, sono portate in aumento delle risorse
dell'esercizio finanziario successivo (obiettivo programmatico
1.2.1. - capitolo 39020).
5. La spesa relativa al rinnovo contrattuale del personale
regionale per il biennio economico 2006/2007 è rideterminata in
euro 20.095.140 per l'anno 2008 e in euro 8.900.000 a decorrere
dall'esercizio 2009. Per il biennio 2008/2009, la spesa
contrattuale è determinata in complessivi euro 3.300.000 per l'anno
2008 e in euro 6.600.000 a decorrere dall'esercizio 2009. Per il
biennio 2010/2011 la spesa contrattuale è determinata in
complessivi euro 4.800.000 per l'anno 2010 (obiettivo programmatico
1.2.1. - capitolo 30650 parz. e obiettivo programmatico 1.1.1. -
capitolo 20000 parz.). La spesa relativa ai bienni economici
2006/2007 e 2008/2009 è comprensiva dell'onere relativo al recupero
del differenziale inflazionistico per i bienni per i quali è chiusa
la contrattazione.
6. Gli importi presenti sui fondi per il rinnovo contrattuale
del personale della Regione (obiettivo programmatico 1.2.1. -
capitolo 30650) e del Consiglio (obiettivo programmatico 1.1.1. -
capitolo 20000) relativi a ciascun biennio economico, non
utilizzati al termine di ciascun esercizio finanziario, sono
portati in aumento sull'esercizio finanziario successivo. La Giunta
regionale è autorizzata ad apportare al bilancio di previsione
variazioni compensative tra le assegnazioni dei capitoli 30650 e
20000 limitatamente ai fondi per il rinnovo contrattuale del
personale.
7. Il trasferimento dei trattamenti di fine rapporto del
personale regionale, maturati al 31 dicembre 1997, previsto dalla
legge regionale 31 dicembre 1998, n. 57 (Gestione dei trattamenti
di fine rapporto del personale regionale, maturati al 31 dicembre
1997, tramite fondo pensione), è prorogato fino all'anno 2010 ed è
effettuato a favore del Fondo pensione complementare per i
lavoratori dipendenti della Regione autonoma Valle d'Aosta
(FOPADIVA). Gli importi per tale trasferimento sono rideterminati
in complessivi euro 120.000 per il triennio 2008/2010
corrispondenti a euro 40.000 per ogni anno (obiettivo programmatico
1.2.1. - capitolo 39050).
8. Per le finalità di cui alla legge regionale 14 ottobre
2005, n. 20 (Istituzione della figura di Segretario generale della
Regione e altre disposizioni in materia di personale. Modificazioni
alle leggi regionali 23 ottobre 1995, n. 45, e 15 giugno 1983, n.
57), è autorizzata, per l'anno 2008, la spesa di euro 180.000
(obiettivo programmatico 1.2.1. - capitolo 30495).
9. Per l'anno 2008, nei confronti del personale cessato dal
servizio, non si procede né ad effettuare pagamenti né a richiedere
la restituzione di somme per importi pari o inferiori a 15
euro.
Articolo 17
(Modificazione all'articolo 32 della l.r. 45/1995)
1. Il comma 1 dell'articolo 32 della l.r. 45/1995 è
sostituito dal seguente:
"1. Ai componenti delle Commissioni e delle sottocommissioni
giudicatrici di concorso e di selezioni estranei
all'Amministrazione regionale spetta un compenso lordo nella misura
stabilita con deliberazione della Giunta regionale, tenuto conto,
in particolare, del numero dei candidati presenti a ciascuna prova
di concorso e delle giornate di effettivo lavoro delle
Commissioni.".
Articolo 18
(Disposizioni in materia di fondi pensione)
1. Le risorse finanziarie necessarie a garantire, in
applicazione dell'articolo 8, comma 2, della legge regionale 2
luglio 1999, n. 16 (Modifiche ed integrazioni a disposizioni
legislative aventi riflessi sul bilancio e rideterminazione di
autorizzazioni di spesa per l'anno 1999), l'integrale fruizione dei
benefici maturati dai soggetti iscritti al Fondo di cui
all'articolo 5 della legge regionale 2 febbraio 1968, n. 1 (Norme
sulla corresponsione e sulla pensionabilità dell'indennità
regionale spettante al personale scolastico in servizio presso le
scuole elementari della Valle d'Aosta, in relazione al
prolungamento di orario per l'insegnamento della lingua francese),
già valutate in complessivi euro 28.594.000 ai sensi dell'articolo
23, comma 2, della legge regionale 19 dicembre 2005, n. 34 (Legge
finanziaria per gli anni 2006/2008), sono rideterminate in
complessivi euro 29.200.000 e sono gradualmente trasferite al Fondo
pensione di francese, competente all'erogazione delle prestazioni
maturate dagli iscritti, mediante il versamento di una quota annua
di euro 1.825.000 per ciascuno degli anni dal 2008 al 2023
(obiettivo programmatico 1.2.2. - capitolo 54740).
2. Il trasferimento a favore dell'Istituto dell'assegno
vitalizio di cui alla legge regionale 8 settembre 1999, n. 28
(Interventi per il contenimento della spesa in materia di
previdenza dei Consiglieri regionali. Costituzione dell'Istituto
dell'assegno vitalizio. Modificazioni alla legge regionale 21
agosto 1995, n. 33 (Norme sulle indennità spettanti ai membri del
Consiglio e della Giunta e sulla previdenza dei Consiglieri
regionali)), è rideterminato, per l'anno 2008, in euro 4.900.000
(obiettivo programmatico 1.1.1. - capitolo 20010).
Articolo 19
(Contribuzione di previdenza complementare per il personale
del Servizio sanitario regionale)
1. Per l'attuazione di quanto previsto dall'articolo 1bis,
comma 4, del decreto legislativo 28 dicembre 1989, n. 430 (Norme di
attuazione dello statuto speciale per la Regione Valle d'Aosta in
materia di previdenza ed assicurazioni sociali), e al fine di
incentivare l'adesione a forme di previdenza complementare da parte
dei dipendenti del Servizio sanitario regionale, è autorizzata una
quota contributiva aggiuntiva a carico del datore di lavoro pari
all'1 per cento per dodici mesi, per coloro che sono già iscritti o
che si iscrivono, entro il 31 dicembre 2008, al Fondo pensione
complementare per i lavoratori dipendenti della Regione autonoma
Valle d'Aosta (FOPADIVA), e pari allo 0,50 per cento, per dodici
mesi, per coloro che si iscrivono al medesimo Fondo nel corso del
2009.
2. Per la copertura del maggior onere di cui al comma 1, è
autorizzato il trasferimento dalla Regione all'Azienda regionale
USL della Valle d'Aosta di una somma complessiva per il biennio
2008/2009 pari ad euro 375.000, di cui euro 250.000 per l'anno 2008
ed euro 125.000 per l'anno 2009 (obiettivo programmatico 2.2.3.01.
- capitolo 59915).
CAPO IV
INTERVENTI IN MATERIA DI SICUREZZA SOCIALE
Articolo 20
(Finanziamento della spesa sanitaria regionale di parte
corrente)
1. La spesa sanitaria di parte corrente è determinata, per
l'anno 2008, in euro 260.393.791 di cui:
a) trasferimenti all'Azienda USL per complessivi euro
251.269.000, dei quali euro 228.100.000 quale assegnazione per
l'erogazione dei livelli essenziali di assistenza (obiettivo
programmatico 2.2.3.01. - capitolo 59900 parz.) e:
1) euro 1.750.000, per prestazioni sanitarie aggiuntive
regionali (obiettivo programmatico 2.2.3.01. - capitolo
59980);
2) euro 264.000, per iniziative di formazione professionale
(capitolo 59900 parz.);
3) euro 4.427.000, per iniziative di assistenza sanitaria e
prestazioni sanitarie particolari e ricerca (capitolo 59900
parz.);
4) euro 8.628.000, per interventi a favore del personale
dipendente e convenzionato del Servizio sanitario regionale
(capitolo 59900 parz.);
5) euro 8.100.000, per applicazione contratti personale
dipendente e convenzionato del Servizio sanitario nazionale -
biennio 2006-2007 (capitolo 59900 parz.);
b) rimborso al Fondo sanitario nazionale degli oneri connessi
alla mobilità passiva di euro 7.030.000 quale saldo dell'anno 2005
(obiettivo programmatico 2.2.3.01. - capitolo 59910);
c) interventi diretti della Regione, euro 1.844.791
(obiettivi programmatici 2.2.3.01. e 2.2.3.03. -capitoli 59920 e
61265);
d) trasferimenti all'Azienda USL di euro 250.000 per quota
contributiva aggiuntiva in materia di previdenza complementare per
il personale della sanità (FOPADIVA) (obiettivo programmatico
2.2.3.01 - capitolo 59915).
2. La Giunta regionale è autorizzata ad apportare al bilancio
di previsione variazioni compensative tra le assegnazioni disposte
ai sensi del comma 1, lettera a).
3. La Giunta regionale può autorizzare l'Azienda USL ad
apportare variazioni compensative tra le assegnazioni trasferite ai
sensi del comma 1, lettera a).
4. In attuazione dell'articolo 1, comma 565, lettera c),
della legge 27 dicembre 2006, n. 296 (Legge finanziaria 2007), la
Giunta regionale è autorizzata ad adottare disposizioni per la
stabilizzazione a domanda, con la necessaria gradualità, del
personale precario, ivi compresa la dirigenza, del Servizio
sanitario regionale.
5. A parziale copertura degli oneri derivanti dai rinnovi
contrattuali per il biennio economico 2006/2007 del personale
dipendente e convenzionato del Servizio sanitario regionale,
l'Azienda USL utilizza i risultati economici positivi degli
esercizi precedenti, nonché gli ulteriori accantonamenti per rischi
qualora i medesimi non si verifichino nell'anno di
competenza.
6. Alla totale copertura della spesa di cui al comma 5
concorre la Regione con le somme a destinazione vincolata di cui al
comma 1, lettera a), numero 5), che l'Azienda USL è obbligata a
destinare ai rinnovi contrattuali per il quadriennio 2006/2009 del
personale dipendente e convenzionato anche mediante appositi
accantonamenti di bilancio, sentito il collegio sindacale.
7. In deroga a quanto stabilito dall'articolo 38, comma 2,
della legge regionale 25 gennaio 2000, n. 5 (Norme per la
realizzazione dell'organizzazione del Servizio socio-sanitario
regionale e per il miglioramento della qualità e
dell'appropriatezza delle prestazioni sanitarie, socio-sanitarie e
socio-assistenziali prodotte ed erogate nella Regione), e a quanto
previsto dall'obiettivo n. 25 del Piano regionale per la salute ed
il benessere sociale 2006/2008, approvato con legge regionale 20
giugno 2006, n. 13, la Giunta regionale, al fine di promuovere
l'inserimento della Regione nei percorsi sanitari di cura di
particolari patologie cliniche per le quali l'ambiente montano
rappresenta un valido supporto terapeutico e di soddisfare i
fabbisogni propri e di altre Regioni, favorendo al contempo lo
sviluppo turistico e l'incremento del livello occupazionale locale,
può autorizzare, senza obbligo di convenzione per l'Azienda USL e
fermo restando il rispetto di ogni altra condizione prevista dalla
normativa vigente, la realizzazione e l'esercizio, nel distretto
socio-sanitario n. 4, di una struttura sanitaria residenziale per
la cura di patologie di interesse psichiatrico e di disturbi del
comportamento alimentare.
Articolo 21
(Strutture ed apparecchiature sanitarie ospedaliere e
territoriali)
1. La spesa per la progettazione e la realizzazione di
strutture sanitarie ospedaliere è determinata, per il triennio
2008/2010, in euro 21.300.000, di cui euro 600.000 per l'anno 2008,
euro 8.700.000 per l'anno 2009 ed euro 12.000.000 per l'anno 2010
(obiettivo programmatico 2.2.3.02. - capitolo 60310).
2. La spesa per interventi di edilizia sanitaria, da
trasferire all'Azienda USL, è determinata, per il triennio
2008/2010, in euro 18.850.000, di cui euro 6.600.000 per l'anno
2008, euro 6.250.000 per l'anno 2009 ed euro 6.000.000 per l'anno
2010 (obiettivo programmatico 2.2.3.02. - capitolo 60380).
3. La spesa per la realizzazione di interventi urgenti di
edilizia sanitaria ospedaliera e territoriale è determinata, per il
triennio 2008/2010, in euro 11.930.000, di cui euro 210.000 per
l'anno 2008, euro 5.610.000 per l'anno 2009 ed euro 6.110.000 per
l'anno 2010 (obiettivo programmatico 2.2.3.02. - capitolo
60420).
4. La spesa per la progettazione e la realizzazione di
strutture socio-sanitarie territoriali è determinata, per il
triennio 2008/2010, in euro 1.200.000, di cui euro 600.000 per
l'anno 2009 ed euro 600.000 per l'anno 2010 (obiettivo
programmatico 2.2.3.02 - capitolo 60480 parz.).
5. La spesa per l'adeguamento tecnologico delle
apparecchiature sanitarie e lo sviluppo del sistema informativo
aziendale, da trasferire all'Azienda USL, è determinata, ai sensi
dell'articolo 1, comma 2, della legge regionale 24 giugno 1994, n.
31 (Interventi finanziari per l'adeguamento tecnologico delle
apparecchiature sanitarie), in euro 10.500.000, per il triennio
2008/2010, di cui euro 3.500.000 per l'anno 2008, euro 3.500.000
per l'anno 2009 ed euro 3.500.000 per l'anno 2010 (obiettivo
programmatico 2.2.3.02. - capitolo 60445).
Articolo 22
(Opere pubbliche destinate all'assistenza delle persone
anziane ed inabili)
1. La spesa per l'ampliamento, per la ristrutturazione e per
altri interventi di manutenzione straordinaria finalizzati
all'adeguamento funzionale di opere pubbliche destinate
all'assistenza delle persone anziane ed inabili, previste
dall'articolo 17 della legge regionale 15 dicembre 2003, n. 21
(Legge finanziaria per gli anni 2004/2006), è determinata, per il
triennio 2008/2010, in euro 13.500.000, di cui euro 3.500.000 per
l'anno 2008, euro 4.500.000 per l'anno 2009 ed euro 5.500.000 per
l'anno 2010 (obiettivo programmatico 2.1.1.05. - capitolo
33690).
Articolo 23
(Finanziamento degli oneri di realizzazione di una struttura
polifunzionale in Comune di Morgex per l'erogazione di servizi
socio-sanitari e socio-assistenziali)
1. In deroga a quanto disposto dalla l.r. 48/1995, la Regione
provvede con fondi del proprio bilancio al finanziamento
dell'esecuzione dei lavori e degli afferenti oneri dei servizi di
ingegneria ed architettura inerenti alla struttura polifunzionale
da realizzare in Comune di Morgex a cura dello stesso Comune, nel
quale ospitare un Centro educativo assistenziale (CEA), un Centro
diurno per persone affette da disturbi psichici ed una struttura
socio-assistenziale residenziale per anziani.
2. Con propria deliberazione, la Giunta regionale approva,
sulla base dell'istruttoria condotta dalla struttura regionale
competente in materia di edilizia socio-sanitaria, la progettazione
preliminare ed esecutiva dell'opera ed impegna la relativa
spesa.
3. Il dirigente della struttura regionale competente in
materia di edilizia socio-sanitaria provvede, con proprio
provvedimento, alla liquidazione della spesa effettivamente
sostenuta con le seguenti modalità:
a) nella misura del 10 per cento, a titolo di primo acconto a
seguito dell'approvazione della progettazione esecutiva;
b) nella misura del 30 per cento, a titolo di secondo
acconto, all'atto della consegna dei lavori;
c) nella misura del 50 per cento, a titolo di terzo acconto,
ad avvenuta rendicontazione e verifica da parte della struttura
regionale competente in materia di edilizia socio-sanitaria della
totalità della spesa sostenuta relativa ai primi acconti;
d) nella misura del 10 per cento, a titolo di saldo, all'atto
dell'approvazione del certificato di collaudo e dell'avvenuta
rendicontazione e verifica da parte della struttura regionale
competente in materia di edilizia socio-sanitaria della totalità
della spesa sostenuta.
4. Nella struttura realizzata ai sensi del presente articolo,
con le modalità stabilite in apposito accordo di programma, debbono
essere riservati, all'Amministrazione regionale, in relazione ai
bisogni della stessa, i locali necessari per l'attivazione di un
Centro educativo assistenziale per l'Alta Valle, all'Azienda USL i
locali relativi al Centro diurno per malati psichici e alla
Comunità montana Valdigne i locali della struttura
socio-assistenziale per anziani.
5. Per le finalità di cui al comma 1, è autorizzata, per il
triennio 2008/2010, la spesa massima di euro 2.450.000, di cui euro
450.000 per l'anno 2008, euro 1.000.000 per l'anno 2009 ed euro
1.000.000 per l'anno 2010 (obiettivo programmatico 2.2.3.02. -
capitolo 60480 parz.).
Articolo 24
(Fondo regionale per le politiche sociali. Legge regionale 4
settembre 2001, n. 18)
1. L'autorizzazione di spesa del Fondo regionale per le
politiche sociali, istituito ai sensi dell'articolo 3 della legge
regionale 4 settembre 2001, n. 18 (Approvazione del piano
socio-sanitario regionale per il triennio 2002/2004), è
determinata, per il triennio 2008/2010, in euro 88.140.000, di cui
euro 27.080.000 per l'anno 2008, euro 30.380.000 per l'anno 2009 ed
euro 30.680.000 per l'anno 2010 (obiettivo programmatico 2.2.3.03.
- capitoli 61310, 61311, 61312, 61313, 61314, 61315, 61316, 61317,
61318).
2. L'autorizzazione di cui al comma 1 ricomprende anche le
spese concernenti la partecipazione della Regione a reti e progetti
europei in materia di politiche sociali.
Articolo 25
(Esercizio transitorio di funzioni in materia di assistenza.
Modificazione alla legge regionale 11 dicembre 2002, n. 25)
1. Al comma 1 dell'articolo 20 della legge regionale 11
dicembre 2002, n. 25 (Legge finanziaria per gli anni 2003/2005), le
parole: "31 dicembre 2007" sono sostituite dalle seguenti: "31
dicembre 2009".
2. L'onere derivante dall'applicazione del comma 1 trova
copertura nel Fondo regionale per le politiche sociali, istituito
ai sensi dell'articolo 3 della l.r. 18/2001. L'autorizzazione di
spesa è determinata, per gli anni 2008 e 2009, ai sensi
dell'articolo 24.
Articolo 26
(Disciplina del servizio di trasporto a mezzo elicotteri.
Modificazioni alla legge regionale 31 ottobre 1997, n. 35)
1. Il comma 1 dell'articolo 5 della legge regionale 31
ottobre 1997, n. 35 (Disciplina del servizio di trasporti a mezzo
elicotteri), è sostituito dal seguente:
"1. I costi degli interventi degli elicotteri sono posti a
carico dell'Amministrazione regionale, salvo quanto stabilito dal
comma 3.".
2. Il comma 2 dell'articolo 5 della l.r. 35/1997 è
abrogato.
CAPO V
INTERVENTI IN MATERIA DI PARTECIPAZIONI E PATRIMONIO
Articolo 27
(IN.VA. S.p.A. Modificazione alla legge regionale 17 agosto
1987, n. 81)
1. Il comma 2 dell'articolo 4 della legge regionale 17 agosto
1987, n. 81 (Costituzione di una Società per azioni nel settore
dello sviluppo dell'informatica), è abrogato.
Articolo 28
(Rideterminazione degli oneri fiscali ed accessori per
l'acquisizione del complesso alberghiero e immobiliare Grand Hôtel
Billia in Comune di Saint-Vincent)
1. Gli oneri fiscali ed accessori per l'acquisizione del
complesso immobiliare del Grand Hôtel Billia, del Centro congressi
e delle relative pertinenze di cui all'articolo 9, comma 1, della
legge regionale 3 agosto 2006, n. 15 (Assestamento del bilancio di
previsione per l'anno finanziario 2006, modificazioni a
disposizioni legislative, variazione al bilancio di previsione per
l'anno finanziario 2006), sono rideterminati in euro 8.715.000
massimi.
2. Il maggiore onere derivante dal comma 1, pari a euro
1.015.000, trova copertura, nell'anno 2008, nell'obiettivo
programmatico 2.1.4.2. - capitolo 35850 parz..
Articolo 29
(Ufficio di rappresentanza a Bruxelles. Legge regionale 16
marzo 2006, n. 8)
1. La Giunta regionale è autorizzata ad acquisire i locali da
destinare a sede dell'Ufficio di rappresentanza a Bruxelles,
istituito ai sensi dell'articolo 7 della legge regionale 16 marzo
2006, n. 8 (Disposizioni in materia di attività e relazioni europee
e internazionali della Regione autonoma Valle d'Aosta).
2. L'onere di cui al comma 1 è determinato, per l'anno 2008,
in euro 2.200.000 (obiettivo programmatico 2.1.4.01. - capitolo
35060 parz.).
CAPO VI
INTERVENTI IN MATERIA DI GESTIONE DEL TERRITORIO E TUTELA
DELL'AMBIENTE
Articolo 30
(Avvio del progetto sperimentale Valle d'Aosta
Sicura)
1. La Giunta regionale è autorizzata ad avviare un progetto
sperimentale, denominato Valle d'Aosta Sicura, finalizzato ad
assicurare il controllo del territorio e il monitoraggio del flusso
di traffico sulla rete viaria regionale, per il tramite di apparati
di videosorveglianza.
2. Per le finalità di cui al comma 1, è autorizzata la spesa
di euro 200.000 per il triennio 2008/2010, di cui euro 100.000 per
il 2008 e annui euro 50.000 per il 2009 e il 2010 (obiettivo
programmatico 2.1.5. - capitolo 21883).
3. Iniziative analoghe a quelle di cui al comma 1 possono
essere intraprese dai Comuni, singoli o associati, e dalle Comunità
montane secondo modalità da concordare con la Regione.
Articolo 31
(Fondo per il finanziamento delle opere di rilevante
interesse regionale. Legge regionale 17 agosto 2004, n. 21)
1. Per l'attuazione degli interventi previsti dal capo II
della legge regionale 17 agosto 2004, n. 21 (Disposizioni in
materia di opere di rilevante interesse regionale, disciplina del
Fondo per speciali programmi di investimento e istituzione del
Nucleo di valutazione e verifica degli investimenti pubblici
(NUVV). Modificazioni alla legge regionale 20 novembre 1995, n. 48
(Interventi regionali in materia di finanza locale), da ultimo
modificata dalla legge regionale 28 aprile 2003, n. 13), è
autorizzata, per il triennio 2008/2010, la spesa complessiva di
euro 2.500.000, di cui euro 500.000 per l'anno 2008 e annui euro
1.000.000 per l'anno 2009 e 2010 (obiettivo programmatico 2.2.1.05
- capitolo 51845).
Articolo 32
(Agenzia regionale per la protezione dell'ambiente. Legge
regionale 4 settembre 1995, n. 41)
1. Il trasferimento annuale all'Agenzia regionale per la
protezione dell'Ambiente (ARPA), istituita con legge regionale 4
settembre 1995, n. 41 (Istituzione dell'Agenzia regionale per la
protezione dell'ambiente (ARPA) e creazione, nell'ambito dell'Unità
sanitaria locale della Valle d'Aosta, del Dipartimento di
prevenzione e dell'Unità operativa di microbiologia), è
autorizzato, per l'anno 2008, in euro 4.500.000 (obiettivo
programmatico 2.2.1.09. - capitolo 67380).
2. L'autorizzazione di spesa disposta ai sensi dell'articolo
15, comma 2, della l.r. 21/2003 è prorogata fino all'esercizio
finanziario 2010 ed è determinata in euro 460.000 per ciascun anno
del triennio 2008/2010 (obiettivo programmatico 2.2.1.09. -
capitolo 67382).
Articolo 33
(Parco naturale del Mont Avic. Leggi regionali 7 aprile 1992,
n. 18, e 10 agosto 2004, n. 16)
1. Il trasferimento annuale all'ente gestore per il
funzionamento del Parco naturale del Mont Avic di cui alla legge
regionale 10 agosto 2004, n. 16 (Nuove disposizioni in materia di
gestione e funzionamento del Parco naturale Mont Avic. Abrogazione
delle leggi regionali 19 ottobre 1989, n. 66, 30 luglio 1991, n.
31, e 16 agosto 2001, n. 16), è autorizzato, per l'anno 2008, in
euro 1.225.000 (obiettivo programmatico 2.2.1.08. - capitolo
67300).
2. L'autorizzazione di spesa per la realizzazione delle
infrastrutture tecniche per il Parco naturale del Mont Avic di cui
alla legge regionale 7 aprile 1992, n. 18 (Finanziamento dei lavori
di costruzione di infrastrutture di servizio per il Parco del Mont
Avic), è rideterminata, per il triennio 2008/2010, in euro
4.650.000, di cui euro 1.450.000 per l'anno 2008 ed annui euro
1.600.000 per gli anni 2009 e 2010 (obiettivo programmatico
2.2.1.08. - capitolo 50150).
3. La Giunta regionale è autorizzata a contrarre mutui
passivi per gli importi e i periodi di cui al comma 2 (capitolo
11175).
CAPO VII
INTERVENTI PER LO SVILUPPO ECONOMICO
Articolo 34
(Disposizioni in materia di anticipazione dei trattamenti di
cassa integrazione guadagni straordinaria e di integrazione
salariale a seguito della stipula di contratti di solidarietà.
Modificazioni alla legge regionale 26 gennaio 2005, n. 4)
1. Dopo l'articolo 7 della legge regionale 26 gennaio 2005 n.
4 (Disposizioni in materia di anticipazione dei trattamenti di
cassa integrazione guadagni straordinaria e di integrazione
salariale a seguito della stipula di contratti di solidarietà), è
inserito il seguente:
"Articolo 7bis
(Interventi a sostegno degli adempimenti finalizzati
all'accesso dei lavoratori ai trattamenti di integrazione salariale
o alla loro anticipazione)
1. Allo scopo di consentire l'accesso ai benefici previsti
dalla presente legge e dalle disposizioni statali vigenti in
materia di cassa integrazione guadagni straordinaria, con
deliberazione della Giunta regionale può essere autorizzata, nei
limiti delle risorse finanziarie disponibili, relativamente alle
imprese che si trovino in condizioni particolari, la copertura
degli oneri correlati ai relativi adempimenti obbligatori in
materia di lavoro e richiesti dagli enti erogatori, effettuati da
professionisti regolarmente iscritti agli albi professionali a ciò
autorizzati dalla normativa vigente.".
2. Dopo la lettera b) del comma 2 dell'articolo 9 della l.r.
4/2005, è aggiunta la seguente:
"bbis) i casi, correlati alle condizioni particolari delle
imprese, e le modalità di concessione dei benefici finanziari di
cui all'articolo 7bis.".
3. L'autorizzazione di spesa di cui all'articolo 8 della l.r.
4/2005 è prorogata al 31 dicembre 2010 ed è determinata in
complessivi euro 270.000 per il triennio 2008/2010 (obiettivo
programmatico 2.2.2.16. - capitoli 27000 e 26040), annualmente
suddivisi nel modo seguente:
a) anno 2008 euro 170.000;
b) anno 2009 euro 50.000;
c) anno 2010 euro 50.000.
Articolo 35
(Programma di sviluppo rurale 2007/2013 - Misure
cofinanziate)
1. La Regione attua, per il periodo 2007/2013, gli interventi
definiti nell'ambito del Programma di sviluppo rurale 2007/2013, in
applicazione del regolamento (CE) n. 1698/2005 del Consiglio, del
20 settembre 2005.
2. Gli oneri a carico della Regione per il cofinanziamento di
investimenti a sostegno dell'agricoltura, nelle more
dell'approvazione da parte della Commissione europea del Programma
di sviluppo rurale 2007/2013, sono determinati, nel triennio
2008/2010, in euro 22.696.300 (obiettivo programmatico 2.2.2.17. -
capitolo 43070), annualmente suddivisi nel modo seguente:
a) anno 2008: euro 7.575.300;
b) anno 2009: euro 7.617.500;
c) anno 2010: euro 7.503.500.
3. L'autorizzazione di spesa per l'implementazione e gestione
del Programma di sviluppo rurale 2007/2013 è determinata, per il
triennio 2008/2010, in euro 600.000 (obiettivo programmatico
2.2.2.17. - capitolo 43055), annualmente suddivisa nel modo
seguente:
a) anno 2008: euro 200.000;
b) anno 2009: euro 200.000;
c) anno 2010: euro 200.000.
4. Le azioni di cui al comma 3 sono attuate anche mediante
l'utilizzo delle risorse finanziarie che l'Unione europea e lo
Stato renderanno disponibili ad avvenuta approvazione del Programma
di sviluppo rurale 2007/2013 da parte della Commissione
europea.
Articolo 36
(Incentivi regionali per il rinnovo tecnologico del parco
auto e moto circolante in Valle d'Aosta. Modificazioni alla legge
regionale 6 agosto 2007, n. 18)
1. La Regione assicura il finanziamento delle domande di
contributo relative ad iniziative di demolizione/acquisto o
riconversione effettuate entro il 31 dicembre 2007 ai sensi della
legge regionale 6 agosto 2007, n. 18 (Incentivi regionali per il
rinnovo tecnologico del parco auto e moto circolante in Valle
d'Aosta).
2. È autorizzata l'ulteriore applicazione della l.r. 18/2007
per la concessione dei contributi ivi previsti relativamente alle
iniziative di demolizione/acquisto o riconversione effettuate nel
periodo intercorrente tra il 1° gennaio 2008 e il 31 dicembre 2008.
Limitatamente a dette iniziative, i contributi di cui agli articoli
3, 4, 5, 6 e 7 della l.r. 18/2007 sono concessi nei soli casi di
rottamazione di autovetture ed autocarri immatricolati come Euro 0
o Euro 1. Limitatamente a dette iniziative, i contributi di cui
all'articolo 3 della l.r. 18/2007 sono concessi a prescindere dal
requisito, relativo al livello massimo di emissioni di CO2 per
chilometro, di cui al comma 1 del medesimo articolo qualora il
beneficiario del contributo sia un soggetto portatore di handicap
in situazione di gravità, portatore di gravi difficoltà motorie
certificate ai sensi della legge 5 febbraio 1992, n. 104
(Legge-quadro per l'assistenza, l'integrazione sociale e i diritti
delle persone handicappate), ovvero un soggetto grande invalido del
lavoro portatore di gravi difficoltà motorie.
3. Il comma 1 dell'articolo 9 della l.r. 18/2007 è sostituito
dal seguente:
"1. La Regione concede un contributo di euro 300 per
l'acquisto di ciclomotori nuovi immatricolati come Euro 2 o Euro 3,
a fronte della sostituzione, mediante demolizione, di altro
ciclomotore immatricolato come Euro 0. Tale contributo è aumentato
ad euro 500 nel caso di ciclomotori nuovi a propulsione
elettrica.".
4. L'autorizzazione di spesa per le finalità di cui alla l.r.
18/2007 è determinata, per il 2008, in euro 1.060.000 (obiettivo
programmatico 2.2.1.09. - capitolo 67372 e obiettivo programmatico
2.1.6.01. - capitolo 67374).
Articolo 37
(Concessione di contributi in conto interessi. Autorizzazioni
di limiti di impegno. Leggi regionali 31 marzo 2003, n. 6, e 8
giugno 2004, n. 7)
1. I limiti di impegno, della durata massima di quindici
anni, previsti dalla legge regionale 31 marzo 2003, n. 6
(Interventi regionali per lo sviluppo delle imprese industriali e
artigiane), sono autorizzati, per l'anno 2008, in euro 101.556 per
le imprese industriali e in euro 107.138 per le imprese artigiane
(obiettivi programmatici 2.2.2.09. - capitolo 35750 parz. e
2.2.2.10. - capitolo 47590 parz.).
2. Il limite di impegno, della durata massima di quindici
anni, previsto dalla legge regionale 8 giugno 2004, n. 7
(Interventi regionali a sostegno delle imprese artigiane ed
industriali operanti nel settore della trasformazione dei prodotti
agricoli), è autorizzato, per l'anno 2008, in euro 27.000
(obiettivo programmatico 2.2.2.09. - capitolo 35805 parz. e
obiettivo programmatico 2.2.2.10. - capitolo 47645 parz.).
CAPO VIII
INTERVENTI PER LA PROMOZIONE SOCIALE
Articolo 38
(Disposizioni in materia di interventi regionali per il
diritto allo studio universitario. Modificazioni alla legge
regionale 14 giugno 1989, n. 30)
1. L'articolo 3 della legge regionale 14 giugno 1989, n. 30
(Interventi della Regione per l'attuazione del diritto allo studio
nell'ambito universitario), è sostituito dal seguente:
"Articolo 3
1. Gli interventi previsti dalla presente legge sono
rivolti:
a) agli studenti residenti in Valle d'Aosta ed iscritti, in
Italia o all'estero, a corsi di studio delle università, delle
istituzioni dell'alta formazione artistica e musicale e degli
istituti superiori di grado universitario che rilasciano titoli
aventi valore legale;
b) agli studenti non residenti in Valle d'Aosta ed iscritti a
corsi di studio attivati dall'Università della Valle
d'Aosta/Université de la Vallée d'Aoste, da altre istituzioni
universitarie convenzionate con la Regione o l'Università della
Valle d'Aosta/Université de la Vallée d'Aoste e a corsi di alta
formazione artistica e musicale, esclusivamente per i seguenti
interventi:
1) assegno di studio di cui all'articolo 5;
2) contributo nella spesa relativo all'alloggio di cui
all'articolo 9;
3) sussidio straordinario di cui all'articolo 7;
4) contributi per corsi post-universitari di cui all'articolo
11;
5) servizio mensa di cui all'articolo 13bis.
2. Sono esclusi dagli interventi di cui alla presente
legge:
a) gli studenti in possesso di altro titolo di studio di pari
livello;
b) gli studenti iscritti al corso di laurea in
infermieristica;
c) gli studenti fuori corso da oltre un anno.".
2. Dopo l'articolo 13 della l.r. 30/1989, è inserito il
seguente:
"Articolo 13bis
1. La Regione provvede all'erogazione del servizio di mensa
per gli studenti iscritti a corsi attivati dall'Università della
Valle d'Aosta/Université de la Vallée d'Aoste, da altre istituzioni
universitarie convenzionate con la Regione o l'Università della
Valle d'Aosta/Université de la Vallée d'Aoste e a corsi di alta
formazione artistica e musicale.
2. La Regione concorre nella spesa per la fruizione del
servizio di mensa a favore delle tipologie di studenti individuate
con deliberazione della Giunta regionale.
3. Il servizio di mensa deve essere funzionale alle esigenze
derivanti dallo svolgimento delle attività didattiche e formative
degli studenti, prevedendo anche modalità plurime di
ristorazione.
4. Ai fini dell'erogazione del servizio di cui al comma 1, la
Giunta regionale, con propria deliberazione, definisce in
particolare:
a) i requisiti economici e di merito per l'accesso al
servizio di mensa;
b) l'entità della quota di partecipazione alla spesa,
graduata sulla base delle condizioni economiche del nucleo
familiare degli studenti;
c) le modalità di organizzazione del servizio.".
3. L'autorizzazione di spesa per le finalità di cui alla l.r.
30/1989 è determinata per il triennio 2008/2010 in complessivi euro
10.452.000, di cui annui euro 3.484.000 per gli anni 2008, 2009 e
2010 (obiettivo programmatico 2.2.4.02. - capitolo 55560).
Articolo 39
(Disposizioni in materia di interventi regionali per il
diritto allo studio. Modificazioni alla legge regionale 20 agosto
1993, n. 68)
1. Dopo la lettera i) del comma 1 dell'articolo 2 della legge
regionale 20 agosto 1993, n. 68 (Interventi regionali in materia di
diritto allo studio), è aggiunta la seguente:
"ibis) erogazione del servizio di mensa per gli studenti
delle scuole secondarie di secondo grado dipendenti dalla
Regione.".
2. Dopo l'articolo 12 della l.r. 68/1993, è inserito il
seguente:
"Articolo 12bis
(Servizio mensa per gli studenti delle scuole secondarie di
secondo grado)
1. La Regione provvede all'erogazione del servizio di mensa
per gli studenti frequentanti le scuole secondarie di secondo grado
dipendenti dalla Regione.
2. Il servizio di mensa deve essere funzionale alle esigenze
derivanti dallo svolgimento delle attività didattiche e formative
degli studenti, prevedendo anche modalità plurime di
ristorazione.
3. La Regione concorre nella spesa per la fruizione del
servizio di mensa a favore delle tipologie di studenti residenti in
Valle d'Aosta individuate con deliberazione della Giunta
regionale.
4. La Giunta regionale definisce, inoltre, con propria
deliberazione:
a) le modalità di organizzazione del servizio di
mensa;
b) le tipologie di utenti, in aggiunta agli studenti, che
possono accedere al servizio di mensa e le relative quote di
partecipazione alla spesa.".
3. L'autorizzazione di spesa per le finalità di cui alla l.r.
68/1993 è determinata per il triennio 2008/2010 in complessivi euro
1.887.000, di cui annui euro 629.000 per gli anni 2008, 2009 e 2010
(obiettivo programmatico 2.2.4.02. - capitoli 55511, 55515 e 55530;
obiettivo programmatico 1.2.2. - capitolo 55960; obiettivo
programmatico 2.2.4.1. - capitolo 55160)
Articolo 40
(Promozione di servizi formativi e di ricerca scientifica per
lo sviluppo dell'innovazione tecnologica)
1. L'onere per le convenzioni di cui all'articolo 35, comma
2, della l.r. 30/2006 è rideterminato per il triennio 2008/2010 in
complessivi euro 4.019.000, di cui euro 1.108.000 per l'anno 2008,
euro 1.258.000 per l'anno 2009 ed euro 1.653.000 per l'anno 2010
(obiettivo programmatico 2.2.4.04. - capitoli 56676, 56677 e
56678).
2. Nell'autorizzazione di cui al comma 1 è ricompresa la
spesa per i compensi ai rappresentanti di parte regionale in seno
agli organismi all'uopo costituiti.
Articolo 41
(Associazione Forte di Bard. Legge regionale 17 maggio 1996,
n. 10)
1. L'autorizzazione di spesa per le finalità di cui
all'articolo 2, comma 3, della legge regionale 17 maggio 1996, n.
10 (Interventi per il recupero e la valorizzazione del forte e del
borgo medioevale di Bard), a favore della Associazione Forte di
Bard per la valorizzazione del turismo culturale del Forte di Bard,
è determinata per il triennio 2008/2010 in complessivi euro
9.450.000, di cui annui euro 3.150.000 per gli anni 2008, 2009 e
2010 (obiettivo programmatico 2.2.4.07. - capitoli 68356 e
68357).
Articolo 42
(Interventi per la valorizzazione del Forte e del Borgo
medioevale di Bard. Modificazioni alla legge regionale 17 maggio
1996, n. 10)
1. Al comma 4bis dell'articolo 2 della l.r. 10/1996, dopo le
parole: "tramite la società Finbard S.p.A.," sono inserite le
seguenti: "con sede unica, legale e amministrativa, in Comune di
Bard,".
2. Il periodo di cui all'articolo 3, comma 1, della l.r.
10/1996 è prorogato al 31 dicembre 2009.
Articolo 43
(Manutenzione straordinaria del Museo regionale di Scienze
naturali. Legge regionale 20 maggio 1985, n. 32)
1 L'autorizzazione di spesa per la realizzazione degli
interventi di manutenzione straordinaria del Museo regionale di
Scienze naturali di cui alla legge regionale 20 maggio 1985, n. 32
(Istituzione del Museo regionale di Scienze naturali), è
rideterminata in euro 500.000 per l'anno 2008, in euro 2.000.000
per l'anno 2009 e in euro 1.700.000 per l'anno 2010 (obiettivo
programmatico 2.2.4.07. - capitolo 68352).
Articolo 44
(Contributo straordinario all'Aero Club Valle
d'Aosta)
1. La Giunta regionale è autorizzata ad erogare un contributo
straordinario a favore dell'Aero Club Valle d'Aosta a titolo di
concorso nelle spese finalizzate all'acquisto di beni funzionali
allo svolgimento delle attività istituzionali dell'ente.
2. Il contributo è concesso fino ad un massimo del 90 per
cento della spesa ammissibile, su presentazione di apposita domanda
alla struttura competente, corredata di idonea documentazione di
spesa relativa all'investimento effettuato.
3. Per le finalità di cui al comma 1 è autorizzata la spesa
di 50.000 euro per l'anno 2008 (obiettivo programmatico 2.2.4.08. -
capitolo 66575).
CAPO IX
DISPOSIZIONI FINALI
Articolo 45
(Determinazione di autorizzazioni di spesa recate da leggi
regionali)
1. Le autorizzazioni di spesa recate dalle leggi regionali
elencate nell'allegato B e dalle leggi regionali modificative delle
stesse sono determinate, ai sensi dell'articolo 19 della l.r.
90/1989, nelle misure indicate nell'allegato B medesimo.
2. Le spese autorizzate dalla presente legge trovano
copertura nelle risorse iscritte nello stato di previsione
dell'entrata del bilancio di previsione 2008 e pluriennale
2008/2010.
TITOLO III
DISCIPLINA DEGLI INTERVENTI REGIONALI IN MATERIA DI
AGRICOLTURA E DI SVILUPPO RURALE. MODIFICAZIONI ALLE LEGGI
REGIONALI 16 NOVEMBRE 1999, N. 36, E 28 APRILE 2003, N. 18
CAPO I
DISPOSIZIONI GENERALI
Articolo 46
(Oggetto e finalità)
1. Il presente titolo disciplina gli interventi regionali
diretti ad assicurare la conservazione e il miglioramento del
sistema rurale montano, quale risorsa culturale, ambientale ed
economica, a garantire la permanenza nelle aree montane,
preservando un adeguato livello di redditività per gli addetti, e
ad assicurare ai consumatori la fruibilità di prodotti agricoli di
alto valore qualitativo.
2. Gli interventi regionali perseguono, in particolare, le
seguenti finalità:
a) ammodernamento del sistema agricolo e agro-alimentare, al
fine di accrescerne la produttività, la competitività e la
redditività, in particolare attraverso interventi strutturali, e di
valorizzare la professionalità degli addetti;
b) sostegno ai territori rurali, attraverso lo sviluppo delle
infrastrutture, dei servizi e delle opportunità occupazionali, al
fine di contenere lo spopolamento delle aree montane, anche
attraverso la garanzia di servizi quantitativamente e
qualitativamente adeguati;
c) salvaguardia del patrimonio ambientale e paesaggistico,
mediante la valorizzazione di pratiche agricole eco-compatibili che
garantiscano l'equilibrio tra sviluppo economico ed esigenze
ambientali;
d) gestione e tutela del territorio rurale quale elemento del
patrimonio culturale e ricreativo;
e) promozione e sviluppo delle tradizioni rurali
locali;
f) valorizzazione dei prodotti agricoli di qualità;
g) salvaguardia dei suoli e corretta gestione delle acque
superficiali;
h) valorizzazione del sistema zootecnico e dei relativi
prodotti, con particolare riguardo alla salvaguardia delle specie
autoctone di interesse zootecnico.
Articolo 47
(Politica di sviluppo rurale)
1. La politica regionale di sviluppo rurale è diretta alla
diversificazione delle attività economiche delle aziende agricole
mediante lo sviluppo di attività complementari, alla valorizzazione
del patrimonio rurale e ambientale e al miglioramento della qualità
della vita delle popolazioni e della famiglia rurale, anche al fine
di contenere l'esodo rurale e di rafforzare il tessuto economico e
sociale e le capacità progettuali e gestionali delle zone
rurali.
2. La politica regionale di sviluppo rurale si attua, oltre
che con gli interventi di cui al presente titolo, attraverso
specifici programmi approvati con deliberazione del Consiglio
regionale, su proposta della Giunta regionale. L'efficacia del
programma è subordinata alla preventiva approvazione da parte della
Commissione europea.
Articolo 48
(Beneficiari e tipologia degli aiuti)
1. Possono accedere agli interventi di cui al presente titolo
gli imprenditori agricoli, in forma singola o associata, come
definiti dall'articolo 2135 del codice civile, operanti nel
territorio regionale e gli altri soggetti indicati nel presente
titolo.
2. Gli aiuti possono consistere in:
a) contributi in conto capitale;
b) contributi in conto interessi;
c) mutui a tasso agevolato di durata quindicennale, oltre a
un ulteriore periodo di preammortamento della durata massima di tre
anni.
3. Gli aiuti di cui al comma 2 possono essere concessi anche
cumulativamente.
4. L'intensità degli aiuti disciplinati dal presente titolo è
calcolata in equivalente sovvenzione lorda.
Articolo 49
(Compatibilità con la normativa comunitaria)
1. Ove non diversamente disposto, gli aiuti disciplinati dal
presente titolo sono concessi conformemente a quanto previsto dal
regolamento (CE) n. 70/2001 della Commissione, del 12 gennaio 2001,
relativo all'applicazione degli articoli 87 e 88 del trattato agli
aiuti di Stato a favore delle piccole e medie imprese, pubblicato
nella Gazzetta ufficiale dell'Unione europea del 13 gennaio 2001, e
dal regolamento (CE) n. 1857/2006 della Commissione, del 15
dicembre 2006, relativo all'applicazione degli articoli 87 e 88 del
trattato degli aiuti di Stato a favore delle piccole e medie
imprese attive nella produzione di prodotti agricoli e recante
modifica del regolamento (CE) n. 70/2001, pubblicato nella Gazzetta
ufficiale dell'Unione europea del 16 dicembre 2006, in quanto
applicabili.
CAPO II
TIPOLOGIA DEGLI AIUTI
Articolo 50
(Investimenti nelle aziende agricole)
1. Al fine di favorire la razionalizzazione della gestione
aziendale mediante la riduzione dei costi di produzione, il
miglioramento della qualità della produzione, la tutela e il
miglioramento dell'ambiente naturale, delle condizioni di igiene e
di benessere degli animali e l'incremento della produzione di
energie alternative e da fonti rinnovabili, possono essere concessi
aiuti per la realizzazione delle seguenti iniziative:
a) dotazione di attrezzature e macchinari, ivi compresi gli
strumenti informatici, destinati al miglioramento, all'incremento e
alla tutela della produzione agricola, in misura comunque non
superiore al loro valore di mercato;
b) costruzione, acquisizione o miglioramento di beni
immobili;
c) spese e oneri di progettazione e altre spese di carattere
generale correlate alle iniziative di cui alle lettere a) e
b);
d) acquisto di terreni diversi da quelli destinati
all'edilizia, sino ad un costo non superiore al 10 per cento delle
spese ammissibili dell'investimento.
2. La Giunta regionale stabilisce, con propria deliberazione,
l'ammontare percentuale concedibile degli aiuti, in misura comunque
non superiore:
a) al 60 per cento della spesa ammissibile, per investimenti
realizzati da giovani agricoltori entro cinque anni
dall'insediamento;
b) al 75 per cento della spesa ammissibile relativa ai costi
aggiuntivi necessari all'attuazione di norme specifiche per la
tutela e il miglioramento dell'ambiente e il miglioramento delle
condizioni igieniche negli allevamenti o del benessere degli
animali, diretti a conformarsi ai nuovi requisiti comunitari minimi
ovvero a superare i requisiti comunitari minimi in vigore;
c) al 50 per cento della spesa ammissibile, negli altri
casi.
3. Il limite massimo degli aiuti concedibili ad ogni singolo
beneficiario nel corso di tre esercizi finanziari è pari a euro
500.000.
4. Gli aiuti di cui al presente articolo non possono essere
concessi nei seguenti casi:
a) acquisto di diritti di produzione, animali e piante
annuali;
b) impianto di piante annuali;
c) drenaggi, impianti e opere per l'irrigazione, salvo che
tali interventi permettano di ridurre di almeno il 25 per cento il
precedente consumo di acqua;
d) semplici investimenti di sostituzione;
e) fabbricazione di prodotti di imitazione o di sostituzione
del latte o dei prodotti lattiero-caseari.
5. Possono beneficiare degli aiuti per la realizzazione delle
iniziative di cui al comma 1, lettere b) e c), anche i proprietari
di immobili destinati ad attività agricola non titolari o
conduttori di azienda agricola.
Articolo 51
(Conservazione di paesaggi e fabbricati rurali
tradizionali)
1. Al fine di conservare la fruibilità del territorio di alta
montagna, consentendone l'utilizzazione per lo svolgimento della
tradizionale pratica della transumanza e garantendo, allo stesso
tempo, la tutela e il miglioramento dell'ambiente naturale, delle
condizioni di igiene, di benessere degli animali e della qualità
delle produzioni, nonché la riduzione dei costi di produzione, il
recupero del patrimonio storico e architettonico a valenza agricola
e l'incremento della produzione di energie alternative e da fonti
rinnovabili, possono essere concessi aiuti per la realizzazione
delle seguenti iniziative:
a) interventi diretti alla conservazione di elementi non
produttivi del patrimonio aziendale, avente interesse archeologico
o storico;
b) interventi diretti alla conservazione di elementi del
patrimonio facente parte dei fattori produttivi
dell'azienda;
c) spese e oneri di progettazione inerenti agli interventi di
cui alle lettere a) e b).
2. La Giunta regionale stabilisce, con propria deliberazione,
l'ammontare percentuale concedibile degli aiuti, in misura comunque
non superiore:
a) al 100 per cento della spesa ammissibile, per gli
interventi di cui al comma 1, lettera a), e per le spese e gli
oneri di progettazione ad essi inerenti di cui al comma 1, lettera
c); nel caso di opere in economia effettuate direttamente dal
beneficiario o dai suoi collaboratori nell'attività aziendale non
possono essere concessi aiuti per un importo superiore a euro
10.000;
b) al 75 per cento della spesa ammissibile, per gli
interventi di cui al comma 1, lettera b), e per le spese e gli
oneri di progettazione ad essi inerenti di cui al comma 1, lettera
c), quando tali iniziative non comportino aumento della capacità
produttiva aziendale;
c) al 50 per cento della spesa ammissibile, per gli
interventi di cui al comma 1, lettera b), e per le spese e gli
oneri di progettazione ad essi inerenti di cui al comma 1, lettera
c), quando tali iniziative comportino aumento della capacità
produttiva aziendale; detto limite può essere incrementato di
ulteriori dieci punti percentuali se l'iniziativa è effettuata da
giovani agricoltori entro cinque anni dall'insediamento;
d) al 100 per cento delle spese aggiuntive determinate
dall'utilizzo di materiali tradizionali necessari per preservare le
caratteristiche architettoniche degli edifici, nel caso di
interventi che comportino aumento della capacità
produttiva.
3. Possono beneficiare degli aiuti di cui al presente
articolo anche i proprietari di immobili destinati ad attività
agricola non titolari o conduttori di azienda agricola.
Articolo 52
(Ricomposizione fondiaria)
1. Ai proprietari di fondi agricoli possono essere concessi
aiuti per favorire la ricomposizione fondiaria fino ad un massimo
del 100 per cento dei costi legali e amministrativi, ivi compresi
quelli per la realizzazione delle indagini.
Articolo 53
(Aiuti relativi a fitopatie e infestazioni
parassitarie)
1. Al fine di compensare i titolari di aziende agricole dei
costi e delle perdite per la prevenzione e l'eradicazione di
fitopatie e infestazioni parassitarie, i cui focolai siano stati
formalmente riconosciuti dalle competenti autorità nell'ambito di
programmi pubblici obbligatori di prevenzione o eradicazione,
possono essere concessi aiuti per la prevenzione ed eradicazione di
fitopatie e dei vettori di infestazione.
2. La Giunta regionale stabilisce, con propria deliberazione,
l'ammontare percentuale concedibile degli aiuti, in misura comunque
non superiore al 100 per cento della spesa sostenuta o della
perdita subita, dedotte le somme eventualmente percepite a titolo
di indennizzo assicurativo e i costi non sostenuti a causa delle
fitopatie o infestazioni parassitarie.
3. Gli aiuti diretti a compensare i titolari di azienda
agricola dei costi sostenuti ai sensi del comma 1 sono erogati in
natura sotto forma di servizi agevolati e non possono comportare
pagamenti diretti in denaro; le perdite subite ai sensi del comma 1
possono essere compensate mediante pagamenti diretti.
Articolo 54
(Aiuti per perdite dovute ad avversità atmosferiche)
1. Possono essere concessi aiuti al fine di indennizzare gli
imprenditori agricoli per le perdite di piante e di animali, per i
danni agli edifici e alle attrezzature aziendali, nonché per la
riduzione del reddito determinati da avversità atmosferiche
assimilabili a calamità naturali, formalmente riconosciuti dalle
competenti autorità.
2. Per avversità atmosferiche assimilabili a calamità
naturali si intendono gli eventi atmosferici, quali gelo, grandine,
ghiaccio, pioggia o siccità, che abbiano distrutto più del 30 per
cento della produzione media annua di un imprenditore agricolo nei
tre anni precedenti o della produzione media triennale calcolata
sui cinque anni precedenti, escludendo l'anno con la produzione più
bassa e quello con la produzione più elevata.
3. Ai fini della concessione degli aiuti di cui al comma 1,
la riduzione del reddito è calcolata sottraendo il risultato
ottenuto moltiplicando i quantitativi prodotti nell'anno in cui si
sono verificate le avversità atmosferiche per il prezzo medio di
vendita ottenuto in tale anno dal risultato ottenuto moltiplicando
la produzione media triennale calcolata sui cinque anni precedenti,
escludendo l'anno con la produzione più bassa e quello con la
produzione più elevata, per il prezzo medio di vendita ottenuto nei
cinque anni precedenti ovvero, se più favorevole, dal risultato
ottenuto moltiplicando i quantitativi medi annui prodotti nei tre
anni precedenti per il prezzo medio di vendita ottenuto nel detto
periodo.
4. Gli aiuti possono essere concessi fino ad un massimo del
90 per cento della spesa ammissibile, dedotte le somme percepite a
titolo di indennizzo assicurativo e i costi non sostenuti a causa
delle avversità atmosferiche.
5. La spesa ammissibile può essere maggiorata dell'importo
corrispondente ad altri costi specifici sostenuti dall'imprenditore
agricolo impossibilitato a effettuare il raccolto a causa delle
avversità atmosferiche.
6. La percentuale di aiuto di cui al comma 4 è ridotta del 50
per cento, a decorrere dal 1° gennaio 2010, per gli imprenditori
agricoli che, a quella data, non abbiano stipulato una polizza
assicurativa a copertura di almeno il 50 per cento della loro
produzione e dei rischi climatici statisticamente più
frequenti.
Articolo 55
(Aiuti per il pagamento di premi assicurativi)
1. Possono essere concessi aiuti per la sottoscrizione di
polizze assicurative contro i rischi per le perdite di beni
aziendali e per il mancato guadagno derivanti da avversità
atmosferiche e da fitopatie e infestazioni parassitarie.
2. Gli aiuti, compatibilmente con i principi comunitari in
materia di libertà di stabilimento e di libera prestazione dei
servizi, possono essere concessi entro il limite massimo:
a) dell'80 per cento del costo del premio assicurativo, nel
caso di polizze stipulate esclusivamente contro i rischi derivanti
da avversità atmosferiche assimilabili a calamità naturali;
b) del 50 per cento del costo del premio assicurativo, nel
caso di polizze stipulate contro i rischi di cui alla lettera a) e
contro altri rischi derivanti da avversità atmosferiche in
genere;
c) del 50 per cento del costo del premio assicurativo, nel
caso di polizze stipulate contro i rischi derivanti da fitopatie o
infestazioni parassitarie.
Articolo 56
(Aiuti alle aziende operanti nel settore della trasformazione
e commercializzazione dei prodotti agricoli)
1. Al fine promuovere la razionalizzazione della gestione
aziendale mediante la riduzione dei costi di produzione, il
miglioramento della produzione e della qualità, nonché il
miglioramento dell'ambiente naturale e delle condizioni di igiene e
di benessere degli animali, possono essere concessi aiuti alle
piccole e medie imprese operanti nel settore della trasformazione e
commercializzazione dei prodotti agricoli per investimenti in
immobilizzazioni materiali e immateriali, ivi comprese le spese di
consulenza relative alla loro realizzazione.
2. Per trasformazione di prodotti agricoli si intende
qualunque trattamento di un prodotto agricolo in esito al quale il
prodotto ottenuto rimane comunque un prodotto agricolo, escluse le
operazioni eseguite nell'azienda agricola necessarie per preparare
un prodotto animale o vegetale per la prima vendita.
3. Per commercializzazione di prodotti agricoli si intende la
detenzione o l'esposizione ai fini della vendita, la messa in
vendita, la consegna o qualsiasi altra modalità di immissione sul
mercato, eccettuata la prima vendita da parte di un produttore
primario a rivenditori o trasformatori ed ogni operazione
necessaria per preparare il prodotto per la prima vendita; la
vendita da parte di un produttore primario al consumatore finale è
da considerare commercializzazione se avviene in locali separati
riservati a questa attività.
4. La Giunta regionale stabilisce, con propria deliberazione,
l'ammontare percentuale concedibile degli aiuti di cui al comma 1,
in misura comunque non superiore al 40 per cento della spesa
ammissibile.
Articolo 57
(Interventi diretti)
1. Al fine di promuovere lo sviluppo dell'agricoltura
regionale, possono essere effettuati da parte della Regione
interventi diretti per l'acquisizione, la realizzazione e il
miglioramento di strutture ed impianti fissi.
2. Nei casi di cui al comma 1, la Regione conserva la
proprietà delle strutture e degli impianti e ne affida la gestione
a terzi, secondo modalità e parametri stabiliti con deliberazione
della Giunta regionale.
Articolo 58
(Aiuti diretti a promuovere il miglioramento della qualità
dei prodotti agricoli)
1. Al fine di promuovere e migliorare la qualità dei prodotti
agricoli, possono essere concessi aiuti sotto forma di servizi
agevolati che non comportino pagamenti diretti in denaro agli
imprenditori agricoli singoli ed associati per:
a) ricerche di mercato, ideazione e progettazione del
prodotto, ivi comprese le iniziative per la preparazione del
riconoscimento delle indicazioni geografiche e delle denominazioni
di origine o delle attestazioni di specificità in conformità alla
normativa comunitaria vigente;
b) iniziative dirette all'introduzione di norme di
assicurazione della qualità, di sistemi di analisi dei rischi e dei
punti critici di controllo, di sistemi di tracciabilità, di sistemi
per garantire il rispetto dell'autenticità e delle norme di
commercializzazione o di sistemi di audit ambientale;
c) formazione del personale destinato ad applicare i regimi e
i sistemi di cui alla lettera b);
d) costi richiesti dagli organismi di certificazione
riconosciuti per la certificazione iniziale dell'assicurazione di
qualità e di sistemi analoghi;
e) misure obbligatorie di controllo, salvo che la normativa
comunitaria vigente stabilisca che tali iniziative debbano gravare
integralmente sugli imprenditori.
2. Gli aiuti possono essere concessi fino ad un massimo del
100 per cento della spesa ammissibile.
3. Agli imprenditori agricoli che partecipano a sistemi di
qualità alimentare comunitari o nazionali riconosciuti per prodotti
agricoli destinati al consumo umano, possono essere concessi aiuti
fino a euro 3.000 annui, per un periodo massimo di cinque anni, per
la compensazione dei costi fissi occasionati dalla partecipazione
ai predetti sistemi di qualità.
Articolo 59
(Assistenza tecnica e formazione)
1. Al fine di garantire un'adeguata assistenza tecnica alle
aziende agricole, possono essere concessi agli imprenditori
agricoli aiuti sotto forma di servizi agevolati che non comportino
pagamenti diretti in denaro, per le seguenti iniziative:
a) formazione dell'agricoltore e dei suoi collaboratori,
limitatamente agli oneri derivanti dall'organizzazione del
programma, da eventuali spese di viaggio e di soggiorno dei
partecipanti e dai costi dei servizi di sostituzione
dell'imprenditore agricolo e dei suoi collaboratori;
b) servizi di sostituzione dell'imprenditore o di un suo
collaboratore in caso di malattia o nei periodi di ferie;
c) organizzazione e partecipazione a forum per lo scambio di
conoscenze tra imprese, a concorsi, mostre e fiere, ivi comprese le
spese di iscrizione, le spese di viaggio, le spese per le
pubblicazioni, l'affitto degli stand e i premi simbolici assegnati
nell'ambito di concorsi fino ad un valore massimo di euro 250 per
premio e per vincitore;
d) diffusione di conoscenze scientifiche e di informazioni
sui sistemi di qualità aperti a prodotti di altri Paesi, sui
prodotti generici, sui benefici nutrizionali di tali prodotti e
sugli utilizzi per essi proposti, a condizione che non siano
menzionati i produttori, i marchi o l'origine, fatti salvi i
prodotti di cui al regolamento (CE) n. 510/2006 del Consiglio, del
20 marzo 2006, relativo alla protezione delle indicazioni
geografiche e delle denominazioni d'origine dei prodotti agricoli e
alimentari, e di cui agli articoli da 54 a 58 del regolamento (CE)
n. 1493/1999 del Consiglio, del 17 maggio 1999, relativo
all'organizzazione Comune del mercato vitivinicolo, purché i
riferimenti all'origine corrispondano esattamente ai riferimenti
registrati dalla Comunità;
e) pubblicazioni, quali cataloghi o siti web, purché le
informazioni e la presentazione siano neutre e tutti i produttori
interessati abbiano le stesse possibilità di figurare nelle
pubblicazioni;
f) consulenze a carattere non continuativo o periodico di
esperti che non siano connesse con le normali spese di
funzionamento dell'impresa.
2. Qualora i servizi siano forniti da organizzazioni di
produttori o da altre organizzazioni, l'appartenenza a tali
organizzazioni non può costituire una condizione per l'accesso al
servizio. Gli eventuali contributi dei non soci ai costi
amministrativi dell'associazione o organizzazione devono essere
limitati ai costi del servizio prestato.
3. Gli aiuti possono essere concessi fino ad un massimo del
100 per cento della spesa ammissibile relativa al servizio
agevolato.
Articolo 60
(Assistenza tecnica alle aziende operanti nel settore della
trasformazione e commercializzazione dei prodotti agricoli)
1. Alle piccole e medie imprese, in forma singola o
associata, operanti nel settore della trasformazione e
commercializzazione dei prodotti agricoli, possono essere concessi
aiuti a sostegno delle iniziative dirette:
a) a garantire adeguata assistenza tecnica e formazione agli
operatori delle aziende;
b) a promuovere e migliorare la qualità e la tracciabilità
delle produzioni;
c) all'introduzione di norme di assicurazione della qualità,
di sistemi di analisi dei rischi e dei punti critici di controllo,
di sistemi di tracciabilità, di sistemi per garantire il rispetto
dell'autenticità e delle norme di commercializzazione o di sistemi
di audit ambientale.
2. Gli aiuti sono concessi ai sensi del regolamento (CE) n.
1998/2006 della Commissione, del 15 dicembre 2006, relativo
all'applicazione degli articoli 87 e 88 del trattato agli aiuti di
importanza minore (de minimis), pubblicato nella Gazzetta ufficiale
dell'Unione europea del 28 dicembre 2006, fino ad un massimo del
100 per cento delle spese ammissibili.
Articolo 61
(Aiuti per l'introduzione di sistemi di certificazione
ambientale)
1. Al fine di incrementare la diffusione di sistemi di
gestione ambientale sul territorio regionale, possono essere
concessi agli enti locali e ai gestori di aree naturali protette
aiuti per la realizzazione di iniziative dirette ad ottenere
certificazioni ambientali. In tal caso, rientrano nella spesa
ammissibile anche i costi per le consulenze tecniche, la formazione
del personale e gli oneri inerenti al processo di
certificazione.
2. I contributi sono concessi ai sensi del regolamento (CE)
n. 1998/2006, in quanto applicabile, fino ad un massimo del 100 per
cento della spesa ammissibile.
Articolo 62
(Animazione sociale e culturale delle comunità)
1. Al fine di valorizzare e promuovere la cultura rurale e
delle comunità, possono essere avviate iniziative dirette da parte
della Regione ed essere concessi aiuti agli enti pubblici o privati
che operano senza fine di lucro per la realizzazione di
manifestazioni tematiche di interesse agricolo.
2. Gli aiuti sono concessi ai sensi del regolamento (CE) n.
1998/2006, in quanto applicabile, fino ad un massimo del 100 per
cento della spesa ammissibile.
Articolo 63
(Incentivazione delle attività turistiche)
1. Al fine di incentivare lo sviluppo del turismo rurale e la
creazione di spazi da destinare ad attività collettive di natura
socio-culturale, possono essere concessi aiuti ad enti pubblici e a
soggetti privati per la realizzazione delle seguenti
iniziative:
a) recupero di siti naturali di interesse turistico, ivi
compresi i siti di cui alla legge regionale 21 maggio 2007, n. 8
(Disposizioni per l'adempimento degli obblighi della Regione
autonoma Valle d'Aosta derivanti dall'appartenenza dell'Italia alle
Comunità europee. Attuazione delle direttive 79/409/CEE,
concernente la conservazione degli uccelli selvatici, e 92/43/CEE,
relativa alla conservazione degli habitat naturali e seminaturali,
nonché della flora e della fauna selvatiche. Legge comunitaria
2007);
b) sistemazione e valorizzazione di aree interessate a
gestione alieutica finalizzata al pescaturismo
dilettantistico;
c) sistemazione e valorizzazione di aree da destinare a
parchi faunistici e ad aziende faunistiche-venatorie;
d) riqualificazione a fini turistici dei rus
tradizionali.
2. Gli aiuti sono concessi ai sensi del regolamento (CE) n.
1998/2006, in quanto applicabile, fino ad un massimo:
a) del 100 per cento della spesa ammissibile, per le
iniziative di cui al comma 1, lettera d);
b) dell'80 per cento della spesa ammissibile, per i soggetti
pubblici, e del 50 per cento della spesa ammissibile, per i
soggetti privati, per le iniziative di cui alle lettere a), b) e
c).
Articolo 64
(Riqualificazione dei villaggi rurali)
1. Al fine di favorire il recupero del patrimonio storico e
architettonico dei villaggi rurali, di promuovere lo sviluppo dei
servizi rurali e l'attrattiva dei luoghi e di contenere lo
spopolamento dei villaggi, possono essere concessi agli enti
pubblici e ai consorzi di miglioramento fondiario costituiti ai
sensi del regio decreto 13 febbraio 1933, n. 215 (Nuove norme per
la bonifica integrale), aiuti per la realizzazione di interventi di
recupero e ripristino delle infrastrutture e della viabilità
interna e di collegamento tra villaggi.
2. Gli aiuti sono concessi fino ad un massimo del 70 per
cento della spesa ammissibile.
Articolo 65
(Tutela e riqualificazione del patrimonio rurale)
1. Al fine di tutelare il patrimonio rurale, anche in
relazione allo sviluppo economico locale, possono essere concessi
aiuti ad enti pubblici e a soggetti privati per la realizzazione
delle seguenti iniziative:
a) interventi di riqualificazione della rete sentieristica ed
escursionistica e della viabilità minore;
b) interventi di recupero e di riqualificazione degli
elementi tipici dei paesaggi rurali.
2. Gli aiuti sono concessi ai sensi del regolamento (CE) n.
1998/2006, in quanto applicabile, fino ad un massimo:
a) dell'80 per cento della spesa ammissibile, per le
iniziative di cui al comma 1, lettera a), se realizzate da enti
pubblici;
b) del 70 per cento della spesa ammissibile, per le
iniziative di cui al comma 1, lettera b), se realizzate da enti
pubblici;
c) del 50 per cento della spesa ammissibile, per le
iniziative di cui al comma 1, lettere a) e b), se realizzate da
soggetti privati.
Articolo 66
(Infrastrutture rurali)
1. Al fine di incentivare lo sviluppo delle infrastrutture
funzionali al settore agricolo e di garantire la stabilità
idrogeologica dei terreni agricoli, possono essere concessi ai
consorzi di miglioramento fondiario costituiti ai sensi del r.d.
215/1933, alle consorterie legalmente costituite e agli altri enti
gestori di opere irrigue aiuti fino ad un massimo del 100 per cento
delle spese ammissibili per la realizzazione delle seguenti
iniziative:
a) studio preliminare, elaborazione e realizzazione di piani
di riordino fondiario;
b) interventi di miglioramento della viabilità
rurale;
c) interventi di sistemazione e bonifica del terreno;
d) interventi di elettrificazione rurale;
e) interventi di adeguamento della rete di gestione
idrica.
2. Ai consorzi di miglioramento fondiario costituiti ai sensi
del r.d. 215/1933 possono essere concessi aiuti fino ad un massimo
del 100 per cento delle spese accessorie, oneri fiscali inclusi,
inerenti ai trasferimenti dei diritti reali per fondi siti in
comprensori di riordino fondiario.
Articolo 67
(Gestione dei consorzi di miglioramento fondiario, delle
consorterie e degli altri enti gestori di opere irrigue)
1. Possono essere concessi ai consorzi di miglioramento
fondiario costituiti ai sensi del r.d. 215/1933, alle consorterie
legalmente costituite e agli altri enti gestori di opere irrigue
aiuti per le spese relative:
a) alla costituzione, fusione, incorporazione e modificazione
dei confini territoriali;
b) all'attività di gestione e di funzionamento.
2. Gli aiuti sono concessi fino ad un massimo del 100 per
cento della spesa ammissibile.
Articolo 68
(Modificazioni alla legge regionale 16 novembre 1999, n.
36)
1. Il comma 1 dell'articolo 12 della legge regionale 16
novembre 1999, n. 36 (Disposizioni in materia di controlli e
promozione per le produzioni agricole ottenute mediante metodi
biologici), è sostituito dal seguente:
"1. Al fine di contribuire alle spese sostenute per il
controllo e la certificazione del processo produttivo, possono
essere concessi aiuti, sotto forma di servizi agevolati che non
comportino pagamenti diretti in denaro, agli operatori iscritti
nelle sezioni dell'elenco regionale di cui all'articolo
7.".
2. Il comma 2 dell'articolo 12 della l.r. 36/1999 è
sostituito dal seguente:
"2. La Giunta regionale individua, con propria deliberazione,
i servizi agevolati e le relative modalità di erogazione.
L'ammontare degli aiuti non può comunque superare il 100 per cento
della spesa relativa ai servizi agevolati.".
Articolo 69
(Modificazioni alla legge regionale 28 aprile 2003, n.
18)
1. Il comma 1 dell'articolo 7 della legge regionale 28 aprile
2003, n. 18 (Disciplina della Route des vins de la Vallée d'Aoste),
è sostituito dal seguente:
"1. Per la realizzazione delle finalità della presente legge,
la Giunta regionale può concedere all'Associazione Route des vins
aiuti ai sensi del regolamento (CE) n. 1998/2006 della Commissione,
del 15 dicembre 2006, relativo all'applicazione degli articoli 87 e
88 del trattato agli aiuti di importanza minore (de minimis),
pubblicato nella Gazzetta ufficiale dell'Unione europea del 28
dicembre 2006, fino ad un massimo del 100 per cento della spesa
ammissibile a sostegno delle seguenti attività:
a) studio e apposizione della specifica segnaletica;
b) promozione, a livello regionale, nazionale e
internazionale, della Route des vins, attraverso la partecipazione
a fiere ed eventi e l'organizzazione di iniziative di
valorizzazione e di divulgazione;
c) azioni pubblicitarie condotte mediante i mezzi di
comunicazione di massa e la realizzazione di materiale
promozionale;
d) realizzazione, potenziamento e adeguamento delle strutture
di accoglienza, ivi compresi gli arredi e i materiali di supporto,
indispensabili alla realizzazione degli obiettivi di cui alla
presente legge.".
2. L'articolo 8 della l.r. 18/2003 è abrogato.
CAPO III
DISPOSIZIONI COMUNI
Articolo 70
(Presentazione delle domande e istruttoria)
1. Le domande dirette all'ottenimento delle agevolazioni
previste dal presente titolo sono presentate alla struttura
regionale competente in relazione al settore interessato
dall'agevolazione, di seguito denominata struttura
competente.
2. La struttura competente verifica la completezza e la
regolarità delle domande e ne valuta l'ammissibilità.
3. Le iniziative ammesse ad agevolazione devono essere
avviate successivamente all'adozione del relativo provvedimento di
concessione.
4. L'erogazione delle agevolazioni è subordinata alla
verifica della completezza e della regolarità della documentazione
di spesa esibita dal beneficiario.
5. Le opere in economia effettuate direttamente dal
beneficiario o dai suoi collaboratori sono ammesse ad agevolazione
qualora siano riconducibili alla normale attività svolta
dall'imprenditore agricolo. Per normale attività si intende quella
che l'imprenditore agricolo è in grado di porre in essere,
disponendo di attrezzature e professionalità sufficienti, con il
lavoro proprio, della sua famiglia e dei suoi dipendenti. La Giunta
regionale definisce, con la deliberazione di cui all'articolo 75, i
limiti massimi di spesa ammissibile per i lavori in proprio e i
prezzi di riferimento, al fine di valutare la congruità della
spesa.
Articolo 71
(Vincolo di destinazione e di alienazione)
1. Non possono essere richiesti nuovi aiuti ai sensi del
presente titolo per le medesime iniziative per le quali siano già
state concesse agevolazioni, prima che siano decorsi:
a) tre anni dalla data di entrata in produzione, se si tratta
di impianti di colture officinali o di piccoli frutti;
b) cinque anni dalla data di acquisto o di ultimazione, se si
tratta di impianti ed attrezzature mobili;
c) dieci anni dalla data di entrata in produzione, se si
tratta di impianti di colture pregiate;
d) quindici anni dalla data di acquisto o di ultimazione, se
si tratta di altri impianti e attrezzature fissi ovvero di
interventi relativi a beni immobili.
2. I soggetti beneficiari non possono mutare la destinazione
e l'uso dichiarati, né alienare o cedere i beni agevolati
separatamente dall'azienda, né ridurre la superficie aziendale che
ha giustificato la concessione dell'aiuto per gli investimenti
relativi ai fabbricati rurali e alle macchine e attrezzature
agricole, prima che siano decorsi:
a) tre anni dalla data di entrata in produzione, se si tratta
di impianti di colture officinali o di piccoli frutti;
b) cinque anni dalla data di acquisto o di ultimazione, se si
tratta di impianti ed attrezzature mobili;
c) dieci anni dalla data di entrata in produzione, se si
tratta di impianti di colture pregiate;
d) quindici anni dalla data di acquisto o di ultimazione, se
si tratta di altri impianti ed attrezzature fissi ovvero di
interventi relativi a beni immobili.
3. Il vincolo sui fabbricati di proprietà di soggetti
privati, qualora la spesa ammessa sia superiore a euro 100.000, è
reso pubblico a cura e spese del beneficiario mediante trascrizione
presso l'ufficio dei registri immobiliari competente per
territorio.
4. La Giunta regionale, a richiesta del beneficiario, può
autorizzare con propria deliberazione, prima della scadenza dei
termini di cui al comma 2, la cessione, separatamente dall'azienda,
dei beni finanziati ovvero il mutamento della destinazione o
dell'uso dichiarati, fatti salvi i vincoli di destinazione
urbanistica, qualora:
a) sopravvengano gravi e comprovati motivi;
b) la cessione favorisca la ricomposizione o il riordino
fondiario;
c) si tratti di cessione di terreni agricoli ad imprenditori
agricoli.
5. Nei casi previsti dal comma 4, l'erogazione
dell'agevolazione, se non esauritasi all'atto della concessione, è
interrotta. I beneficiari non sono tenuti a restituire i contributi
in conto capitale e in conto interessi sino a quel momento
percepiti; i mutui erogati devono essere estinti anticipatamente
mediante il rimborso del capitale residuo.
6. Nel caso di cessione di azienda, i mutui a tasso agevolato
concessi ai sensi del presente titolo possono essere ceduti al
cessionario, previa autorizzazione della struttura competente,
sentita la Finanziaria regionale Valle d'Aosta - Società per azioni
(FINAOSTA S.p.A.).
Articolo 72
(Controlli)
1. Al fine di verificare i tempi e le modalità di attuazione
delle iniziative oggetto di agevolazione, nonché il rispetto degli
obblighi e di ogni altro adempimento previsto dal presente titolo e
dal provvedimento di concessione, le strutture competenti
effettuano controlli, anche a campione, potendo, a tale scopo,
accedere liberamente alle sedi delle aziende interessate e prendere
visione della documentazione ivi custodita.
2. Le funzioni di controllo possono essere affidate, mediante
apposita convenzione, all'Agenzia regionale per le erogazioni in
agricoltura della Regione autonoma Valle d'Aosta/Vallée d'Aoste
(AREA VdA), di cui alla legge regionale 26 aprile 2007, n. 7
(Istituzione dell'Agenzia regionale per le erogazioni in
agricoltura della Regione autonoma Valle d'Aosta/Vallée d'Aoste
(AREA VdA).
Articolo 73
(Revoca)
1. Salvi gravi e comprovati motivi, le agevolazioni sono
revocate qualora il beneficiario contravvenga agli obblighi
previsti dal presente titolo e dalle relative disposizioni
applicative. In particolare, le agevolazioni sono revocate qualora
il soggetto beneficiario:
a) violi il divieto di cui all'articolo 71, comma 2;
b) non ultimi le iniziative concernenti beni immobili entro
il termine massimo di cinque anni dalla data di concessione
dell'agevolazione;
c) non ultimi le iniziative concernenti beni mobili entro un
anno dalla data di concessione dell'agevolazione;
d) attui l'iniziativa in modo difforme rispetto alle modalità
previste.
2. L'agevolazione è inoltre revocata qualora dai controlli
effettuati risulti la non veridicità delle dichiarazioni e delle
informazioni rese dai beneficiari al fine dell'ottenimento
dell'agevolazione, nonché qualora, decorso un anno dalla data di
concessione dell'agevolazione, l'iniziativa non sia stata ancora
avviata.
3. La revoca comporta l'obbligo di restituire, entro sessanta
giorni dalla comunicazione del relativo provvedimento:
a) l'intero ammontare del contributo in conto capitale e del
contributo in conto interessi percepito sino alla data del
provvedimento di revoca, maggiorato degli interessi calcolati con
le modalità di cui al comma 4;
b) il capitale residuo del mutuo, maggiorato della differenza
tra gli interessi calcolati con le modalità di cui al comma 4 e gli
interessi corrisposti.
4. Gli interessi sono riferiti al periodo intercorrente tra
la data di erogazione dell'aiuto e la data del provvedimento di
revoca e sono calcolati sulla base della media ponderata del tasso
ufficiale di riferimento, riferita al periodo in cui si è
beneficiato dell'agevolazione.
5. Nel provvedimento di revoca sono fissate le eventuali
condizioni di rateizzazione, in un periodo comunque non superiore a
ventiquattro mesi.
6. La revoca dell'agevolazione può essere disposta anche in
misura parziale, purché proporzionale all'inadempimento
riscontrato.
Articolo 74
(Fondo di rotazione)
1. Ai fini della concessione di mutui per la realizzazione
delle iniziative disciplinate dal presente titolo, è autorizzato
l'utilizzo delle disponibilità del fondo di rotazione istituito
dalla legge regionale 24 dicembre 1996, n. 43 (Costituzione di un
fondo di rotazione per la realizzazione di opere di miglioramento
fondiario in agricoltura).
CAPO IV
DISPOSIZIONI FINANZIARIE, FINALI E TRANSITORIE
Articolo 75
(Rinvio)
1. Entro novanta giorni dall'entrata in vigore della presente
legge, la Giunta regionale definisce, con propria deliberazione, le
spese ammissibili per le agevolazioni previste dal presente titolo
e ogni altro aspetto concernente i procedimenti amministrativi
diretti all'ottenimento delle stesse, ivi comprese eventuali
condizioni minime di redditività aziendale cui subordinare la
concessione delle agevolazioni, le modalità e i termini di
presentazione delle domande, la documentazione da allegare e la
documentazione di spesa da esibire al fine dell'erogazione
dell'agevolazione.
2. La deliberazione di cui al comma 1 ed ogni altra
deliberazione prevista dal presente titolo sono pubblicate nel
Bollettino ufficiale della Regione.
Articolo 76
(Disposizioni transitorie)
1. Ai procedimenti diretti alla concessione di agevolazioni
le cui domande pervengano entro il 31 dicembre 2007 continuano ad
applicarsi le disposizioni di cui alla deliberazione della Giunta
regionale del 16 maggio 2005, n. 1480 (Ridefinizione delle modalità
di attuazione e dei criteri di applicazione afferenti al capitolo
16 - aspetti connessi agli aiuti di Stato - del piano di sviluppo
rurale della Valle d'Aosta per il periodo 2000-2006, approvato con
deliberazione del Consiglio regionale n. 1807/XI del 24 gennaio
2001. Revoca di deliberazioni della Giunta regionale), come
modificata dalla deliberazione della Giunta regionale 17 febbraio
2006, n. 418 (Approvazione dei criteri di applicazione della misura
I.A.1: Investimenti nelle aziende agricole - Intervento: acquisti
di macchine e attrezzi agricoli e revoca dell'allegato "E" alla
deliberazione della Giunta regionale n. 1480 del 16 maggio
2005).
2. Per i procedimenti diretti alla concessione di
agevolazioni avviati prima dell'entrata in vigore della presente
legge, continuano ad applicarsi, quanto all'inizio dei lavori, le
disposizioni di cui all'allegato A della deliberazione della Giunta
regionale n. 1480 del 2005, come modificata dalla deliberazione n.
418 del 2006.
3. Le disposizioni di cui all'articolo 73, commi 3, 4, 5 e 6,
si applicano anche ai rapporti derivanti dalle agevolazioni già
concesse e ancora in essere alla data di entrata in vigore della
presente legge.
Articolo 77
(Disposizioni finanziarie)
1. L'onere derivante dall'applicazione del presente titolo è
determinato, per l'anno 2008, in euro 17.000.000, per l'anno 2009,
in euro 57.000.000 e, a partire dall'anno 2010, in annui euro
59.000.000.
2. L'onere di cui al comma 1 trova copertura nello stato di
previsione della spesa del bilancio della Regione per l'anno 2008 e
di quello pluriennale per il triennio 2008/2010.
3. Al finanziamento dell'onere di cui al comma 1 si provvede
mediante l'utilizzo delle risorse iscritte negli stessi bilanci
nell'obiettivo programmatico 3.1. (Fondi globali), al capitolo
69000 (Fondo globale per il finanziamento di spese correnti) per
euro 4.000.000 annui e al capitolo 69020 (Fondo globale per il
finanziamento di spese di investimento) per euro 13.000.000 per
l'anno 2008, euro 53.000.000 per l'anno 2009 ed euro 55.000.000 per
l'anno 2010, a valere sugli appositi accantonamenti previsti al
punto C.1. dell'allegato n. 1 agli stessi bilanci.
4. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'Assessore competente in materia di bilancio, le
occorrenti variazioni al bilancio.
Articolo 78
(Abrogazioni)
1. Sono abrogate le seguenti leggi e disposizioni:
a) la legge regionale 5 aprile 1973, n. 15 (Istituzione del
servizio di assistenza tecnico-economico-sociale per
l'agricoltura);
b) la legge regionale 6 luglio 1984, n. 30 (Interventi
regionali in materia di agricoltura);
c) la legge regionale 12 dicembre 1986, n. 62 (Modificazioni
ed integrazioni alla legge regionale 6 luglio 1984, n. 30, recante
interventi regionali in materia di agricoltura);
d) la legge regionale 12 agosto 1987, n. 70 (Interventi
regionali per la promozione e lo sviluppo del riordino
fondiario);
e) la legge regionale 13 giugno 1991, n. 19 (Ulteriori
modifiche alla legge regionale 6 luglio 1984, n 30, recante
interventi regionali in materia di agricoltura, già modificata
dalla legge regionale 12 dicembre 1986, n. 62);
f) la legge regionale 23 dicembre 1991, n. 84 (Modifiche
della legge regionale 6 luglio 1984, n. 30, recante interventi
regionali in materia di agricoltura, già modificata dalle leggi
regionali 12 dicembre 1986, n. 62 e 13 giugno 1991, n. 19);
g) la legge regionale 28 febbraio 1994, n. 5 (Modifica alla
legge regionale 6 luglio 1984, n. 30 (Interventi regionali in
materia di agricoltura), già modificata dalle leggi regionali 12
dicembre 1986, n. 62, 13 giugno 1991, n. 19 e 23 dicembre 1991, n.
84);
h) il regolamento regionale 16 agosto 1994, n. 7 (Regolamento
di applicazione della legge regionale 6 luglio 1984, n. 30
(Interventi regionali in materia di agricoltura) e successive
modificazioni);
i) la legge regionale 5 maggio 1995, n. 14 (Interpretazione
autentica della legge regionale 6 luglio 1984, n. 30 (Interventi
regionali in materia di agricoltura), e successive
modificazioni);
j) la lettera e) del comma 2 dell'articolo 65 della l.r.
45/1995;
k) la legge regionale 23 maggio 1997, n. 19 (Ulteriori
modificazioni alla legge regionale 6 luglio 1984, n. 30 (Interventi
regionali in materia di agricoltura), già modificata dalle leggi
regionali 12 dicembre 1986, n. 62, 13 giugno 1991, n. 19, 23
dicembre 1991, n. 84, e 28 febbraio 1994, n. 5);
l) l'articolo 9 della legge regionale 4 settembre 2001, n. 21
(Disposizioni in materia di allevamento zootecnico e relativi
prodotti);
m) l'articolo 53 della l.r. 21/2003.
TITOLO IV
ENTRATA IN VIGORE
Articolo 79
(Entrata in vigore)
1. La presente legge entrerà in vigore il 1° gennaio
2008.
Président
- Hier nous avions terminé l'examen du bilan,
je crois que nous pouvons passer maintenant à l'examen du projet de
loi n° 188. Je rappelle que le CPEL a donné son avis favorable,
ainsi que la II
ème
Commission à majorité avec la
présentation d'amendements. Je vous rappelle que sur ce projet de
loi il y a - vous les trouvez dans la brochure que je vous ai fait
distribuer - 2 amendements de l'Assesseur Isabellon, 1 amendement
de l'Assesseur La Torre, 10 amendements des Conseillers Sandri et
Fontana, 15 amendements du groupe "Arcobaleno".
La parole au Conseiller Sandri sur l'article 1
er
.
Sandri (PD)
- Volevo per una volta parlare bene di questo
articolo 1, nel senso che non credo che avrò più occasione di
parlare bene di questa legge, ma in tale caso questo è un segnale
importante che viene dato alle attività produttive, alla parte più
produttiva della nostra Regione, e mi sembra sia un segnale
importante, perché oltretutto è legato a dei parametri, ossia
l'incremento del valore della produzione e l'incremento
dell'occupazione, che sono dei parametri positivi. Non ho bene idea
di quale sarà il risultato finale di questa iniziativa, ma è
lodevole l'intenzione. Speriamo oltretutto che l'IRAP diventi
rapidamente, come mi sembra ci sia l'intenzione da parte del
Governo nazionale, una tassa regionale e che su questo tema avremo
ancora le mani più libere per fare degli interventi
sostanziali.
Richiamato l'intervento in discussione generale che avevo fatto,
il problema della riduzione delle tasse è un problema fondamentale
e vorrei richiamare un dato di cui siamo testimoni e che abbiamo
realizzato nella nostra Regione. Il fatto di non aver messo,
differentemente da moltissime altre Regioni italiane, delle
sovrattasse sull'immatricolazione degli autoveicoli a livello di
motorizzazione, ha comportato che in Val d'Aosta ci sia un numero
di immatricolazioni molto importante, in quanto grosse società di
"leasing", di noleggio a lungo termine di autoveicoli preferiscono
immatricolare le loro autovetture nella nostra Regione per godere
di questi piccoli vantaggi fiscali, che però sui grandi numeri
portano a delle grandi economie. Questa è la strada giusta, ossia
quella che la competitività viene anche dal fatto di riuscire a
ridurre le entrate pubbliche, ma in modo tale da liberare risorse
nel mercato e questo diventa un motore propulsore
dell'economia.
Président
- La parole à la Conseillère Squarzino
Secondina.
Squarzino (Arc-VA)
- Anche noi siamo contenti di
cominciare a discutere su questa legge finanziaria. Il primo
articolo che riguarda una riduzione dell'IRAP alle imprese che
operano in Valle, è stato discusso a lungo in Commissione e il
tentativo anche da parte del nostro gruppo era quello di introdurre
un emendamento che riconoscesse un'analoga riduzione anche alle
imprese che incominciavano ad insediarsi in Valle con i nuovi
insediamenti o che operassero semplicemente nel passaggio del
lavoro da tempo indeterminato a tempo determinato, perché questo
articolo 1, pur nella sua positività, non è chiaro quali riflessi
possa avere nella nostra Regione, in quanto c'è il limite di
riguardare solo le grandi società che a livello nazionale riescono
a produrre un reddito maggiore, ad incrementare anche il numero
degli addetti, ma che questo incremento si realizzi fuori dalla
valle e non in valle. Per cui da un lato riconosciamo un vantaggio
a queste imprese inconsciamente, in quanto c'è una ricaduta
positiva rispetto all'occupazione della Regione, ma questo, di
fatto, è difficile che avvenga. Comunque crediamo che sia positivo
andare in questa direzione e sarà importante - e in questo senso
chiediamo all'Assessorato alle finanze e ai suoi uffici -
verificare l'effettiva ricaduta sulla Valle degli interventi
previsti con questo articolo.
Président
- La parole à l'Assesseur au budget, aux
finances, à la programmation et aux participations régionales,
Marguerettaz.
Marguerettaz (UV)
- Prendo atto con piacere del commento
positivo del collega Sandri, mi associo. Purtroppo prendo atto che
questa stretta fiscale che cerchiamo di contenere, non è contenuta
a livello nazionale; in questi giorni tutti i giornali
specializzati stanno mettendo in risalto una manovra finanziaria
dello Stato che ormai rincorre in modo esasperato il criterio di
cassa con l'introduzione di norme sempre più strangolanti per
l'economia. Su questo tipo di ragionamento volevo creare un piccolo
addendo, perché oltre all'aumento dell'imposizione c'è un aumento
incredibile di provvedimenti e di attività amministrative, non
ultima tutta una serie di attività antiriciclaggio che sono folli.
Invito a leggere un articolo fatto molto bene su "Il Sole 24Ore"
del 1° dicembre del dr. De Mita, che è particolarmente
significativo: una normativa raffazzonata, improvvisata, che sta
mettendo in serie difficoltà le imprese e le pubbliche
amministrazioni che, da un lato, hanno il Patto di stabilità che
deve contenere le spese; dall'altro, attività amministrative che
appesantiscono la nostra attività. Scusatemi per questo sproloquio,
ma è indispensabile mettere in luce le responsabilità e le azioni.
Siamo su un'attività governativa folle!
Per quanto riguarda le cose dette, mi perdoni, collega
Squarzino, ma le sue affermazioni sono totalmente gratuite, non
dimostrate, sono assolutamente non riscontrabili dall'articolato.
L'articolato prevede una premialità rispetto a 2 fattori, non
c'entra un fico secco l'internazionalizzazione; ogni impresa ha il
suo bilancio, se c'è la coesistenza nel bilancio di un aumento del
5% del valore della produzione e del costo del lavoro, abbiamo la
premialità; quindi il fatto che queste siano piccole, grandi,
grandissime non c'entra nulla. Sono dei provvedimenti che hanno a
che fare con l'aliquota IRAP ordinaria, quindi siano esse
valdostane, siano esse del territorio nazionale, non c'entra nulla!
Per fare un'analisi colgo l'invito che viene fatto all'Assessorato
delle finanze; qualora ci sia questa attività, a monitorare, lo
faremo, ma non cominciamo a fare propaganda e a dire cose
false!
Presidente
- La parola alla Consigliera Squarzino
Secondina.
(interruzione dell'Assessore Marguerettaz e del Consigliere
Segretario Venturella, fuori microfono)
Squarzino (Arc-VA)
- Prendo atto che, come il primo
giorno, l'Assessore responsabile del bilancio ha un atteggiamento
"molto attento", fra virgolette...
Assessore, c'è modo e modo di rispondere; probabilmente non mi
sono spiegata bene e lei ha frainteso, io ho detto una cosa molto
diversa... facciamo degli esempi concreti? Allora ci sono delle
aziende, come la "Heineken" o la stessa "Cogne-Marzorati", aziende
che hanno imprese anche fuori della Val d'Aosta e che probabilmente
riusciranno a dimostrare - lo spero - che nel loro fatturato, che
non comprende solo noi, ma anche tutti gli altri, hanno aumentato
il fatturato e anche l'occupazione... può anche darsi che
l'occupazione non sia aumentata, qui, in Valle, ma fuori Valle.
Allora la riduzione IRAP che riconosciamo, è una riduzione che
riconosciamo a questi, ma che non rispecchia un aumento di
occupazione, un riconoscimento di una produttività che avviene in
Valle, mentre altre società più piccole che lavorano in Valle non
riescono a raggiungere questi parametri. Queste cose ci sono state
dette in Commissione dagli stessi imprenditori: vi parlate fra di
voi? Volevo sottolineare questo aspetto e dirle che abbiamo anche
tentato di formulare un emendamento che andasse in quella
direzione...
(interruzione del Presidente della Regione, fuori
microfono)
... Signor Presidente, cominci anche lei così... stavo
concludendo... non mi lascia finire!
Abbiamo tentato di formulare un emendamento che andasse in
questa direzione, abbiamo verificato con gli uffici che si
rappresenta come aiuto di Stato per cui non è formulabile,
altrimenti bisognerebbe ricorrere al Parlamento, notificarlo alla
Comunità europea, non lo abbiamo neanche presentato per dire che
siamo seri! Ma se voi utilizzate ogni nostra espressione per
riprendere un clima di opposizione e di contrapposizione in questo
Consiglio, ne prendiamo atto e agiremo di conseguenza. Per
dimostrarle che non siamo contro i contenuti, ma che volevamo fare
un discorso più generale, annunciamo un voto positivo su questo
primo articolo, che non sarà chiaramente il voto positivo sulla
legge, ma per farle capire che siamo più seri di come si comporta
lei con l'opposizione!
Presidente
- La parola al Consigliere Ottoz.
Ottoz (CdL)
- Mi ha fatto molto piacere il discorso del
collega Sandri sul favore ad una concorrenzialità economica sul
piano dell'appetibilità delle imprese della Val d'Aosta che questo
articolo introduce. Lui ha fatto un esempio che però, nella scorsa
legislatura, quando con il collega Rini il sottoscritto si è
occupato a fondo del problema delle immatricolazioni, a cui il
Consigliere Sandri faceva riferimento, bisognava stare molto bene
attenti nei discorsi a non dire che questo dava un vantaggio
fiscale alla Regione, perché subito la parte politica rappresentata
dal collega Sandri e in particolare l'"Arcobaleno" - ricordo il
Consigliere Curtaz - invocavano subito il principio di solidarietà
verso le altre Regioni e qualunque concorrenza nei confronti delle
altre Regioni era negativa sul piano della solidarietà
interregionale. Mi fa piacere che sia stato fatto un passo in
avanti nella valutazione dell'opportunità che questa Regione sia
più competitiva per le aziende che decidessero di insediarvisi o
che vi operassero e vi portassero una parte piccola o grande della
loro produzione. È una specie di primo passo di quel "modello
Irlanda" che ha permesso di far grandi progressi a un paese che era
molto arretrato nell'ambito europeo e che però è un modello che non
è applicabile, così come lo è stato in Irlanda, perché la CE non ne
consente l'applicazione.
Rimane il fatto che l'obiezione della collega Squarzino non è
senza fondamento; io, questa storia degli aiuti di Stato, l'ho
capita poco, perché la riduzione dell'IRAP si inserisce in una
facoltà per legge concessa dalla normativa nazionale, ossia è una
legge dello Stato quella che ci consente di rimodulare entro certi
limiti (nel caso l'1%) l'IRAP. Mi sembra quanto meno curioso,
purché si possa dimostrare nella sostanza che questo potrebbe
somigliare a... che l'applicazione brutale di una legge nazionale
configuri un aiuto di Stato, perché vuol dire che la legge
nazionale non è fatta bene, non rispetta "les contraintes
communautaires", lei per prima, perché se lo Stato mi dice che
posso diminuire di uno, ma se io diminuisco vado contro la
normativa europea, non si capisce più! Dovrebbe aprirsi un
conflitto di competenze fra CE e Stato su un punto molto
importante. Perché dico questo? Perché così come scritto,
l'articolo funziona come un turbo, anziché come un termostato; ora
il termostato funziona in base al principio di retroazione
negativa, sistema su cui funziona anche la fisiologia animale e
quindi umana, ossia sul fatto che i sistemi a valle di azioni e
reazioni iniettano nel sistema un effetto contrario a quello
prodotto, in modo da mantenere il sistema in equilibrio. Cosa vuol
dire? Sale la temperatura nel Consiglio, il termostato chiude le
caldaie, quindi quando sale la temperatura il termostato inietta il
contrario, ossia inietta del freddo o sospende il caldo, quando
scende la temperatura il termostato inietta del calore e fa partire
la caldaia; quindi, il fatto di mettere in un sistema il contrario
di quello che avviene, nella direzione nella quale il sistema si
sta avviando in modo esagerato, mantiene l'equilibrio del sistema.
Quando fa caldo sudiamo perché l'evaporazione del sudore sulla
pelle sottrae calore e ci mantiene la temperatura a 36°, questo è
un sistema di equilibrio.
I sistemi che funzionano al contrario, ossia a retroazione
positiva, mandano i sistemi in oscillazione, è il motore turbo. Il
motore butta fuori gas di scarico ad alta velocità, questi fanno
girare una turbina, questa aumenta la pressione dell'aria
all'interno dell'alimentazione, il motore va più forte, i gas sono
più veloci, la turbina gira di più... risultato: il motore esplode,
tant'è vero che sui motori turbo c'è una valvolina che si chiama
"waste-gate" (valvola di spurgo). Questo per dire che questa norma
dà un premio a chi va bene e punisce chi va male, questo è il
sistema di retroazione positiva, che manda il sistema in
oscillazione; fa andare sempre meglio quelli che vanno bene e fa
andare sempre peggio quelli che vanno male, o meglio, fa un'azione
di favore a quelli che vanno bene e fa un danno o non dà il favore
a quelli che vanno male. Questo è un aspetto che non è positivo in
questa norma, perché è un premio a chi guadagna ed è una punizione
per chi è in difficoltà.
I sistemi dovrebbero aiutare chi è in difficoltà e far
partecipare alla solidarietà chi invece va bene, è quello che
facciamo in campo sociale. La progressività delle imposte funziona
così: chi può paga di più e chi non può riceve un aiuto. Questo
articolo funziona esattamente al contrario, è come quando in questa
sala la temperatura scende, comincia a far freddo, la collega
Charles si mette il cappotto e il termostato stacca la caldaia e fa
ancora più freddo! Mentre quando fa caldo, il termostato alza il
gasolio e fa ancora più caldo...
(mormorii in aula... il Presidente Perron richiama il
Consigliere a stare sull'argomento)
... vorrei stare sull'argomento ancora per 3 minuti e 17
secondi, se mi consente. Posso consigliare al collega Vicquéry un
eccellente libro di Kevin Kelly che si chiama "Out of control"...
se lei va sull'isola con 10 libri dovrebbe portarsi anche questo...
Questo è l'aspetto negativo dell'articolo 1, spero di aver
completato in modo abbastanza chiaro, da un lato, e oscuro,
dall'altro, per il collega Vicquéry il concetto: qui aiutiamo chi
va bene e mazzoliamo chi ha delle difficoltà, non mi sembra
l'ideale.
Vorrei capire come l'applicazione puntuale di una norma
nazionale che ci consente di abbassare di un punto l'IRAP su tutto
il sistema, avrebbe potuto configurare un aiuto di Stato; allora
bisognerebbe chiedere al nostro Parlamento di abolire la norma che
consente di abbassare l'IRAP, il che mi sembra un altro
controsenso.
Presidente
- La parola al Consigliere Sandri.
Sandri (PD)
- Due rapide considerazioni.
La prima, sulle osservazioni in merito al riciclaggio e al
comportamento del Governo da parte dell'Assessore: sono convinto
che questo Governo non abbia compreso appieno la necessità di
abbassare le tasse alle imprese italiane e agli italiani, dovrebbe
fare molto di più, ma sul tema del riciclaggio non sono d'accordo
con lei, perché anche nella nostra Regione ci sono inchieste aperte
in particolare in alcune procure del sud sulla possibilità di
riciclaggio sul Casinò di Saint-Vincent e comunque nelle indagini
parlamentari fatte anche da autorevoli esponenti come il Presidente
Violante, è emerso che c'è un'infiltrazione della criminalità
organizzata del nostro Paese anche nella nostra Regione, quindi
massima allerta sul problema del riciclaggio, credo che questa
possa essere una cosa su cui ci troviamo d'accordo.
Vorrei invece esprimere un profondo disaccordo con quanto detto
dalla collega Squarzino, perché se l'aiuto attraverso la riduzione
dell'IRAP consente l'aumento dell'occupazione a Carema o a Noasca
io sono contentissimo, credo che la cosa importante sia che queste
aziende siano premiate perché aumentano l'occupazione. La
solidarietà mi sembra che fosse uno dei temi cari a tutta la nostra
parte politica.
Président
- La parole à l'Assesseur au budget, aux
finances, à la programmation et aux participations régionales,
Marguerettaz.
Marguerettaz (UV)
- Chiedo scusa per i toni, siamo tutti
stanchi.
Volevo rappresentare un mio dissenso rispetto a come avevo
inteso io il ragionamento della collega Squarzino, ovvero che
questa norma agevolava le imprese esterne e non quelle interne.
Quello che lei ha detto nel secondo intervento corrisponde a
verità, può darsi che delle aziende che hanno dei plurinsediamenti
abbiano dei benefici, ma questo nulla toglie a tutte le attività
che ci sono in Valle, quindi sono sullo stesso piano. Non vorrei
che gli amici della stampa dicessero che questa è una norma che
agevola le imprese di fuori: agevola le imprese; poi quando ci sono
dei plurinsediamenti questa occupazione può emergere, ma io ho
parlato dell'aumento, può anche essere che non aumentino i
dipendenti, ma aumentino i salari, che è anche un altro aspetto
positivo.
Rispetto a quello che ha detto il Consigliere Sandri, non ho
espresso una mia contrarietà sulla filosofia dell'antiriciclaggio,
ho espresso contrarietà sull'improvvisazione delle norme che
vengono introdotte creando solo pasticci; quindi, se andiamo a
fondo con una struttura organica che va a combattere il
riciclaggio, siamo assolutamente d'accordo, ma non sono dei
provvedimenti introdotti negli emendamenti ad una finanziaria che
risolvono il problema. È una legislazione di emergenza e De Mita
dice questo: "sono pazzi ad introdurre delle norme che non siano
frutto di una meditazione ampia e condivisa".
Per quanto attiene il Consigliere Ottoz, ho capito bene che lui
si intende di termometri, di turbo... di fisco probabilmente
capisce poco, perché l'IRAP è un'imposta fortemente criticata e
volevo solo dire che questo meccanismo è come quello che lui ha
detto, il termometro, perché se uno aumenta la produzione e ha
tanta manodopera, a parità di reddito, gli aumentano le imposte,
perché siccome il costo del lavoro fa base imponibile IRAP, succede
che aumento e mi aumentano le tasse, quindi a parità di utile mi
diminuisce l'utile. Questa premialità va a diminuire l'IRAP per
quelle aziende che aumentano il loro valore della produzione
utilizzando il fattore lavoro in misura più importante, pertanto è
come il termometro: quando sale, si stacca e si abbassa la
pressione fiscale. Da questo punto di vista, il meccanismo che è
stato introdotto è finalizzato a ridurre l'IRAP, soprattutto per le
aziende che sono più penalizzate e che sono quelle che hanno più
forza lavoro. Per quanto attiene le normative europee, mi avvalgo
degli uffici competenti e questo è quello che mi dicono.
Si dà atto che, dalle ore 9,47 presiede il Vicepresidente
Lanièce e che, dalle ore 10,12, riassume la Presidenza il
Presidente Perron.
Presidente
- La parola al Consigliere Segretario
Venturella.
Venturella (Arc-VA)
- Dopo l'intervento dell'Assessore
che ha ammesso che forse i toni... sia da una parte che
dall'altra... sono stati eccessivi, volevo solo fare un piccolo
invito: dato che abbiamo ancora una giornata e per evitare che
anche chi ascolta queste schermaglie verbali, con 78 articoli possa
avere l'impressione di gente che si parla addosso, perde del tempo
in inutili soliloqui rispetto a tematiche che poco c'entrano con il
bilancio... vorrei solo fare una piccola osservazione, scusandomi
delle parole che ho rivolto all'Assessore Marguerettaz, ma erano
dettate dalla reazione al suo comportamento verso la Capogruppo
Squarzino.
Credo che la politica "in primis" debba essere dettata da
correttezza, ma... quando vi è un dibattito, bisogna mettersi in
quello stato d'animo di propensione all'ascolto. Capisco che ogni
tanto ci si infiamma perché un pezzo di frase non è quella che si
vorrebbe sentire, ma con questa propensione all'ascolto le critiche
possono essere anche molto feroci; sicuramente, io, in Consiglio,
critico ferocemente l'atteggiamento politico: ad esempio del
carissimo amico Assessore Cerise, con cui condivido lo 0,0005% del
comportamento politico, ma vi deve essere propensione all'ascolto.
È un invito che faccio, perché la giornata è molto lunga; per
evitare che da schermaglie si passi alla guerriglia e poi alla
"guerra guerreggiata", è meglio che si ascolti, anche se, quando
uno presenta 15 emendamenti, danno fastidio, perché si dice che
rallentano l'approvazione della legge, ma ci siamo presi l'impegno,
la legge la voteremo, come lo ha anticipato la collega Squarzino, e
vogliamo confrontarci.
Presidente
- La parola al Consigliere Bortot.
Bortot (Arc-VA)
- Accolgo l'invito del collega
Venturella, ma un po' di ironia non guasta. È il secondo giorno che
la maggioranza e il Governo sono in fibrillazione, almeno al
mattino, probabilmente ha ragione il Consigliere Ottoz, che avete
problemi di carburazione, non so se ci sono dei fattori esterni che
intervengono su questo tipo di nervosismo o insofferenza, e detto
da me...
Vorrei però fare anch'io un po' di filosofia economica, non
della mia concezione dell'economia, ci mancherebbe altro, non
voglio mica farvi perdere tempo, ma dell'economia attuale. Ci
troviamo, come Governo regionale, come Governo nazionale, ogni 6
mesi ad intervenire sulle aziende e sull'economia: una volta è il
cuneo fiscale, un'altra la riduzione dei contributi, adesso la
riduzione dell'IRAP, ed è vero che gli imprenditori industriali,
artigiani e piccole aziende hanno capito che questa è la strada
percorribile perché la politica "cala subito le braghe", ma...
siamo convinti che facciamo un gran servizio alle aziende? Sono
usciti i dati della Banca d'Italia sulla riduzione dei consumi, ma
soprattutto sulla riduzione dei salari e noi pensiamo di stare sui
mercati internazionali... la "vostra" economia, non la mia, ogni 6
mesi... riducendo il costo del lavoro o riducendo le imposte e i
contributi delle imprese? Questa è la domanda che dobbiamo porci.
Ho letto attentamente la lettera che hanno scritto gli artigiani:
da un lato, è vero che chiedono la riduzione dei contributi,
evidentemente è più facile chiedere la riduzione dei contributi che
fare la politica che i contributi e le tasse le devono pagare tutti
in questo Paese; perché, finché abbiamo un nero e non si colpisce
questo, ci saranno sempre aziende che riusciranno a fare
concorrenza sleale ad altre, e le altre che sono in regola non
hanno altra via che chiedere la riduzione dei contributi del costo
del lavoro... prima contraddizione a cui bisogna mettere mano.
Seconda contraddizione: interveniamo sempre sul piano
economico... perché non ci misuriamo, invece, sulla qualità dei
servizi o la disfunzione che creiamo alle imprese con gli apparati
amministrativi burocratici? Perché - seconda contraddizione - le
aziende devono rispettare le norme, ma l'accanimento
nell'applicazione delle norme è una cosa che ammazza le imprese e
non il costo del lavoro, perché quando uno deve aprire un'attività
e deve passare 2 mesi dentro i nostri uffici, in quanto non siamo
capaci di far comunicare le competenze di un ufficio con quelle di
un altro, e poi sono anni che "strombazziamo" sugli sportelli
unici, ma la qualità professionale dei dirigenti - e torniamo a
quanto spendiamo sulla formazione - qual è quando un'impresa deve
venire 20 volte in Regione per aprire un'attività? Se cominciamo ad
intervenire in questi fattori, faremo un gran servizio, non cadremo
nella trappola della concorrenza e degli aiuti di Stato, e anche
lì, abbiamo una litigiosità con il Governo nazionale che fa paura e
non abbiamo nessuna litigiosità con l'UE, che l'unica cosa che sa
fare è parlare di mercato e di libera concorrenza, senza mettere
dei paletti!
Sapete che un'azienda nella Pianura padana e la stessa azienda,
da noi, senza fare della retorica, sono 2 attività completamente
diverse... allora, quando il Consigliere Ottoz faceva i 110
ostacoli, se li facevamo assieme, se non mi dava 50 metri di
vantaggio non è che eravamo uguali perché lui arrivava prima! Se
abbiamo dei fattori geografici negativi sulle nostre aziende, le
leggi del libero mercato e della concorrenza non possono avere la
stessa partenza per tutte le aziende, e... come interveniamo noi?
Con gli aiuti a pioggia, con la mancanza di aiuti selettivi,
esattamente il rovescio di quello che dovremmo fare: creare
sinergie, reti, servizi di qualità. Alora forse avremmo meno
pressione da parte dell'azienda sulla riduzione del costo del
lavoro, sulla riduzione delle tasse, perché siamo in grado di
fornire servizi, almeno noi, nella nostra Regione, che da altre
parti forse non sono in grado di fare. Oggi, nella nostra Regione,
è esattamente il rovescio, ossia con la nostra piccola dimensione,
con le nostre prerogative e risorse finanziarie forniamo alle
imprese qualità e servizi scadenti.
Quando la collega Squarzino parlava della riduzione dell'IRAP e
in che direzione andava, avevamo in testa la "Dora S.p.a."; quando
noi finanziamo con la ricerca e sviluppo la "Dora S.p.a.", vorremmo
un ritorno da un punto di vista occupazionale o da un punto di
vista del ritorno delle risorse che produciamo finanziandoci la
ricerca! Non è che siamo contro il fatto che le nostre aziende si
mettano in rete e si colleghino con altre aziende... vorremmo solo
che evitassero di venire nella nostra Regione, succhiarci le
risorse e poi utilizzarle dal punto di vista delle aziende come
ritengono opportuno, ma dal nostro punto di vista senza
vincoli.
Allora mettiamo mano per alzare il livello della qualità dei
servizi, creiamo degli apparati che siano a servizio delle persone
e delle imprese - e non viceversa - e la richiesta di domande di
finanziamenti, di riduzione delle tasse, di riduzione del costo
della vita sicuramente diminuirà, perché sono convinto che se
chiamassimo 50 aziende qui dentro e dicessimo: "volete la riduzione
dell'IRAP o volete una serie di servizi che oggi non siamo in grado
di fornire?"... provate voi a rispondere! Sono convinto che 49
aziende su 50 chiederebbero la qualità dei servizi, meno
burocrazia, ma non per non rispettare le norme ed avere le mani
libere, solo per rispettare le norme con criteri di
professionalità, di buon senso e di intelligenza. È però più
difficile fare questo per le nostre imprese... è più facile, ogni 6
mesi, venire in Consiglio o... a livello nazionale il "Montezemolo"
di turno o il "Bordon" di turno, vengono, si lamentano perché c'è
una serie di disservizi, pensano di farci fronte con una riduzione
del costo del lavoro e delle tasse... certo, le grandi aziende ce
la fanno con quello che introitano in termini di risparmio per
l'azienda, ma le piccole, quando hanno messo in tasca l'1% in meno
di IRAP o di costo del lavoro, non vanno da alcuna parte. Occorre
intervenire sulla qualità dei servizi e metterle in rete e sui
livelli professionali che introduciamo in queste aziende.
Presidente
- La parola al Consigliere Ottoz.
Ottoz (CdL)
- Volevo ringraziare l'Assessore per
l'attenzione e la stima professionale che ha nei miei confronti e
segnalargli, tra l'altro, che casualmente... perché la vita va
così, ho studiato nella stessa Università del prof. De Mita e negli
stessi anni... probabilmente imparavamo cose diverse, però
casualmente studiavamo anche le stesse materie, poi lui è diventato
docente, io sono andato a fare le corse ad ostacoli...
L'IRAP, che quando uscì fu chiamata imposta di rapida - che
credo sia uno dei primi prodotti intellettuali del prof. Visco - è
stata dichiarata illegittima dalla CE, punto; tant'è che c'è un
procedimento di infrazione nei confronti del nostro Paese
sull'IRAP... non so se sia chiusa o non sia chiusa... se è chiusa
va bene. Il Paese, dato che l'IRAP aveva sostituito altre imposte,
ha resistito per anni, ma il fatto che l'Europa avesse eccepito che
l'IRAP era un'imposta illegittima perché turbava la concorrenza, fa
sì che fra avere l'IRAP, X, e non averla, 0, man mano che la si
diminuisce si va nella direzione auspicata dalla CE, comunque si
sia chiuso il contenzioso; quindi continuo a non vedere quale sia
l'aiuto di Stato.
Il ragionamento che lei ha fatto su chi ha più personale paga di
più, siccome è proporzionale non paga di più: paga la stessa
quantità per unità di lavoro. Consideriamo le aziende come si fa in
ordine dei risultati, come delle scatole nere in cui entrano delle
risorse e delle capacità ed escono dei risultati: il risultato può
essere un utile, una perdita o un pareggio; se è un utile, va ad
aumentare la ricchezza del sistema...
(interruzione dell'Assessore Marguerettaz, fuori
microfono)
... mi faccia finire, Assessore! Non sto dicendo che questa è
un'imposta sul reddito finale, sto dicendo che le aziende
funzionano come scatole nere, dove entrano delle risorse ed escono
dei risultati, quanto più si è bravi i risultati saranno diversi.
Le aziende che hanno dei problemi, possono avere dei problemi per
colpa dei loro gestori o possono avere dei problemi generati da un
sistema di quadro al contorno; sta di fatto che non si deve, perché
pur avendo meno o più risorse umane e produzione, le aziende che
sono in difficoltà non debbano beneficiare di una diminuzione
dell'imposta spalmata su tutto il sistema...
(nuova interruzione dell'Assessore Marguerettaz, fuori
microfono)
... mia nonna veniva da Caluso e diceva: "e dagli... ch'a l'an i
preive". Non so se voi avete questa espressione nella Coumba
Freida... Non posso accettare la sua spiegazione, che era un
sofisma dialettico; rimane il fatto che questa diminuzione dell'1%
favorisce chi va bene e non favorisce, se vuole punisce, non dà un
vantaggio a chi ha dei problemi nella nostra Regione. Ciò detto,
siccome ovviamente si tratta di una misura - mi rifaccio a quanto
hanno detto i miei colleghi, Sandri e Squarzino, perché siamo tutti
adulti e tutti vogliamo bene alla Val d'Aosta - che su una gran
parte di aziende dà un vantaggio e aumenta la competitività della
Regione, voteremo a favore dell'articolo 1, ferma restando la
riserva che ho fatto e che mantengo interamente, perché non è
giusto che le aziende in difficoltà non possano beneficiare di uno
stesso vantaggio fiscale, che non è sul risultato, ma è sui costi!
Già se vanno male non hanno gli utili, non pagano le tasse, ma sono
già punite per conto loro e sono puniti i lavoratori che lavorano
per loro.
Presidente
- La parola al Presidente della Regione,
Caveri.
Caveri (UV)
- Solo un invito: avevamo assunto l'impegno
di concludere il documento finanziario per la tarda mattinata e se
passiamo circa un'ora a discutere sugli articoli sui quali siamo
d'accordo, mi immagino cosa faremo sugli articoli sui quali non
siamo d'accordo!
Presidente
- Pongo in votazione l'articolo 1:
Consiglieri presenti, votanti e favorevoli: 29
Il Consiglio approva all'unanimità.
Presidente
- Pongo in votazione l'articolo 2:
Consiglieri presenti: 29
Votanti e favorevoli: 24
Astenuti: 5 (Ferraris, Fiou, Lattanzi, Ottoz, Tibaldi)
Il Consiglio approva.
Presidente
- All'articolo 3 c'è l'emendamento n. 3 dei
Consiglieri Sandri e Fontana Carmela.
La parola al Consigliere Sandri.
Sandri (PD)
- Questo emendamento va nel senso di chiarire
la situazione alla "Casinò S.p.a.", perché c'è un meccanismo strano
nella proposta della Giunta, in quanto le somme, quindi i residui
legati all'attività della "Casinò S.p.a." in applicazione degli
articoli 12 e 14 che sono manifestazioni e iniziative promozionali,
e piano di sviluppo, quindi il 15% del 52% e il 6% del 52% tanto
per essere chiari, non utilizzati potranno essere portate in
aumento delle risorse dell'anno successivo. A noi pare che questo
sia un modo per premiare l'inefficienza. Abbiamo - e anche in
questi giorni sono emerse sui mezzi di informazione - perplessità
sul funzionamento della "Casinò S.p.a.", sulle sue incapacità, e
noi le diamo ancora la possibilità di utilizzare queste somme? Ci
sembra che premiare chi non si è dimostrato all'altezza della
situazione... e questo è ancora più grave quando emerge come questo
Consiglio di amministrazione sia profondamente spaccato al suo
interno, forse è per questi motivi che non sono capaci a portare
avanti, ma... ci sono delle perplessità anche sulla stessa
conduzione del Consiglio di amministrazione da parte del suo
Presidente.
Sarebbe interessante vedere come sia stato verbalizzato il
lavoro del Consiglio di amministrazione, per riuscire a capire cosa
si stia facendo. Mi sembra di poter evidenziare che esiste una
"impasse" di iniziative, di capacità, forse il Presidente del
Consiglio di amministrazione non si è reso conto dell'importanza di
essere presente sul luogo, viene segnalata una sua presenza
piuttosto aleatoria; non credo che Marchionne, quando prese in mano
la "FIAT", passasse una volta alla settimana in "FIAT" a vedere
come andavano le cose. Probabilmente ci si deve sedere al ponte di
comando della nave e cominciare a mettere a posto le cose pezzo per
pezzo, dalla mattina alla sera e magari anche più tardi. Per questo
motivo, per impedire un utilizzo in senso contrario alla logica,
ossia si va a premiare gli incapaci, le persone che non realizzano
il compito che il Consiglio regionale ha dato loro, che abbiamo
proposto di stornare queste risorse a favore del Fondo regionale
per le politiche regionali, capitoli 61310-61318, lasciando alla
Giunta la competenza di utilizzare queste maggiori entrate o per
aumentare i limiti di reddito del minimo vitale o per prevedere
delle attribuzioni di contributi ai soggetti disagiati come possono
essere gli ultrasessantacinquenni che abbiano più volte utilizzato
la legge n. 19 o agli invalidi con oltre 46% disoccupati. Queste
sono delle indicazioni di massima, ma la cosa importante è che
questi fondi, se non sono stati utilizzati in modo serio, non è
giusto che rimangano ancora a disposizione di coloro che si sono
resi non all'altezza della situazione. Fra l'altro, credo che una
parte essenziale di questo ragionamento e a conferma di quanto si
diceva prima, deve emergere dal fatto che il disciplinare fra
Regione e Casinò non è stato, malgrado le lettere dell'Assessore
Marguerettaz, rispettato da Consiglio di amministrazione, perché il
conteggio per tavolo che è un obbligo dell'attuale disciplinare non
è stato attuato.
Abbiamo un Consiglio di amministrazione che non rispetta il
disciplinare... e noi lo andiamo a premiare dandogli ulteriori
possibilità in automatico? Il che non vuol dire che non possiamo
dare delle risorse al Consiglio di amministrazione, ma solo quando
esistono delle indicazioni concrete che loro abbiano preso in mano
la situazione. Non sono assolutamente contrario che in fase di
assestamento di bilancio si possano ritrovare questi fondi per il
Casinò, ma prima di tutto deve essere chiaro che questo Consiglio
di amministrazione deve rispondere in modo efficiente alle
indicazioni, altrimenti sarebbe giusto che prendesse atto del suo
fallimento, delle sue divisioni all'interno, della sua incapacità
di prendere delle decisioni e di rimettere il loro mandato.
Président
- La parole au Vice-président Tibaldi.
Tibaldi (CdL)
- L'articolo 3 parla di economie che sono
state effettuate in questi anni e che sono relative agli articoli
12 e 14 del disciplinare, ovvero manifestazioni e piano di
sviluppo, che devono essere gestite.
Vorremmo capire come si pensa di utilizzare queste risorse in
eccedenza, perché siamo nelle more della trasformazione di un
disciplinare, e sappiamo che in questa bozza che è all'esame della
IV Commissione c'è anche una norma transitoria che riguarda queste
cifre, però condividiamo alcune osservazioni appena fatte: che
determinate risorse non possono essere considerate come un premio,
un riconoscimento per un amministratore di una Casa da gioco, o
meglio, 5 amministratori di una Casa da gioco che finora non hanno
conseguito risultati particolari, anzi, si sono distinti per una
litigiosità che non ha precedenti e ne è testimonianza ancora la
"querelle" scoppiata fra il Consigliere Conca e il Presidente
Martini sui giornali, dove si annunciano vertenze legali fra le
parti... Mi sembra che non ci sia neppure un clima umano adatto per
poter continuare a condurre la Casa da gioco in queste
condizioni!
Qui si dice che queste risorse finanziarie non utilizzate
possono essere portate in aumento delle risorse dell'esercizio
finanziario successivo; questa norma ha bisogno di spiegazioni,
vorremmo sapere quali sono le somme accantonate ai sensi
dell'articolo 12, manifestazioni, e ai sensi dell'articolo 14,
piano di sviluppo... per farne che cosa... Sappiamo che la gestione
2007 del Casinò è disastrosa, sappiamo che, se non viene rinnovato
il rapporto percentuale dei proventi fra Regione e Casinò, siamo
daccapo con la ricapitalizzazione perché il bilancio è in rosso;
Assessore, ci dia una spiegazione politica e contabile
dell'articolo 3 che compare in finanziaria.
Président
- La parole au Conseiller Bortot.
Bortot (Arc-VA)
- Non faccio perdere tempo, mi associo ai
colleghi Tibaldi e Sandri con un'aggiunta; c'è un aggravante: la
litigiosità nel Consiglio di amministrazione, ma non è l'unica e
forse è meno grave dal punto di vista formale e amministrativo,
perché ci sono le segnalazioni del Collegio sindacale sulla
relazione relativa al bilancio 2006, che sollevano una serie di
problematiche inerenti il mancato funzionamento dell'attuale
Consiglio di amministrazione e dell'attuale gestione. Questo è un
atto formale; poi c'è l'atto politico che è scomparso: mi riferisco
alla relazione del cosiddetto "comitato che fa capo a Zandano" che
sollevava gli stessi problemi del Consiglio di amministrazione dal
punto di vista politico. Sono mesi che ne chiediamo la
presentazione in IV Commissione... questo documento che abbiamo
avuto per vie traverse è scomparso dalla circolazione... Se
l'Assessore, su quello che succede nella Casa da gioco, non vuol
fare riferimento alla litigiosità... è comunque obbligato a fare
riferimento a quello che dice il Collegio sindacale.
Président
- La parole à l'Assesseur au budget, aux
finances, à la programmation et aux participations régionales,
Marguerettaz.
Marguerettaz (UV)
- Non credo che in questa mattinata si
possa affrontare il tema del Casinò; avremo occasione nei prossimi
Consiglio di dibatterne quando arriverà il disciplinare.
Non voglio minimizzare quello che dice il Collegio sindacale,
anzi; questo organo ci comunica una situazione difficile e in
nessun modo vogliamo sottrarci. Stiamo chiedendo di trasmetterci
tutti i dati, ivi compresi quelli che ha citato il collega Tibaldi
ultimamente, perché non si può non intervenire in una situazione di
questo tipo.
Per quanto attiene nelle premesse che sono state dette qui, la
situazione del Casinò è sicuramente difficile, però, collega
Tibaldi, consideri che gli andamenti in data 4 dicembre rispetto
all'anno precedente sono 1,19% in più, ossia erano 107,195 milioni,
nel 2006 e, nel 2007, 108,470 milioni. Sicuramente questo
incremento non è... ma c'è un sistema che cerca di fare degli
sforzi per migliorare la situazione.
L'articolo 3, come proposto, non vuole semplicemente creare
delle economie nel momento in cui non c'è l'impegno dei fondi a
disposizione, parliamo di sviluppo e parliamo di manifestazioni;
lei sa bene che le manifestazioni, soprattutto quelle di prestigio,
molte volte hanno delle costruzioni che sono a cavallo di anno, ci
sono eventi che necessitano di essere costruiti. Ora, il non avere
impegnato nell'anno non deve generare delle economie, deve solo
permettere l'utilizzo di quelle risorse in modo cumulativo con
quelle dell'anno successivo, forse per fare delle cose anche più
importanti, "idem" nell'ambito degli investimenti. Con questo
provvedimento, Consigliere Sandri, non si modifica la situazione
economica, ma si rendono solo disponibili delle risorse che abbiamo
individuato e destinato alla Casa da gioco che, in caso contrario,
potrebbero generare delle economie. Il nostro fermo intendimento è
quindi quello di mantenere la destinazione per la quale era
previsto.
Annuncio il voto contrario all'emendamento e sono, ovviamente, a
favore dell'articolo 3.
Président
- La parole à la Conseillère Squarzino
Secondina.
Squarzino (Arc-VA)
- Voteremo a favore dell'emendamento
presentato dai colleghi Sandri e Fontana per due motivi
essenziali.
C'è un motivo che riguarda la critica nei confronti dell'operato
del Casinò, di cui hanno parlato i colleghi prima e soprattutto c'è
una destinazione interessante di questi fondi. Crediamo che sia
importante, e anche noi presenteremo un emendamento che va in
questa direzione, seppure più limitato, comunque... per quanti
sforzi abbia fatto l'Assessore alla sanità: potenziare il Fondo per
le politiche regionale, potenziare le risorse che riguardano
settori più delicati a cui in genere si rivolge la legge n. 22 o la
legge n. 19.
Guardavo alcuni dati che appaiono nel terzo rapporto
dell'Osservatorio per le politiche sociali, in cui viene
individuato il fenomeno della povertà che c'è in Valle, e si dice:
"guardate che non è poi così elevata questa percentuale di persone
disagiate in Valle, è inferiore rispetto ad altre situazioni,
soprattutto quelle che sono al 1° grado di povertà, quelle più
bisognose... ma qui c'è un fatto... che queste persone si trovano
in una realtà in cui c'è un benessere diffuso, in cui c'è anche un
reddito familiare annuale netto nel 2004 che è superiore alla media
nazionale, reddito che consiste in 30.214 euro, superiore ai 28.078
euro della media nazionale: questo vuol dire che chi è povero, qui,
è più povero ancora per rapporto agli altri che stanno meglio. Se
fosse vero che i poveri sono pochi, allora aumentiamo pure sapendo
che essendo pochi possiamo soddisfare tutte le esigenze con i fondi
che abbiamo, magari ne risparmiamo ancora; se invece sono tanti,
allora bisogna dare una risposta a tutte queste persone, ma non
possiamo dire, come ho sentito ieri anche l'Assessore Fosson: "se
aumentiamo questo fondo, poi aumentano anche le richieste e allora
non basta mai"! Mettiamoci d'accordo: o i poveri sono pochi, come
si continua a dire, allora anche se mettiamo più risorse, riusciamo
a soddisfare tutte le esigenze; oppure sono di più, ma noi vogliamo
solo servirne un poco, e noi, su questo, non siamo d'accordo!
Président
- La parole au Conseiller Sandri.
Sandri (PD)
- Rapidamente, prendo atto della volontà
dell'Assessore di contrastare questo emendamento, me ne dispiaccio,
sopratutto perché, non dico in modo premeditato, ma in modo
oggettivo avalla il comportamento inefficiente della Casa da gioco,
in particolare del suo Presidente del Consiglio di amministrazione.
Questo è un problema che tratteremo nelle prossime settimane,
quindi non mi dilungo.
Annunciando il voto contrario del gruppo "PD" all'articolo, sono
dispiaciuto che il nostro Assessore non abbia speso neanche una
parola per quanto riguarda la ricerca di fondi alternativi a questi
sul problema per il rafforzamento del Fondo per l'assistenza
sociale, nel senso che se non va bene reperire i fondi in questo
articolo avremmo piacere di avere una risposta - comunque avremo
altri emendamenti che richiamano questa necessità - sul trovare
altri finanziamenti per potenziare tutti i capitoli in materia di
assistenza economica per i casi socialmente più deboli. Un invito,
quindi, nei prossimi emendamenti, di poter avere una risposta su
questo punto.
Président
- Je soumets au vote l'amendement n° 3 des
Conseillers Sandri et Fontana Carmela, qui récite:
Emendamento
L'articolo 3 è sostituito dal seguente:
"Articolo 3
(Vincolo di destinazione delle economie relative agli
stanziamenti destinati alla Casa da gioco di Saint-Vincent)
1. Le risorse finanziarie destinate annualmente alla Casa da
gioco di Saint-Vincent, in applicazione degli articoli 12 e 14,
relativi rispettivamente alle manifestazioni e promozioni e al
piano di sviluppo, del disciplinare approvato con deliberazione del
Consiglio regionale 3176/XI in data 14 aprile 2003, e non
utilizzate al termine di ciascun esercizio finanziario sono portate
in aumento del Fondo regionale per le politiche regionali,
istituito ai sensi dell'articolo 3 della legge regionale 4
settembre 2001, n. 18 (Approvazione del piano sociosanitario
regionale per il triennio 2002/2004) (Obiettivo programmatico
2.2.3.03. capitoli 61310, 61311, 61312, 61313, 61314, 61315, 61316,
61317 e 61318). La Giunta regionale provvederà, ai sensi
dell'articolo 3 della legge regionale 27 maggio 1994, n. 19 (Norme
in materia di assistenza economica), ad innalzare i limiti di
reddito per l'attribuzione delle provvidenze del minimo vitale
corrispondentemente alle maggiori disponibilità di bilancio, nonché
a prevedere l'attribuzione automatica di tali contributi a soggetti
disagiati, come gli ultrasessantacinquenni che abbiano beneficiato
per più anni di tali provvidenze o gli invalidi con oltre 46% di
invalidità disoccupati".
Conseillers présents: 31
Votants: 22
Pour: 5
Contre: 17
Abstentions: 9 (Comé, Ferraris, Fiou, Frassy, Lanièce, Lattanzi,
Salzone, Tibaldi, Viérin Marco)
Le Conseil n'approuve pas.
Président
- La parole au Conseiller Frassy sur l'article
3.
Frassy (CdL)
- Il nostro gruppo esprimerà un voto
contrario all'articolo 3 ed è un voto contrario per tutto quello
che è stato detto in precedenza dal collega Tibaldi, e anche per
evidenziare che non siamo contrari alle economie, come lascerebbe
intendere una lettura testuale del titolo dell'articolo 3.
Siamo i primi a sostenere che nel pubblico e nelle società
partecipate dall'ente pubblico vadano fatte delle economie, ma
riteniamo che siano economie diverse quelle che devono essere
fatte, economie sulla spesa corrente e sulla gestione. È
paradossale, invece, titolare un articolo alle economie quando si
tratta di spese di investimento, perché sono spese di investimento
i riflessi dei finanziamenti dell'articolo 14 piano di sviluppo, e
sono investimenti le promozioni e le manifestazioni che devono
rilanciare l'immagine del Casinò. Il fatto di ipotizzare con questa
finanziaria un meccanismo in base al quale viene annullata la
filosofia di stanziare delle risorse, denota l'incapacità di quel
"management", di quella gestione, di condurre a risultati
significativi la Casa da gioco.
La inviteremmo, Assessore, a fare riflessioni come lei ha fatto
per interposta persona: mi riferisco a "Finaosta", che poi ha preso
la decisione, a prendere provvedimenti sul CdA della Casa da gioco,
perché se come immaginiamo l'articolo 3 nasce su suggerimento della
Casa da gioco, vuol dire che quel CdA è totalmente inadeguato a
gestire le grandi sfide a cui è chiamata la Casa da gioco nei
prossimi anni, non solo per il mercato del gioco, ma per gli
obiettivi politici che voi, come Giunta e come maggioranza, vi
siete posti in quello che chiamate "piano di sviluppo" e sul quale
abbiamo espresso a più riprese, durante i vari approfondimenti, le
nostre perplessità. Sarebbe stato più corretto che nel titolo
dell'articolo 3 il riferimento alle economie fosse stato
risparmiato. È un titolo che dice una cosa ben diversa rispetto
allo sviluppo dell'articolato stesso.
Président
- Je soumets au vote l'article 3:
Conseillers présents: 31
Votants: 29
Pour: 21
Contre: 8
Abstentions: 2 (Ferraris, Fiou)
Le Conseil approuve.
Président
- La parole au Conseiller Frassy sur l'article
4.
Frassy (CdL)
- Molto brevemente, per ribadire una
posizione che il nostro gruppo aveva espresso negli scorsi anni, su
quello che non è un provvedimento nuovo, ma è un provvedimento che
ripete una filosofia già vista nella finanziaria regionale: il
contenimento della spesa in materia di personale.
Siamo favorevoli a questo contenimento della spesa; riteniamo
peraltro che - così come formulato e come avevamo evidenziato gli
anni passati, e come poi i risultati ci hanno dato ragione - non
sia significativo, perché se è vero che il riferimento è al tempo
indeterminato, è vero che ci sono delle situazioni per le quali si
ricorre al tempo determinato. Pertanto, in assenza di una norma che
includa in questa limitazione anche le assunzioni a tempo
determinato, questo 50% dei posti che viene messo come limite a
ricopertura viene spesso sforato da quelle assunzioni a tempo
determinato e che vanificano in parte il principio dell'articolo 4,
motivo per cui ci asteniamo.
Président
- La parole au Conseiller Sandri.
Sandri (PD)
- Solo per un richiamo: voteremo questo
articolo, ma con un richiamo al Presidente della Regione nel
momento in cui si avvia ad affrontare il rinnovamento del piano per
il 2008 dal punto di vista del personale: quello di tenere in conto
il problema del precariato che è un problema complesso, è un
problema di squadra che interessa anche il Parlamento italiano, i
nostri Parlamentari, l'attività che la Regione svolge a Roma, tema
da tenere presente. Da questo punto di vista, anche nella fase di
costruzione di questa proposta, credo si possano trovare dei
segnali per cominciare ad intraprendere il cammino della risposta a
tali esigenze.
Président
- La parole au Président de la Région,
Caveri.
Caveri (UV)
- Naturalmente ritengo che l'osservazione
svolta dal collega Sandri sia giusta; oggi ci apprestiamo a
discutere con le organizzazioni sindacali, una volta completato il
quadro, perché vorremmo fare un ragionamento che valga per il
comparto unico, quindi devono essere associati a questo
ragionamento anche gli enti locali, e anche un'osservazione su quei
comparti che, pur essendo pagati da noi, sono regolamentati da
contratti nazionali, come sanità e scuola. È ovvio che nel
declinare il piano per il 2008, dobbiamo tener conto delle diverse
esigenze; peraltro va ricordato che uno degli impegni che abbiamo
stabilito in norma è tenere conto nella ridistribuzione dei pochi
posti, anche dei pensionamenti, perché è evidente che, quando in
alcuni servizi hai un numero elevato di pensionamenti, non puoi non
trovare una soluzione soprattutto là dove ci sono delle situazioni
particolari e delicate.
Il collega Frassy si asterrà, lui non è contento, è come se
avesse un appuntamento con "Miss Italia" e volesse avere un
appuntamento con "Miss Universo", nel senso che questa norma
rispetto al passato - sarà perché abbiamo dovuto farlo per
adeguarci al Patto di stabilità - risponde a tutte quelle obiezioni
che venivano dal mondo dell'economia valdostana, quando si diceva
che questa macchina era destinata a gonfiarsi a dismisura. Non solo
abbiamo cominciato a sgonfiare la macchina dal punto di vista
numerico, ma abbiamo cominciato ad applicare dei criteri nuovi che
hanno consentito di invertire un processo bulimico della macchina
pubblica, che ritengo essere importante.
Président
- Je soumets au vote l'article 4:
Conseillers présents: 28
Votants: 21
Pour: 21
Abstentions: 7 (Bortot, Ferraris, Frassy, Ottoz, Squarzino
Secondina, Tibaldi, Venturella)
Le Conseil approuve.
Président
- La parole au Vice-président Tibaldi sur
l'article 5.
Tibaldi (CdL)
- Memore anche di quelle dichiarazioni che
ha fatto prima il Presidente Caveri, che è necessario andare verso
una riduzione del costo della Pubblica amministrazione, non solo a
livello regionale, ma anche a livello di enti locali, comparto
scuola e sanità, questo è un indirizzo che sollecitiamo da più
tempo e che viene normato dagli articoli che stiamo esaminando.
Come lei ben sa, visto che ha il "tableau de bord" di tutta la
Pubblica amministrazione locale, si renderà conto, analizzando i
dati del personale impiegato in Comunità montane o Comuni, che è un
dato che negli anni scorsi - in questi anni un poco meno - è
cresciuto sensibilmente. Cresce il personale, in particolare nelle
Comunità montane; abbiamo visto che ci sono concorsi pubblici per
l'assunzione di soggetti nei diversi Comuni valdostani, quindi ci
piacerebbe capire quali sono le intese che vengono condivise con il
CPEL, per stabilire i tetti del Patto di stabilità e quali sono i
sistemi di monitoraggio che vengono effettuati dalla Regione, nei
confronti di una crescita ancora incontrollata della spesa pubblica
in questi enti. Queste norme sono indubbiamente importanti, vengono
replicate di anno in anno, ma sono norme che sembrano rimanere
sulla carta. Allora alle sue belle parole, Presidente, vorremmo che
facessero seguito dei fatti. Il monitoraggio sul personale ci
risulta insufficiente. Ripeto: questa è la ragione per cui ci
asterremo; ci sono principi, anche sanciti correttamente in legge,
ai quali, per accordo con gli enti locali, si procede volentieri a
deroghe.
Président
- La parole au Président de la Région,
Caveri.
Caveri (UV)
- Vorrei assolutamente rassicurarla, le
fornirò la documentazione perché è abbastanza difficile girare con
l'enciclopedia britannica, scoprendo cosa ci chiedete nel corso
della discussione, ma le dimostrerò, dati alla mano, come le
"mutande di ferro" che abbiamo messo agli enti locali con la
sottoscrizione del Patto di stabilità abbiano agito. Fra l'altro ci
tengo a ricordare che la nostra Regione è stata virtuosa, così come
il sistema degli enti locali, perché come lei sa, dal punto di
vista teorico, il Patto di stabilità in passato si applicava solo
ai Comuni al di sopra dei 5.000 abitanti, quindi in Valle l'unico
soggetto doveva essere il Comune di Aosta. Avendo, noi, le chiavi
della finanza locale, non potevamo non ritenere che, soprattutto
per quel che riguarda la spesa corrente, con tutti quei "distinguo"
che ci siamo fatti in queste ore - che la spesa corrente non è
necessariamente la gramigna del pubblico, ma è la dimostrazione che
esistono una varietà di servizi per soddisfare il cittadino -, si
dovessero mettere una serie di controlli. Abbiamo un "tableau de
bord", come lei lo ha brillantemente definito, che per quel che
riguarda gli enti locali, con sistemi di contabilità, ci consente
oggi di governare, d'intesa con gli enti locali, la spesa pubblica
della finanza locale. Questo riguarda anche il personale.
Lei ha ragione quando dice che i primi anni di ricchezza dei
Comuni, soprattutto all'epoca del trasferimento della competenza
sulla Regione dei finanziamenti, hanno fatto sì che ci sia stata
un'esplosione nell'assunzione dei dipendenti pubblici a livelli
locali. Oggi posso rassicurarla che con i controlli stretti che
operiamo sulle spese correnti, questo non può più avvenire, perché
i Comuni che sforano rispetto ai parametri definiti, vengono puniti
con una riduzione dei trasferimenti regionali ed è del tutto
evidente che chi fa il furbo, assumendo più persone, si trova ad
avere meno trasferimenti e rischia di essere avvitato in una
situazione di difficoltà. Oggi non è il caso di fare l'elenco dei
cattivi, ma chi è finito nell'elenco dei cattivi l'ha poi
pagata.
Président
- Je soumets au vote l'article 5:
Conseillers présents: 32
Votants: 22
Pour: 22
Abstentions: 9 (Bortot, Ferraris, Fontana Carmela, Frassy,
Ottoz, Sandri, Squarzino Secondina, Tibaldi, Venturella)
Le Conseil approuve.
Président
- Il y a maintenant 3 amendements des collègues
Sandri et Fontana: l'amendement n° 8, l'amendement n° 9 et
l'amendement n° 10.
La parole au Conseiller Sandri.
Sandri (PD)
- Gli emendamenti propongono una serie di
modificazioni che vanno ad interferire sia con il bilancio del
Consiglio regionale, capitolo 20000, sia con il capitolo 20150 che
va in capo al bilancio della Giunta. Si parla di "costi della
politica": c'è un tavolo aperto in Commissione che ha dimostrato da
subito difficoltà di partenza, annunci da parte di più partiti che
si devono riunire per intravedere una risposta globale, perché i
costi della politica sono anche le leggi che non vengono applicate,
i ritardi, l'ostruzionismo, i Sindaci... si è fatto in questi mesi
un gran polverone su questi temi e noi abbiamo voluto tagliare su
tutta questa confusione per dare chiarezza ai cittadini. Come in
tutte le buone famiglie, è chi ha la maggiore responsabilità che
deve dare il buon esempio, e noi riteniamo che il Consiglio
regionale abbia, con questi 2 emendamenti, la possibilità di dare
un segnale chiaro e semplice alla popolazione valdostana. Non è un
segnale populista, è un segnale di assunzione di
responsabilità.
Il primo segnale di responsabilità, questo è l'emendamento 8, è
quello di sottrarre gli emolumenti dei Consiglieri regionali alla
parametrazione a quello dei Parlamentari italiani e quindi a quello
dei Magistrati, perché è un meccanismo perverso che non consente
alcun tipo di controllo da parte del Consiglio sull'entità delle
indennità. Basta che per qualche "vague" politica che ci sia a Roma
- come evidenziato prima dall'Assessore Marguerettaz, che a Roma
ogni tanto si legifera in modo capriccioso su qualche tema - che ci
troviamo con aumenti o diminuzioni a seconda degli umori del
momento. Credo che una rivendicazione dell'autonomia delle nostre
istituzioni debba passare attraverso questi concetti formali, ossia
lo stipendio ci assumiamo la responsabilità di determinarlo con una
deliberazione del Consiglio, non cercare automatismi che comportano
assunzioni di prese d'atto da parte dell'Ufficio di Presidenza...
un modo poco chiaro... qualche volta si ha l'impressione che sia un
poco nascosto per non volontà di parlarne chiaramente. È un
problema serio, nessuno mette in discussione il fatto che chi si
occupa della cosa pubblica debba essere messo in condizioni di
poterlo fare con serenità, quindi noi non abbiamo previsto il
volontariato obbligatorio, semplicemente abbiamo deciso di proporre
il distacco da queste cose nazionali e l'assunzione di
responsabilità. Un'assunzione di responsabilità che corrisponde a
una riduzione del 15% dell'indennità lorda, che rideterminiamo in
7.000 euro. Questo porta a un risparmio di 747mila euro annui,
suddivisi fra l'indennità mensile dei Consiglieri, l'indennità
mensile di alcuni organismi che sono parametrati all'indennità dei
Consiglieri e che dipendono dallo stesso bilancio - CORECOM e il
Difensore civico - e, dall'altra parte, l'impatto che hanno sul
bilancio del Consiglio rispetto ai contributi al vitalizio, che
sono parametrati su questo tipo di emolumento.
Il secondo emendamento, n. 9, prevede una riduzione delle
indennità di funzione, e queste sono separate: una parte va a
ridurre le spese della Presidenza della Giunta e una parte va a
ridurre il bilancio del Consiglio. Sono 102mila euro risparmiati
per il Consiglio regionale all'anno e 150mila dalla Giunta: questo
avviene attraverso dei tagli per cui al Presidente della Regione
per le sue funzioni, compreso anche l'espletamento delle funzioni
prefettizie, vengono assegnati 5.000 euro al mese, 3.000 al
Presidente del Consiglio regionale e agli Assessori, 1.000 euro ai
Vicepresidenti del Consiglio e 500 euro ai Presidenti di
Commissione e ai Segretari dell'Ufficio di Presidenza. Per
parametrare e per evitare discussioni ogni anno su questi temi,
proponiamo che, sia le indennità di funzione, sia le indennità di
Consigliere regionale, vengano ogni anno automaticamente rivalutate
come si usa abitualmente, attraverso l'indice ISTAT dei prezzi al
consumo per le famiglie di operai e di impiegati, al netto dei
tabacchi.
Abbiamo presentato un terzo emendamento che rientra nella
filosofia del primo, ossia parametrata al livello nazionale c'è
anche l'indennità di diaria giornaliera, che è attualmente di circa
2.650 euro mensili, abbiamo fatto un'altra riduzione un po'
inferiore rispetto a quella dell'indennità mensile, che era il 15%,
qui siamo intorno all'8% e abbiamo parametrato a 2.500 euro la
diaria giornaliera. Anche questa è un'assunzione di responsabilità
da parte del Consiglio regionale e viene rivalutata annualmente
sulla base degli indici di variazione annua dei prezzi al consumo
per le famiglie degli operai e impiegati.
Dove abbiamo deciso di destinare questi fondi? Abbiamo deciso di
destinarli agli stessi capitoli di cui alla questione del Casinò,
richiediamo che questi maggiori fondi che sfiorano il milione di
euro all'anno, in particolare 999.000 euro all'anno risparmiati,
vadano a incrementare il fondo per la legge n. 19, l'attribuzione
delle provvidenze legate al non raggiungimento del minimo vitale da
parte di soggetti deboli senza reddito o con redditi inferiori ai
430 euro all'anno, e che questi soldi possano incrementare questo
fondo in modo che possa distribuire queste provvidenze, in
particolare senza richiesta specifica agli ultrasessantacinquenni
che abbiano beneficiato per più anni di tali provvidenze, o agli
invalidi con oltre il 46% di invalidità, purché siano disoccupati,
e non abbiano rifiutato dei lavori che siano stati loro
proposti.
Pensiamo che su questi temi ci debba essere un confronto; siamo
disponibili a fare le dovute modifiche, ma riteniamo opportuno che
ci si esprima su 2 concetti fondamentali: il primo, siamo noi che
dobbiamo dare l'esempio con una riduzione delle nostre indennità,
che dimostri la volontà di andare in una determinata direzione, poi
sull'entità si può disquisire. Ancora più importante, dobbiamo
esprimersi sulla necessità che questo Consiglio rivendichi la
propria autonomia e dica: "noi, su questi temi, vogliamo decidere
per noialtri e non essere a rimorchio di nessuno, né del Parlamento
né dei Magistrati, anche perché negli ultimi mesi è emerso questo
"giochino" fatto a livello nazionale, di annunciare delle riduzioni
delle prebende dei Parlamentari nel momento in cui si era sicuri
che con un'altra legge, fatta sempre dai Parlamentari, di aumentare
quella dei Magistrati, in fatto di modiche, alla fine, se non era
pari forse... c'era ancora un aumento di stipendio! Questo non deve
interferire con la Regione Valle d'Aosta.
Président
- La parole à la Conseillère Squarzino
Secondina.
Squarzino (Arc-VA)
- Come ricordava prima il collega
Sandri, è parecchio che in questo Consiglio si affronta questo
argomento... il nostro gruppo ha presentato più volte delle
proposte, l'ultima nostra legge ha costretto tutti i Capigruppo a
prendere atto che esiste il problema e che bisogna trovare una
soluzione. Questa soluzione - si è detto anche nelle ultime
riunioni - deve affrontare nella sua globalità i problemi, quindi
vedere quali sono i costi della democrazia, che sono i costi a
volte degli enti, della rappresentatività, i costi delle procedure
che vengono individuate, il costo di tutte le varie associazioni o
fondazioni che vengono attivate... è un discorso molto più ampio.
Condividiamo che c'è un discorso molto più ampio, che non è solo il
costo singolo dei Consiglieri regionali e abbiamo detto: "certo, ci
sono tutti questi, ma all'interno di questo discorso più ampio c'è
anche..." - e questa era un'acquisizione di tutti i Capigruppo -
"... c'è anche il problema del costo che, come Consiglieri,
esercitiamo".
Come gruppo, pensiamo che sia importante - nel momento in cui
analizziamo un bilancio che ha molte risorse, ma che non dà
risposte ai settori più deboli e più disagiati non in modo così
incisivo - che potrebbe essere utile, proprio come dimostrazione
che questo Consiglio è attento alle difficoltà delle persone...
perché molti colleghi dicono sempre che quando affrontiamo questi
argomenti siamo demagogici... però mettiamo solo in relazione
quello che è il nostro "status", con una serie di situazioni di
famiglie anche nella nostra Regione, che hanno difficoltà ad
arrivare alla quarta settimana di ogni mese.
Credo che un segnale anche minimo vada dato; per cui il nostro
gruppo, pur non avendo concordato con i colleghi del Partito
democratico questi emendamenti, ne coglie la valenza politica e
voterà a favore di questi emendamenti.
Président
- La parole au Conseiller Vicquéry.
Vicquéry (UV)
- Noi dichiariamo la nostra astensione
rispetto a questo emendamento per un motivo semplice: abbiamo
votato una risoluzione in questo Consiglio regionale che demandava
alla Conferenza dei Capigruppo l'esame complessivo di questa
materia. Ritenevamo che in quell'occasione avessimo concordato di
evitare fughe in avanti da parte di ogni singolo gruppo politico...
prendiamo atto purtroppo che non è così!
In sede di Conferenza dei Capigruppo ho chiesto personalmente
una sorta di moratoria e di comportamento corretto reciproco fra le
forze politiche, per evitare di far passare messaggi contraddittori
nell'opinione pubblica, che vorrebbero dire che, da una parte, si
vuole risparmiare, diminuire; dall'altra, si vorrebbero mantenere i
privilegi. Riteniamo che così non sia e che questo emendamento è
limitativo, non ci basta, non è sufficiente per noi; è un
emendamento che serve per dare visibilità per chi lo presenta, è un
dato di fatto ed è anche legittimo, ma non è corretto rispetto
all'attitudine che tutte le forze politiche hanno assunto votando
la risoluzione in Consiglio regionale. Non è corretto rispetto a
quanto ci siamo detti, perché nell'ultima riunione dei Capigruppo
abbiamo concordato che, nell'arco di una settimana, tutte le forze
politiche avrebbero presentato in quella sede delle proposte. Noi
siamo in una fase di approfondimento di queste proposte, che sono
complesse, che vanno nell'ambito del contenuto della risoluzione,
che parla di equità, di rapporto con la cosiddetta "società
civile", che parla di costi della democrazia... argomenti che
abbiamo già dibattuto in questo Consiglio...
Mi sembra poi demagogico chiedere di spostare i fondi
risparmiati sul Fondo regionale per le politiche regionali, quando
è stato detto in questi giorni che è il fondo più alto d'Italia in
rapporto alla popolazione e che in questo bilancio regionale il
fondo è aumentato ulteriormente dell'8%... è demagogico! Vorrei che
gli organi di informazione, che sono così ligi nell'emanare
comunicati stampa rispetto a queste iniziative dell'opposizione,
per una volta dicessero anche qual è la voce della maggioranza: noi
non siamo contrari a questo emendamento, per questo ci asteniamo,
lo riteniamo però riduttivo e limitativo rispetto al complesso
delle tematiche della risoluzione - ripeto - votata dal Consiglio
regionale e riteniamo che si possa fare di meglio e di più!
Président
- La parole au Conseiller Viérin Marco.
Viérin M. (SA)
- Anche noi per dire in quest'aula, ai
colleghi della Sinistra, che non si può parlare o decidere alcune
cose da fare insieme e poi perseguire altre strade, perché su
questo argomento anche noi abbiamo presentato delle idee ben 8 anni
fa, proposte che erano molto più riduttive di quello che viene
presentato oggi dalla Sinistra, proposte sulle quali la Sinistra è
stata contraria: parlo della riduzione dell'importo delle pensioni
e di chi percepisce già una pensione, parlo dei doppi lavori, e...
di tante altre cose. Su queste cose, visto che 8 anni fa abbiamo
lanciato delle idee e allora proprio da quei banchi, dai quali oggi
abbiamo sentito illustrare questi emendamenti, venne la richiesta
di fare un ragionamento, noi avremmo potuto in questi 8 anni
rivendicare queste nostre proposte in ogni momento di discussione
sul taglio dei costi della politica, ma abbiamo sempre creduto -
dopo che ci siamo parlati - che vada fatto un intervento più
globale e meno riduttivo rispetto a quello che è stato presentato
anche oggi in aula. Così era stato concordato con i Capigruppo, e
così, oggi, purtroppo, in quest'aula, non si fa!
Noi, pertanto, proprio perché riteniamo che questo argomento
vada affrontato in senso più completo e meno riduttivo rispetto a
quanto oggi si è detto in aula, ci asteniamo.
Président
- La parole au Conseiller Bortot.
Bortot (Arc-VA)
- Anch'io, per una volta, voglio
rivolgermi alla stampa, anche perché sembra che su questo argomento
il Consiglio abbia le orecchie foderate, nel senso che la
risoluzione a cui facevano riferimento i colleghi Vicquéry e Viérin
Marco, noi non la abbiamo votata perché la consideravamo dilatoria
- e oggi ne abbiamo la dimostrazione -, non coglieva i punti che
volevamo inserire, anche se poi non erano vincolanti, ma perlomeno
inserire... L'altra cosa che vogliamo far notare alla stampa è
l'estrema velocità con cui arrivano determinati provvedimenti che
fanno comodo alla maggioranza e i tempi con i quali vengono
approvati, e questo argomento, che tutte le volte che o lo
solleviamo noi od altri... ne do atto: i "Verdi" lo hanno sollevato
anni addietro, il gruppo "Arcobaleno" da quando si è costituito...
in ogni caso, o siamo demagogici, o... o... o, sta di fatto che il
Consiglio su questo argomento non ci sente e l'appello è rivolto
alla stampa.
Per l'ennesima volta accogliamo l'emendamento del "PD",
perlomeno chiederemo lo sganciamento delle retribuzioni da quello
che viene deciso in campo nazionale. Non stiamo mica parlando di
quantità, ma almeno riaffermare in questo caso la nostra autonomia
e iniziare a sganciarsi... poi la risoluzione e i Capigruppo
parleranno dei contenuti, ma un piccolo passo avanti penso che
questo Consiglio lo possa fare, in nome anche della dignità... può
darsi che fra Capigruppo si decida di aumentare gli stipendi... le
vie del Signore sono infinite!
Président
- La parole au Conseiller Sandri.
Sandri (PD)
- Siamo al quarto dei 10 emendamenti, siamo
quasi a metà dell'opera, volevo però fare qualche riflessione. Ho
trovato l'intervento del Capogruppo "Union" un po' accalorato;
credo che sia il segnale di una difficoltà palese, perché gli
rivolgo le stesse cose che il Presidente della Regione ha rivolto
pochi minuti fa al collega Frassy: lei si accontenti
dell'appuntamento con "Miss Italia", a... "Miss Universo" ci
penseremo la prossima volta! Qui c'è una cosa abbastanza simpatica,
c'è uno che dice: "voglio di meglio e di più" e l'altro che vuole
più globale. Credo che nella famiglia della Valle d'Aosta noi siamo
il capofamiglia e il capofamiglia deve dare il buon esempio.
In Commissione c'è chi faceva qualche occhiatina sui Sindaci che
avevano incarichi in Comunità montana, ossia sicuramente c'è da
andare a fare pulizie in giro, ma è buffo che Partiti autonomisti
come "Stella Alpina" e "Union Valdôtaine" non rivendichino
l'autonomia della Regione su questo punto! Adesso la prendo con
simpatia, perché mi rendo conto dell'imbarazzo e non voglio andare
troppo in là, ma sono anni che su questa cosa ci battiamo: una
volta ci raccontano che "il nostro movimento si deve ancora riunire
e valutare", passano 2 o 3 mesi... "però facciamo un gruppo di
lavoro"... poi arriviamo a fare una mozione in aula, e va bene, ma
passano altri mesi per la convocazione, quando si arriva alla
convocazione... vengono portati tanti temi e allora dobbiamo fare
un gruppo di lavoro... sono manovre dilatorie a cui noi vogliamo
dire: "basta"!
C'è una proposta, la proponiamo questa volta su questo bilancio,
ci impegniamo con chi ci rappresenterà nel prossimo Consiglio a
riproporla al prossimo bilancio, così come sarà uno dei punti
essenziali del nostro programma elettorale. Lo diciamo con
serenità, non siamo come "Stella Alpina" che lo dice una volta e
poi per molti anni se lo dimentica... noi lo ritroveremo tutti gli
anni, e credo che questo sia un dato importante. È un invito al
collega di "Stella Alpina", in particolare: visto che ha condiviso
in tempi non sospetti, forse prima ancora di noi questo tema, di
riflettere sulla posizione che ha adesso il suo movimento, credo
che potrebbe tranquillamente sposare le nostre posizioni o
confrontarsi per trovare una soluzione comune.
Noi non ritiriamo questo emendamento, ne chiediamo il voto; dato
che non finisce il mondo oggi, siamo disponibili nei prossimi mesi
a trovare una soluzione in materia che possa essere condivisa.
Questo è il nostro punto di partenza, ma non certo il nostro punto
di arrivo: è il nostro contributo a che questo processo di tagli ai
costi della politica avanzi più rapidamente di quanto non abbia
fatto fino ad oggi.
Président
- La parole au Conseiller Viérin Marco.
Viérin M. (SA)
- Ringrazio il Consigliere Sandri per aver
riconosciuto che il nostro movimento su questo argomento da anni ha
fatto delle proposte. Volevo solo ricordargli, per correttezza, che
quando si potevano avere i numeri anni fa per le nostre proposte,
il suo movimento non le accolse; oggi, proprio su questo argomento,
al contrario, abbiamo annunciato il voto di astensione per essere
coerenti con quello che si è deciso tutti insieme.
Président
- La parole au Conseiller Lavoyer.
Lavoyer (FA)
- Noi evitiamo su questo argomento di
scendere sul terreno della demagogia, lo ha detto bene il collega
Vicquéry, c'è un tavolo di lavoro che sta affrontando l'argomento,
c'era un impegno politico da parte di tutte le forze che oggi viene
disatteso. Quello che volevo sottolineare era l'importanza di avere
questo meccanismo dell'indennità agganciato ai meccanismi di
aumento o di diminuzione a livello nazionale, perché questo è un
punto di riferimento fermo, che è stato deciso anche dalla
Conferenza delle Regioni, perché lo sganciamento può portare al
ribasso, ma anche al rialzo.
Volevo solo ricordare ai colleghi del "PD" e al collega Bortot,
che questo agganciamento è stato fatto quando le loro forze
politiche erano con noi in maggioranza, abbiamo dibattuto
l'argomento, abbiamo fissato una percentuale molto bassa rispetto
alle altre Regioni e proprio da voi è stato sostenuto fortemente
che bisognava tenere questo tipo di agganciamento. Si può cambiare
idea, siamo qui per approfondire l'argomento, ma volevo
sottolineare che, a seconda delle posizioni in maggioranza o
all'opposizione, poi su questo argomento le sensibilità
cambiano.
Président
- La parole au Conseiller Ottoz.
Ottoz (CdL)
- C'è un'espressione che non è corrente in
Valle, ma che dice: "bella figura a costo zero". Mi sembra che i
colleghi Squarzino e Sandri, sapendo la fine che farà questo
emendamento, facciano una bella figura a costo zero, e questo è
importante che si sappia fuori. È come una pubblicità progresso,
dice il Presidente, ma qui non c'è il progresso c'è solo la
pubblicità.
Vorrei fare due considerazioni sul problema dei costi della
politica. Siamo fortemente a favore della diminuzione dei costi
della politica, ricordo che nella finanziaria 2006, la finanziaria
dell'aborrito Berlusconi diminuì del 10% le indennità dei
Parlamentari e nell'ottobre 2006 il "Governo Prodi" ha approvato
uno scatto in avanti con valore retroattivo, annullando il
provvedimento, tanto per mettere a posto le cose sul gioco delle
parti.
Ricordo forse per la terza o quarta volta che vorremmo che
questo gruppo di lavoro sui costi della politica andasse avanti
veramente e analizzasse tutti i costi, non per diluire i tempi, ma
perché ci sono non solo i costi degli eletti, ci sono i costi
prodotti dagli eletti con il loro stile di Governo, ci sono i costi
della burocrazia che è gestita dalle leggi che fanno gli eletti, ci
sono i costi delle non decisioni che sono drammatici e quindi
qualcuno deve prendersene la responsabilità, costi che poi pagano i
cittadini. Fare quindi un'analisi dei costi di fare politica, senza
che poi diventi al momento della discussione le indennità degli
eletti, dimenticando tutto quello che la politica invece sparge sul
sistema in termini di costi pagati ai cittadini.
Vogliamo che sia fatto finalmente chiarezza su questo problema
dei costi e che il lavoro che si era detto a luglio che si sarebbe
fatto a settembre, che poi è iniziato con una sola Conferenza dei
Capigruppo recentemente, sperando che finalmente si avvii, possa
produrre dei risultati... 4?, chiedo scusa, si vede che ero assente
come al solito, come mi rimprovera... quindi che si arrivi
finalmente ad un risultato, prima - se così posso dire - per
evitare le brutte o le belle figure a costo zero - che ci si avvii
nel tunnel definitivo della campagna elettorale, in modo che gli
elettori abbiano le idee chiare su questo problema, sulle posizioni
di tutti e i dati. E di più non dico, salvo dire, come i colleghi
della maggioranza che si sono dichiarati a favore, che siamo a
favore della diminuzione dei costi della politica, ma siamo
contrari a questo modo di far politica, per cui ci asterremo nella
votazione di questo emendamento.
Président
- Je soumets au vote l'amendement n° 8 des
Conseillers Sandri et Fontana Carmela, qui récite:
Emendamento
Nel Capo II del Titolo I, dopo l'articolo 5 è inserito il
seguente:
"Articolo 5bis
(Riduzione dell'indennità mensile di carica dei consiglieri
regionali. Modificazioni all'articolo 2 della legge regionale 21
agosto 1995, n. 33)
1. Il comma 1 dell'articolo 2 della legge regionale 21 agosto
1995, n. 33 (Norme sulle indennità spettanti ai membri del
Consiglio e della Giunta e sulla previdenza dei consiglieri
regionali), è sostituito dal seguente:
"1. L'indennità mensile lorda di carica dei consiglieri
regionali è stabilita nella misura di 7.000 euro".
2. Il comma 2 dell'articolo 2 della l.r. 33/1995 è abrogato".
Il capitolo 20000 è pertanto ridotto di 747.000 euro e di tale
somma viene incrementato Fondo regionale per le politiche regionali
istituto ai sensi dell'articolo 3 della legge 18/2001 (Obiettivo
programmatico 2.2.3.03. capitoli 61310, 61311, 61312, 61313, 61314,
61315, 61316, 61317 e 61318). La Giunta regionale provvederà, ai
sensi dell'articolo 3 della legge regionale 27 maggio 1994, n. 19
(Norme in materia di assistenza economica), ad innalzare i limiti
di reddito per l'attribuzione delle provvidenze del minimo vitale
corrispondentemente alle maggiori disponibilità di bilancio, nonché
a prevedere l'attribuzione automatica di tali contributi a soggetti
disagiati, come gli ultra-sessantacinquenni che abbiano beneficiato
per più anni di tali provvidenze o gli invalidi con oltre 46% di
invalidità disoccupati".
Conseillers présents: 32
Votants: 4
Pour: 4
Abstentions: 28 (Borre, Caveri, Cerise, Charles Teresa, Comé,
Ferraris, Fiou, Fosson, Frassy, Isabellon, La Torre, Lanièce,
Lattanzi, Lavoyer, Maquignaz, Marguerettaz, Ottoz, Pastoret,
Perron, Praduroux, Rini, Salzone, Stacchetti, Tibaldi, Vicquéry,
Viérin Adriana, Viérin Laurent, Viérin Marco)
Le Conseil n'approuve pas.
Président
- Je soumets au vote l'amendement n° 9 des
Conseillers Sandri et Fontana, qui récite:
Emendamento
Dopo l'articolo 5 bis, come introdotto dall'emendamento n. 8,
è inserito il seguente:
"Articolo 5ter
(Riduzione dell'indennità di funzione mensile dei consiglieri
regionali. Modificazioni all'articolo 5 della l.r. 33/1995)
1. Il comma 1 dell'articolo 5 della l.r. 33/1995 è sostituito
dal seguente:
"1. Ai consiglieri regionali che svolgono particolari
funzioni compete, in aggiunta all'indennità prevista all'articolo
2, nelle seguenti misure mensili lorde:
a) al Presidente della Regione, anche per l'espletamento
delle funzioni prefettizie: 5.000 euro;
b) al Presidente del Consiglio regionale: 3.000 euro;
c) ai componenti della Giunta regionale: 3.000 euro;
d) ai vicepresidenti del Consiglio regionale: 1.000
euro;
e) ai Presidenti delle Commissioni consiliari, istituite a
norma dello Statuto speciale e dl regolamento interno del Consiglio
regionale, nonché ai Segretari dell'Ufficio di Presidenza del
Consiglio regionale: 500 euro;
2. Il comma 2 dell'articolo 2 della l.r. 33/1995 è sostituito
dal seguente:
"2. L'indennità mensile di carica di cui all'articolo 2 e le
indennità di funzione di cui al comma 1 sono rivalutate annualmente
sulla base dell'indice di variazione annua dei prezzi al consumo
per le famiglie di operai ed impiegati al netto dei tabacchi,
determinatosi nell'anno precedente (Indice ISTAT - anno su
anno)".
Il capitolo 20000 è pertanto ridotto di 102.000 euro ed il
capitolo 20150 di 150.000 euro e di tali somme viene incrementato
Fondo regionale per le politiche regionali istituto ai sensi
dell'articolo 3 della legge 18/2001 (Obiettivo programmatico
2.2.3.03. capitoli 61310, 61311, 61312, 61313, 61314, 61315, 61316,
61317 e 61318). La Giunta regionale provvederà, ai sensi
dell'articolo 3 della legge regionale 27 maggio 1994, n. 19 (Norme
in materia di assistenza economica), ad innalzare i limiti di
reddito per l'attribuzione delle provvidenze del minimo vitale
corrispondentemente alle maggiori disponibilità di bilancio, nonché
a prevedere l'attribuzione automatica di tali contributi a soggetti
disagiati, come gli ultra- sessantacinquenni che abbiano
beneficiato per più anni di tali provvidenze o gli invalidi con
oltre 46% di invalidità disoccupati".
Conseillers présents: 32
Votants: 5
Pour: 5
Abstentions: 27 (Borre, Caveri, Cerise, Charles Teresa, Comé,
Ferraris, Fiou, Fosson, Isabellon, La Torre, Lanièce, Lattanzi,
Lavoyer, Maquignaz, Marguerettaz, Ottoz, Pastoret, Perron,
Praduroux, Rini, Salzone, Stacchetti, Tibaldi, Vicquéry, Viérin
Adriana, Viérin Laurent, Viérin Marco).
Le Conseil n'approuve pas.
Président
- Je soumets au vote l'amendement n° 10 des
Conseillers Sandri et Fontana, qui récite:
Emendamento
Dopo l'articolo 5ter, come introdotto dall'emendamento n. 9 è
inserito il seguente:
"Articolo 5quater
(Riduzione della diaria mensile spettante ai Consiglieri
regionali. Modificazioni all'articolo 6 della l.r. 33/1995)
1. Al comma 1 dell'articolo 6 della l.r. 33/1995, le parole:
", in misura non superiore a quella spettante ai membri del
Parlamento" sono sostituite dalle parole: "nella misura massima di
2.500 euro, rivalutata annualmente sulla base dell'indice di
variazione annua dei prezzi al consumo per le famiglie di operai ed
impiegati al netto dei tabacchi, determinatosi nell'anno precedente
(Indice ISTAT - anno su anno)"."
Il capitolo 20000 è pertanto ridotto di 78.000 euro e di tale
somma viene incrementato Fondo regionale per le politiche regionali
istituto ai sensi dell'articolo 3 della legge 18/2001 (Obiettivo
programmatico 2.2.3.03. capitoli 61310, 61311, 61312, 61313, 61314,
61315, 61316, 61317 e 61318). La Giunta regionale provvederà, ai
sensi dell'articolo 3 della legge regionale 27 maggio 1994, n. 19
(Norme in materia di assistenza economica), ad innalzare i limiti
di reddito per l'attribuzione delle provvidenze del minimo vitale
corrispondentemente alle maggiori disponibilità di bilancio, nonché
a prevedere l'attribuzione automatica di tali contributi a soggetti
disagiati, come gli ultra-sessantacinquenni che abbiano beneficiato
per più anni di tali provvidenze o gli invalidi con oltre 46% di
invalidità disoccupati".
Conseillers présents: 32
Votants: 5
Pour: 5
Abstentions: 27 (Borre, Caveri, Cerise, Charles Teresa, Comé,
Ferraris, Fiou, Fosson, Isabellon, La Torre, Lanièce, Lattanzi,
Lavoyer, Maquignaz, Marguerettaz, Ottoz, Pastoret, Perron,
Praduroux, Rini, Salzone, Stacchetti, Tibaldi, Vicquéry, Viérin
Adriana, Viérin Laurent, Viérin Marco).
Le Conseil n'approuve pas.
Président
- Je soumets au vote l'article 6:
Conseillers présents: 33
Votants: 22
Pour: 22
Abstentions: 11 (Bortot, Ferraris, Fiou, Fontana Carmela,
Frassy, Lattanzi, Ottoz, Sandri, Squarzino Secondina, Tibaldi,
Venturella)
Le Conseil approuve.
Président
- La parole au Vice-président Tibaldi sur
l'article 7.
Tibaldi (CdL)
- Serve un'informazione o perlomeno una
conferma o una smentita di quello che avete annunciato 5 anni fa
nel programma di legislatura, probabilmente già annunciato anche 10
anni fa, ha ragione il collega Frassy...
Si parla della legge n. 48/1995, una legge di sistema, che
permette agli enti locali di avere le risorse per funzionare, sia
in termini di spesa corrente, sia in termini di spesa di
investimento. Questa legge però dovrebbe essere modificata, sono
necessari degli aggiornamenti, degli ammodernamenti di una legge
che ha dimostrato tutta la sua efficacia, ma che - come peraltro
possiamo rilevare anche in questa legge finanziaria - vede sovente
degli interventi straordinari, in questo caso per Saint-Christophe,
in altri casi per Saint-Vincent, ossia delle deroghe a favore di
Comuni che versano in situazioni particolari.
Volevamo sapere se a questo annuncio reiterato di revisione
normativa si profila all'orizzonte qualcosa, non dico in questa
legislatura, ma se in questi anni, Caveri o Marguerettaz, che sono
i principali titolari di questa materia, hanno previsto delle
modifiche, per evitare di intervenire in deroga,
straordinariamente, ripeto oggi per Saint-Christophe, ieri per
Saint-Vincent e, magari domani, per Brissogne.
Président
- La parole au Président de la Région,
Caveri.
Caveri (UV)
- Scusi, ma il quadro della finanza locale è
un quadro di centinaia di milioni di euro, il che non impedisce di
immaginare che in maniera esplicita e non occulta ci siano
periodicamente per delle ragioni specifiche dei finanziamenti che
hanno una loro storia. Il finanziamento del Comune di Saint-Vincent
ha una sua storia che non le ripeto, perché lei lo conosce
perfettamente; il caso di Saint-Christophe, che è già stato evocato
in quest'aula lo è altrettanto e potrà capitare anche in altre
occasioni che, o per alimentare un accordo di programma di fronte a
situazioni di difficoltà... penso a un accordo di programma che
stiamo per stipulare con il Comune di Issogne, penso a iniziative
specifiche che abbiamo fatto sui palazzetti dello sport in deroga
alla finanza locale, tenendo conto di quanto gli impianti sportivi
hanno una valenza di interesse regionale, ossia capiterà che anche
al di fuori della finanza locale ci possano essere degli interventi
di tipo specifico.
Ciò detto, l'importante non è modificare la finanza locale,
perché quella è una legge che funziona e che viene periodicamente
novellata là dove deve migliorare, anche attraverso il
provvedimento della finanziaria, quanto evitare che interventi
sulla finanza locale non siano esplicitati. Trovo che invece là
dove gli interventi di finanza locale siano motivati da particolari
situazioni, da accordi di programma, da situazioni specifiche di
intese che devono essere raggiunte o da quadri normativi come
avverrà con la nuova legge su "Aosta capitale", credo che sia del
tutto normale e non inficia il regolare funzionamento della finanza
locale.
Président
- La parole au Vice-président Tibaldi.
Tibaldi (CdL)
- Astensione del nostro gruppo, perché
constatiamo che di fatto avete rinunciato ad aggiornare
normativamente la legge n. 48/1995.
Président
- Je soumets au vote l'article 7:
Conseillers présents: 29
Votants: 21
Pour: 21
Abstentions: 8 (Bortot, Ferraris, Fontana Carmela, Lattanzi,
Ottoz, Squarzino Secondina, Tibaldi, Venturella)
Le Conseil approuve.
Président
- La parole au Conseiller Sandri.
Sandri (PD)
- Solo per richiamare l'Assessore competente
in materia di "FOSPI"; è certamente uno strumento importante, credo
che si debba dare merito a chi lo ha inventato, perché è un metodo
di programmazione che è non solo educativo, in quanto obbliga gli
enti locali a fare una progettualità su più anni, si parla di quasi
5 anni di programmazione da quando si parte a quando vengono
realizzati gli interventi, però significa anche per la Regione
avere la possibilità di programmare i propri investimenti. E fino
qui tutto bene, sono importanti queste somme che sono investite,
quindi saremmo propensi a votare con convinzione questo
articolo.
Ci rimane una perplessità perché oggi il "FOSPI" viene riferito
a una serie di tipologie e di progetti che non esprimono le
necessità dei prossimi anni, nel senso che si parla di parcheggi,
di strade, di un uso del territorio che, secondo noi, è
sconveniente, che è già arrivato al top e che bisognerebbe fermare.
Bisogna invece investire di più sulla riqualificazione ambientale,
sui servizi sociali, sulle scuole, sugli asili nido, sulle
"garderies", su tutta una serie di infrastrutture di servizio che
possono oltretutto essere costruite attraverso il recupero di
edifici già esistenti, quindi senza andare a mangiare altro
territorio. Questa mania dei parcheggi va contro tutto ciò che si è
detto in questo Consiglio sulla necessità di favorire il trasporto
pubblico; noi, se guardiamo la Val d'Aosta dall'alto... mi sono
divertito un po' con "Google earth" a vedere foto dall'alto degli
ultimi mesi... ci sono vallate con decine di parcheggi vuoti per
350 giorni all'anno: questo è un uso del territorio che è poco
corretto.
Noi non abbiamo la soluzione per dire di come si debba andare a
modificare la tipologia di interventi che possono essere finanziati
dal "FOSPI", ma invitiamo l'Assessore a farci un ragionamento. È un
ottimo strumento, ma in questo momento necessita di un
aggiornamento delle sue finalità e su questo aggiornamento spero
che tutti ci mobilitiamo per trovare la soluzione migliore.
Président
- Je soumets au vote l'article 8:
Conseillers présents: 32
Votants: 21
Pour: 21
Abstentions: 11 (Bortot, Ferraris, Fiou, Fontana Carmela,
Frassy, Lattanzi, Ottoz, Sandri, Squarzino Secondina, Tibaldi,
Venturella)
Le Conseil approuve.
Président
- La parole au Conseiller Frassy sur l'article
9.
Frassy (CdL)
- Sull'articolo 9 penso che qualche
considerazione vada fatta, forse più politica che finanziaria:
riguarda la legge regionale n. 3/1992 che titolava "Interventi per
la riqualificazione di Aosta"; era una legge che aveva una
previsione di spesa su un decennio, stiamo approvando la
finanziaria 2008 e diciamo che questa legge è diventata
maggiorenne, nel senso che sono 18 anni che il Comune di Aosta
cerca di portare a compimento quello che era un piano di interventi
decennale. Quello che più preoccupa è che non basteranno i 18 anni
passati, in quanto andando a leggere la disposizione dell'articolo
9 ci rendiamo conto che la previsione di finanziamento slitta fino
al 2010; di conseguenza, quel piano è stato ammazzato dalle
tempistiche di realizzazione del piano stesso.
Non possiamo non esprimere un giudizio nettamente negativo su
quello che è stato nella sostanza, da parte dell'Amministrazione
comunale di Aosta, la gestione di queste risorse finanziarie; è
vero che noi, Amministrazione regionale, qui fungiamo solo da
ufficiali pagatori, ma è altrettanto vero che il giudizio politico
non possiamo non esimerci dall'esprimerlo in una città dove penso -
da cittadini, prima ancora che da amministratori regionali -
facciamo ogni giorno più fatica a riconoscerci, una città che con
il passare degli anni ha aumentato in maniera esponenziale problemi
complessi, urbanistica, viabilità e l'elenco potrebbe continuare su
tutti i comparti gestiti dall'Amministrazione comunale. Sarebbe
allora quanto mai auspicabile, Presidente Caveri o Assessore
Cerise, se queste sono risorse che sono gestite dal suo
Assessorato, che ci fosse un intervento politico anche dai banchi
della maggioranza, per far capire che quella legge, al di là del
momento politico in cui era nata, era nata con una finalità che
oggi è stata stravolta e mancata. Su questo qualche responsabilità
politica voi, come maggioranza, ve ne dovete far carico, non tanto
come maggioranza regionale che fa da ufficiale pagatore, quanto e
soprattutto come maggioranza politica, per quella identità che vede
nel partito di maggioranza relativa che è l'"Union" esprimere, sia
qui che al Comune di Aosta, non solo una maggioranza di Governo, ma
anche le cariche apicali di questa maggioranza di Governo.
Ci asterremo pertanto sulla votazione dell'articolo 9 per le
motivazioni che ho cercato di riassumere.
Président
- La parole au Conseiller Secrétaire
Venturella.
Venturella (Arc-VA)
- Anche qui, chiaramente su questo
articolo, su Aosta come moderno capoluogo regionale, anche noi
dovremo fare delle considerazioni.
Anzitutto abbiamo avuto negli anni, 2 o 3 rimodulazioni dei
tempi di effettuazione di tutti i progetti. Sono stati rimodulati,
ci sono stati ritardi, ma la cosa che ci ha più preoccupato e fatto
pensare che questo piano generale era un piano destinato ad essere
settoriale e non risolutivo dei problemi di Aosta: è stato quello
dello stralcio di alcuni progetti che erano fondamentali e
importanti. Faccio il riferimento al parcheggio di interscambio e
al collegamento pedonale, fra la zona "F8" e "F8bis" e il centro
storico; questo progetto è stato stralciato, ci diceva qualcuno che
sarebbe stato ripreso, adesso invece si parla di un'ovovia.
Su questo articolo, invece, non ci asterremo, ma voteremo
contro, proprio come messaggio: questo piano di riqualificazione di
Aosta è servito a costruire una strada con muri di sostegno di ripa
e contro ripa alti 5 metri, per collegare una frazione, mi ricordo
sempre il paragone in Consiglio comunale per cui sarebbe stato più
economico rifornire i 14 abitanti di quella frazione di un mezzo
fuori strada nuovo che costruire la strada.. mi riferisco alla
Frazione Vignole. Noi diciamo "no" a questa ennesima
ripresentazione di proroghe, per cui il nostro giudizio su questo
articolo è nettamente contrario.
Président
- Je soumets au vote l'article 9:
Conseillers présents: 30
Votants: 24
Pour: 21
Contre: 3
Abstentions: 6 (Fontana Carmela, Frassy, Lattanzi, Ottoz,
Sandri, Tibaldi)
Le Conseil approuve.
Président
- La parole au Vice-président Tibaldi sur
l'article 10.
Tibaldi (CdL)
- Doverosa la domanda, che penso sia
rivolta all'Assessore Cerise più che all'Assessore Marguerettaz,
anche perché si è parlato già ieri, esaminando capitolo per
capitolo, dei 3,5 milioni di euro che vengono stanziati per la
realizzazione di postazioni radiotelevisive, per installazione di
apparecchiature radioelettriche; abbiamo constatato nel 2° comma di
questo articolo che alla realizzazione degli interventi attuativi
del piano di cui al comma 1° provvede direttamente la Regione, in
deroga a quanto previsto dalla legge n. 25/2005, che come ben sa
l'Assessore, disciplina dettagliatamente la pianificazione
dell'impianti di radiotelecomunicazione nella nostra Regione.
Vorremmo capire il contenuto di questa deroga; sappiamo che per
i privati la legge n. 25/2005 prevede una serie di procedure
cavillose, impegnative, costose, che devono essere osservate per
poter realizzare questi impianti e installare le apparecchiature
radioelettriche. Cosa significa che la Regione può derogare a
quanto previsto dalla legge n. 25/2005? Significa che in quanto
ente pubblico è sottratta per qualche ragione a queste procedure e,
di conseguenza, al privato si carica il fardello di una procedura
burocratica, cavillosa, pesante, costosa e la Regione può evitarlo
oppure... cosa? Se l'Assessore ci dà una spiegazione plausibile e
sostenibile di questa deroga, possiamo anche votarlo, altrimenti
no!
Président
- La parole à l'Assesseur au budget, aux
finances, à la programmation et aux participations régionales,
Marguerettaz.
Marguerettaz (UV)
- Cerco di dare una risposta al collega
Tibaldi, in quanto la deroga a quanto previsto dalla legge n. 25 va
letta successivamente al primo aspetto, ossia alla realizzazione
degli interventi attuativi del piano di cui al comma 1, provvede
direttamente la Regione in deroga a quanto previsto nella legge n.
25.
Nella legge n. 25 tutti questi interventi, nell'ambito degli
enti locali... noi abbiamo una legge n. 25 che ha suddiviso i
compiti fra la Regione e gli enti locali; è una legge che merita
una rilettura o un addendo, perché abbiamo una legge che si è
preoccupata sicuramente di due argomenti importantissimi, che sono
l'impatto urbanistico, la razionalizzazione dell'uso del
territorio, e l'aspetto tecnico riconducibile alle onde
elettromagnetiche, quindi abbiamo una procedura che lei ha
descritto, che è abbastanza pesante in merito alle rilevazioni
fatte dall'ARPA, dagli uffici preposti, ma nulla si dice in quella
legge della sostanza, ovvero la rete dei sistemi di
radiocomunicazione che devono essere tra di loro un sistema
integrato per dare una diffusione dei vari segnali, perché ci siano
quelle condizioni di base per la società delle informazioni. Tutto
questo aspetto non è stato indicato, anzi, nel dare la competenza
delegata alle Comunità montane si rischia una strategia ad isole:
ecco perché dico che probabilmente dobbiamo tornare su questo
discorso per ricondurre una strategia generale.
Il ragionamento che abbiamo indicato nell'articolo nulla ha a
che fare con quello che ho detto, ma è una deroga dal punto di
vista finanziario che nonostante quelle competenze e quegli
impianti siano riconducibili agli enti locali, vengono fatti
direttamente dalla Regione; quindi la deroga non vale per le
procedure che dovranno essere rispettate, ma in deroga a quel
principio generale della legge n. 25. Questo è in parte vero
rispetto all'intervento, perché è finanza locale, quindi in
sostanza con questa norma condivisa con il sistema degli enti
locali, andiamo ad intervenire sugli apparati con dei soldi di
provenienza della finanza locale, ma delegano alla Regione per la
costruzione.
Abbiamo già fatto un primo incontro con tutti i responsabili
delle Comunità montane per individuare tutti quei siti che oggi
sono di proprietà delle Comunità montane; le faccio solo questa
sequenza: 3 sono i siti, i siti privati o della "RAI" che sono
particolarmente solidi, efficienti, consolidati; ci sono quelli
delle Comunità montane in convenzione; ci sono questi terzi che
sono quelli fuori convenzione, che sono di proprietà degli enti
locali e mantenuti dagli enti locali, che sono quelli messi peggio,
e con questi 3,5 milioni andiamo a sistemare una situazione ormai
insostenibile.
Président
- La parole au Vice-président Tibaldi.
Tibaldi (CdL)
- Per dichiarazione di voto. Assessore, lei
si è impegnato e ha dato anche una spiegazione che sembrava
plausibile, ma scritto così, questo articolo, questo secondo comma,
lo leggo:
"alla realizzazione degli interventi provvede la
Regione in deroga a quanto previsto dalla legge n. 25/2005"
...
lei mi parla di deroga finanziaria, giusto?... è una deroga
sostanziale scritta così. Allora è un problema di tecnica
legislativa, ossia significa che la legge n. 25/2005, stante la
lettera di questo comma, può essere completamente non osservata,
dimenticata, ed è una legge importante, è una legge di sistema. Mi
fa piacere che abbia riconosciuto la necessità di aggiornarla,
perché questa legge l'avete fatta voi, nel 2005; si ricorderà che
noi l'abbiamo contraddetta in diversi punti, la Corte
costituzionale si è pronunciata sui diritti di istruttoria che
volevate imporre come ulteriore gabella locale oltre a quelle
nazionali, ma non l'avete vinta, perché la sentenza della Corte è
chiara, però una deroga di questo tipo sembra quasi creare una
corsia preferenziale per la Regione, che fa bene a intervenire
perché la saturazione anche del digitale nelle valli laterali è
necessaria, ma sembra quasi che per i privati ci sia - ripeto - un
appesantimento, o meglio, viga l'appesantimento della n. 25... per
la Regione, invece, il campo sia quanto mai libero.
Ci asterremo.
Président
- Je soumets au vote l'article 10:
Conseillers présents: 33
Votants: 21
Pour: 21
Abstentions: 12 (Bortot, Ferraris, Fiou, Fontana Carmela,
Frassy, Lanièce, Lattanzi, Ottoz, Sandri, Squarzino Secondina,
Tibaldi, Venturella)
Le Conseil approuve.
Président
- A l'article 11 il y a 2 amendements - le n° 9
et le n° 10 - du groupe "Arcobaleno".
La parole au Conseiller Bortot.
Bortot (Arc-VA)
- Velocissimo, abbiamo il Protocollo di
Kyoto sul riscaldamento e cambiamento di clima, il petrolio a 100 $
al barile e da impegnarci sulle fonti energetiche rinnovabili, ma
soprattutto sul risparmio energetico. Non sto a tediarvi perché
penso che noi e anche voi si sia d'accordo.
Con questo emendamento vorremmo aggiungere all'articolo 11 che
recita:
"La Giunta regionale è autorizzata ad adottare per gli
anni 2008-2009 piani straordinari di interventi finalizzati"
,
le parole:
"al risparmio energetico"
, e poi continua:
"alla messa in sicurezza e adeguamento a norma degli edifici
scolastici di proprietà degli enti locali ad integrazione del piano
straordinario"
, eccetera. Questo significa che con la legge si
dà l'opportunità agli Assessorati di intervenire anche in questo
campo. Come ci ha spiegato l'Assessore Cerise, abbiamo capito che
non sempre si riesce ad intervenire in contemporanea, ossia con la
messa in sicurezza degli immobili con il risparmio energetico,
evidentemente il risparmio energetico verrà introdotto
compatibilmente con la possibilità degli edifici, con il tipo di
appalti e con le progettualità che verranno definite di volta in
volta; però è importante, perché diventano investimenti che hanno
un ritorno brevissimo, interveniamo sul clima, diamo lavoro ai
nostri artigiani e credo che investire in questo settore per avere
ritorni di questo tipo economico, ambientale, sociale e
professionale non sia cosa da poco!
Président
- La parole au Vice-président Tibaldi.
Tibaldi (CdL)
- Una domanda doverosa all'Assessore Viérin
o all'Assessore Cerise.
L'articolo 11, 1° comma, crea un principio che è assolutamente
nuovo: la straordinarietà nella straordinarietà, perché qui si
prevede che la Giunta sia autorizzata ad adottare piani
straordinari ad integrazione di un piano straordinario. Vorremmo
capire questo nuovo principio che è stato introdotto con questa
norma che ci sfugge; primo, vorremmo sapere se esiste perlomeno il
primo piano straordinario di cui alla legge n. 15/2007, che già
prevedeva interventi di messa in sicurezza e adeguamento a norma
degli edifici scolastici di proprietà degli enti locali; poi
vorremmo capire questa straordinarietà aggiuntiva o integrativa in
cosa consiste. A parte la cifra di 2 milioni per il 2008 e di 2,5
milioni per il 2009, vogliamo sapere come mai siete stati costretti
a lavorare in una logica straordinaria sovrapponendovi a un piano
già straordinario dello scorso anno, e sapere se con il primo piano
avete già concluso o fatto qualcosa, ammesso che esista...
Président
- La parole à l'Assesseur au territoire, à
l'environnement et aux ouvrages publics, Cerise.
Cerise (UV)
- Volevo solo dire che, per quanto riguarda
l'emendamento proposto, lo riteniamo del tutto superfluo e anche
inopportuno, nel senso che già lo sforzo che deve essere fatto per
mettere a norma questi edifici non è da poco, come si vede da
queste cifre. Quando si dice di mettere a norma, non si esclude di
mettere a norma anche per quanto riguarda questo aspetto. Non ce lo
mettiamo, oltretutto abbiamo una legge che è in fase di
elaborazione che prevede questo genere di interventi, non vedo
perché dobbiamo andare a mettere, qui, un ulteriore appesantimento
di questo articolo.
Président
- La parole au Conseiller Sandri.
Sandri (PD)
- Voteremo a favore di questo articolo,
contrariamente a un atteggiamento tendenzialmente di astensione,
perché dal confronto che è stato fatto sui capitoli ci siamo resi
conto che, al di là che il provvedimento è parziale e "a tampone"
di una situazione che è emersa negli ultimi mesi, ci è sembrato di
captare una volontà di pianificare attraverso una fotografia
dettagliata che è stata fatta in questo settore, e che è stata
credo raccolta nelle ultime settimane, la volontà di pianificare
discorsi di più ampio livello. In qualche modo come augurio che
questo lavoro di coordinamento e di programmazione possa davvero
raggiungere degli effetti positivi e rendersi conto che sulla
scuola ci giochiamo molto dello sviluppo della Val d'Aosta, perché
le risorse quelle materiali possono esserci o non esserci, ma le
risorse culturali di competenze, di capacità, queste non ce le
potrà mai rubare nessuno! Per cui dobbiamo offrire ai nostri
giovani la possibilità di scuole anche strutturalmente al top,
perché possano acquisire tutte quelle competenze, capacità e
informazioni che poi li rendano forti nella vita, li rendano
competitivi, in grado di assicurare il benessere a loro stessi e
alle proprie famiglie.
Pertanto, come augurio e incitamento a proseguire su questa
strada, il Partito Democratico voterà a favore di questo
articolo.
Président
- La parole à l'Assesseur à l'éducation et à la
culture, Viérin Laurent.
Viérin L. (UV)
- Ringrazio il collega Sandri. In effetti
questo piano di edilizia scolastica è definito "piano
straordinario" e questo è anche emerso già nella discussione sulle
singoli voci di bilancio, perché è stato un accordo con gli enti
locali e la straordinarietà sta in due fatti: uno, è che
l'Amministrazione regionale interviene su edifici di proprietà
comunale per messa a norma e per tutta una questione legata alla
messa a norma legata ai certificati di prevenzione antincendio, il
passaggio dai cosiddetti "NOP" ai CPI; poi, vista la costituzione
di questa anagrafe scolastica, avendo monitorato l'esistente,
abbiamo evidenziato situazioni di criticità su questi edifici
scolastici di proprietà comunale; quindi è stato un piano studiato
con 10 milioni di euro sul triennio con proroga al 31 dicembre 2009
per questa messa a norma e la straordinarietà sta nel fatto che
questi 10 milioni di euro provengono in parte dalla finanza locale
per 5 milioni e gli altri 5 milioni direttamente dai fondi
dell'Amministrazione regionale. Un esempio di sinergia, quindi, una
presa in carico da parte dell'Amministrazione regionale di problemi
che riguardano l'intera collettività e soprattutto l'incolumità dei
nostri studenti; la straordinarietà sta pertanto in questi 2
aspetti.
Président
- La parole au Conseiller Secrétaire
Venturella.
Venturella (Arc-VA)
- Volevamo riuscire a comprendere
meglio l'impostazione dell'Assessore Cerise in risposta alla
presentazione dei nostri emendamenti, perché non abbiamo
capito.
Se i nostri emendamenti sono superflui e addirittura in
controtendenza e dannosi, mi pare abbia aggiunto un altro
aggettivo; allora, dato che sono piani straordinari e che abbiamo
detto che uno degli obiettivi di questa amministrazione in
riferimento a ciò che abbiamo messo in piedi: il gruppo di lavoro
sul risparmio energetico, i sopralluoghi, il gruppo di lavoro misto
tecnici-Commissione consiliare... credo che se non c'è la volontà,
ora, di approfittare della straordinarietà e di mettere in piedi un
percorso virtuoso che vada a mettere a norma gli edifici, che
cominci a pensare al risparmio energetico, quale credibilità
possiamo dare a questo Governo regionale che prima, forse "obtorto
collo", accetta la forte posizione del Consiglio, per poi tornare
indietro e dire: "ma veramente qui parliamo solo di messa a norma e
di messa in sicurezza", ossia adeguamento a norma e messa in
sicurezza. Questa non potrebbe essere l'occasione per cominciare a
ragionare diversamente?
Crediamo che, a seconda dell'accoglimento degli emendamenti, la
dichiarazione di voto non potrà essere univoca. Siamo esterrefatti,
proprio rispetto alla posizione assunta dal Governo regionale su
questo argomento, non vorremmo che fosse sempre il solito
atteggiamento che aspetta la legge regionale, intanto poi, a fine
legislatura... per poi non fare nulla!
Président
- La parole au Président de la Région,
Caveri.
Caveri (UV)
- Il problema che ponete è un problema
importante e anche molto di moda, basta guardare la finanziaria di
quest'anno: la rottamazione non è più di moda, quest'anno è di moda
il risparmio energetico, per cui lo scorso anno il "Governo Prodi"
aveva fatto la rottamazione e quest'anno l'ha tolta e fanno invece
le caldaie ecocompatibili; sono sempre delle storie che si
susseguono a seconda della moda del momento, uno va a cercare su
Internet e vede qual è l'ultima novità. Allora, quello che voglio
dire è che questi soldi sono frutto di un accordo con gli enti
locali all'interno della finanza locale, e sono situazioni molto
gravi di scuole che rischiano di chiudere per questioni antincendio
e antisismica.
Che voi adesso ci veniate a dire che questi soldi devono essere
spesi per il risparmio energetico, vuol dire che questi fondi non
sono sufficienti; quello che voglio dire è che nessuno può negare
che purtroppo, nel tempo, le scuole, come molte case, siano state
costruite senza tener conto di quei criteri moderni di cui oggi
obbligatoriamente ci dobbiamo dotare; se uno entra in una qualunque
scuola della Val d'Aosta, vede che esiste l'errore basico di avere
quasi sempre il radiatore del riscaldamento sotto le finestre, che
è l'ABC dell'errore, non ci sono i doppi vetri, ci sono enormi
corridoi in alcune scuole che non hanno più significato in una
logica moderna, ci devono essere i pannelli solari, ci deve essere
un isolamento fatto bene, benissimo... non scriviamolo qui!
L'impegno che assumo come Governo regionale, visto che arriverà
una normativa specifica, è che tutte le nuove costruzioni debbano
essere dotate di tutte quelle intelligenti risorse tecnologiche che
ci consentono di spendere meno. Oggi, dovessimo rifare la sala del
Consiglio regionale, la faremmo probabilmente in maniera molto
diversa rispetto all'esposizione, rispetto a questo spreco di
volumetria, troveremmo delle soluzioni più intelligenti, ma oggi
non può essere accettata, perché esiste una Giunta regionale
composta da biechi consumatori di combustibili a cui si contrappone
una schiera di angelici difensori del risparmio energetico: questa
non è la realtà dei fatti! La realtà dei fatti è che questa norma è
stata concordata con gli enti locali, perché usiamo dei soldi loro.
Serve per delle priorità, come l'antisismico e l'antincendio,
altrimenti rischiano di chiudere delle scuole.
Allora assumo l'impegno che, pur respingendo questo emendamento,
terremo conto in tutti i modi possibili del risparmio energetico,
se non fossimo così saremmo dei cretini, perché questo significa
spendere meno! Non è questa la sede dove metterla.
Président
- La parole au Conseiller Bortot.
Bortot (Arc-VA)
- Pensavo che l'argomento fosse un
argomento del Consiglio e non capisco perché si sono alzati i toni,
quando ho tenuto un profilo basso...
Dato che si dice che non ci sono i soldi, faccio i conti.
Abbiamo 34 edifici scolastici nella nostra Regione, per questi
spendiamo 844.000 euro di riscaldamento; con un edificio di 1.200
metri quadrati messo a risparmio energetico investiamo 120.000 euro
per ogni edificio. Con 844.000 ne facciamo 6 all'anno. Il ritorno
degli 844.000 euro per 6 edifici all'anno è di 4 anni, lo dicono i
tecnici che hanno fatto questi calcoli; noi, in 6 anni, investendo
l'importo che spendiamo per riscaldare questi edifici, ci mettiamo
a risparmio energetico tutti gli edifici della Regione!
Nell'illustrare l'emendamento ho detto che dove c'è scritto che
il risparmio energetico deve andare con i tempi e di pari passo con
la messa a norma, si può anche intervenire, lo so che ci sono degli
appalti e dei processi in corso che non si può più intervenire,
bisognerà riprendere; stiamo solo dicendo che vogliamo anticipare
una norma che verrà ripresa in una legge solo per dare... poi ho
finito, non faccia l'insofferente Presidente, per una volta...
Caveri
(fuori microfono) - ... dovevamo finire il
bilancio alle 13, per un accordo...
Bortot (Arc-VA)
- ... ma cosa costa a voi accettare
questo emendamento, siete intervenuti in due per una "baggianata" e
poi dice anche che è di moda? Perché anche il teleriscaldamento che
volete fare ad Aosta con il metano... non vada via Presidente,
siccome sto rispondendo al Presidente, quando il Presidente torna
riprendo l'intervento, non sono io che faccio perdere tempo!
Presidente, se mi chiama per favore il Presidente Caveri...
Presidente
- ... lei continui...
Bortot (Arc-VA)
- ... vado avanti... faccio un invito al
Consiglio e al Governo: è una questione di buon senso, i tempi
possono essere diversi, quello che voglio dire è anche educativo
nei confronti degli enti locali. Abbiamo appena stanziato un bel
po' di soldi in più a favore degli enti locali, questo senza nessun
vincolo è un invito per quanto riguarda gli edifici di proprietà
dei Comuni di intervenire in questa direzione. Per favore,
maggioranza, mettiamoci del buon senso, lo firmiamo in tutti,
facciamo quello che volete, sospendiamo il Consiglio, ma mi sembra
che sia una cosa di un buon senso e che ha dell'inverosimile
rifiutare questo emendamento!
Presidente
- Pongo in votazione l'emendamento n. 9 del
gruppo "Arcobaleno" che recita:
Emendamento
Al comma 1 dell'articolo 11 dopo la parola "finalizzati"
aggiungere le parole: "al risparmio energetico,".
Conseillers présents: 30
Votants: 6
Pour: 5
Contre: 1
Abstentions: 24 (Borre, Cerise, Charles Teresa, Comé, Fiou,
Fosson, Frassy, Isabellon, La Torre, Lanièce, Lattanzi, Lavoyer,
Maquignaz, Marguerettaz, Ottoz, Pastoret, Perron, Praduroux, Rini,
Salzone, Stacchetti, Tibaldi, Viérin Laurent, Viérin Marco).
Le Conseil n'approuve pas.
Président
- Je soumets au vote l'amendement n° 10 du
groupe "Arcobaleno", qui récite:
Emendamento
Al comma 2 dell'articolo 11 dopo la parola "assicurare"
aggiungere le parole: "il risparmio energetico,".
Conseillers présents: 30
Votants: 6
Pour: 5
Contre: 1
Abstentions: 24 (Borre, Cerise, Charles Teresa, Comé, Fiou,
Fosson, Frassy, Isabellon, La Torre, Lanièce, Lattanzi, Lavoyer,
Maquignaz, Marguerettaz, Ottoz, Pastoret, Perron, Praduroux, Rini,
Salzone, Stacchetti, Tibaldi, Viérin Laurent, Viérin Marco).
Le Conseil n'approuve pas.
Président
- Je soumets au vote l'article 11:
Conseillers présents: 32
Votants: 27
Pour: 27
Abstentions: 5 (Fiou, Frassy, Lattanzi, Ottoz, Tibaldi)
Le Conseil approuve.
Président
- A l'article 12 il y a les amendements des
collègues Sandri et Fontana: n° 4.1 - qui a une connexion avec le
n° 4.2 - et l'amendement n° 5.1 qui a une connexion avec
l'amendement n° 5.2.
La parole au Conseiller Sandri.
Sandri (PD)
- Simplement pour illustrer les deux
amendements.
Come è stato evidenziato nel dibattito sul capitolato, abbiamo
un impegno di spesa a fronte di un impegno generico di indennizzo,
risarcimento degli impatti che l'aumento dell'Aeroporto per quanto
riguarda vincoli, eccetera, può presentare sul Comune di
Saint-Christophe, ma senza avere a fronte alcun tipo di progetto
concreto: questo è ciò che è venuto fuori dal dibattito.
Avevamo proposto 2 emendamenti che, a maggior ragione, dopo il
dibattito sono ancora più pertinenti; infatti con il primo
emendamento spostiamo queste cifre che sono esattamente 3,8 milioni
di euro nel Fondo per l'assistenza economica in base alla legge n.
19/1994 ed altre leggi similari per la provvidenza per il minimo
vitale e altre provvidenze similari: questo è il primo emendamento.
Nel caso non si voglia accettare "in toto" l'emendamento che riduce
da 3,8 milioni di euro a 0 il capitolo Saint-Christophe, rinviando
all'anno prossimo quando ci sarà qualche progetto più concreto di
identificare le somme, chiediamo di ridurre questa cifra
importante, in modo che 1,5 milioni vadano a Saint-Christophe per
dei progetti che poi verranno definiti e i restanti 2,3 milioni di
euro siano recuperati al Fondo per l'obiettivo programmatico
2.1.1.05 che è il Fondo regionale per le politiche regionali
sociali: questo è l'auspicio che facciamo. Non entro oltre nel
merito, lo avevo già illustrato in precedenti emendamenti.
Président
- Je soumets au vote l'amendement n° 4.1 des
collègues Sandri et Fontana, qui récite:
Emendamento
1. L'articolo 12 è soppresso.
Conseillers présents: 32
Votants: 4
Pour: 4
Abstentions: 28 (Borre, Cerise, Charles Teresa, Comé, Ferraris,
Fey, Fiou, Fosson, Frassy, Isabellon, La Torre, Lanièce, Lattanzi,
Lavoyer, Maquignaz, Marguerettaz, Ottoz, Pastoret, Perron,
Praduroux, Rini, Salzone, Stacchetti, Tibaldi, Vicquéry, Viérin
Adriana, Viérin Laurent, Viérin Marco)
Le Conseil n'approuve pas.
Président
- L'amendement n° 4.2 des collègues Sandri et
Fontana est donc échoué... j'en donne la lecture pour le
procès-verbal:
Emendamento
2. Al comma 1 dell'articolo 24 la cifra "88.140.000" è
sostituita dalla cifra "91.940.000", mentre la cifra "27.080.000" è
sostituita dalla cifra "30.880.000".
(intervento del Consigliere Sandri, fuori microfono)
Presidente
- ... non sto parlando del n. 5, sto parlando
del n. 4, ossia il sub emendamento; automaticamente, non approvando
il n. 4.1, decade. Diverso ragionamento per il n. 5, ma ci
arriviamo... Volevo solo dare atto ai fini del verbale...
Pongo in votazione l'emendamento n. 5.1 dei Consiglieri Sandri e
Fontana che recita:
Emendamento
Il comma 3 dell'articolo 12 è sostituito dal
seguente:
"3. L'onere per l'applicazione del comma 1 è determinato
complessivamente in euro 1.500.000, di cui euro 500.000 per l'anno
2008, euro 500.000 per l'anno 2009 ed euro 500.000 per l'anno 2010
(obiettivo programmatico 2.1.1.05.- capitolo 33743)."
Conseillers présents: 32
Votants: 12
Pour: 5
Contre: 7
Abstentions: 20 (Charles Teresa, Comé, Ferraris, Fiou, Fosson,
Frassy, La Torre, Lanièce, Lattanzi, Lavoyer, Pastoret, Praduroux,
Rini, Salzone, Stacchetti, Tibaldi, Vicquéry, Viérin Adriana,
Viérin Laurent, Viérin Marco)
Le Conseil n'approuve pas.
Presidente
- Non passando l'emendamento n. 5.1 dei
Consiglieri Sandri e Fontana, decade il n. 5.2, non vorrei che ci
fossero fraintendimenti... Ne do lettura ai fini del verbale:
Emendamento
2. Al comma 1 dell'articolo 24 la cifra "88.140.000" è
sostituita dalla cifra "90.440.000", mentre la cifra "27.080.000" è
sostituita dalla cifra "29.380.000".
La parola al Consigliere Frassy sull'articolo 12.
Frassy (CdL)
- Avremmo evitato volentieri di intervenire
sull'articolo 12, se fossimo riusciti a completare le informazioni
che volevamo acquisire in sede di esame del capitolo 33743, ma
l'Assessore Pastoret ha avuto modo di dire che non voleva
anticipare la discussione e l'approfondimento in sede di legge
finanziaria, allora devo riprendere una parte delle questioni che
avevo detto ieri sera, sperando di avere una risposta più completa
rispetto a quella che l'Assessore ci aveva fornito.
In questo articolo 12 andate a prevedere, nel triennio, la cifra
di 3,8 milioni di euro; non riusciamo a capire questa cifra da cosa
nasca e abbiamo anche delle difficoltà a pensare che possa essere
una cifra messa a caso. È una cifra che deve avere una sua
motivazione. Avevo detto - e mi ripeto - che l'esperienza di Pontey
non ha portato a grandi conclusioni, perché il milione stanziato
per Pontey si è poi ritrovato nei residui del bilancio 2007, ossia
lo stanziamento di risorse in assenza totale, non dico di
progettazione, ma quanto meno di idee, lascia il tempo che trova
dal punto di vista della conclusione finanziaria. Qui il
ragionamento è però politico, Assessore Pastoret, perché se passa
il principio che la Regione può fare tutto, l'importante è che
paghi, sicuramente inneschiamo un meccanismo che da un punto di
vista politico amministrativo non esistiamo a definire "poco
morale".
Lei ha detto: la Regione avrà da affrontare una serie di oneri
successivi in punto di espropri, di convenzioni, e quant'altro; di
conseguenza, ci ha confermato che queste cifre non servono a dare
copertura a oneri che ci saranno comunque in virtù delle
occupazioni di aree in proprietà del Comune di Saint-Christophe.
Non capiamo per quale motivo un'infrastruttura, quella
aeroportuale, che dovrebbe fra l'altro creare un volano dal punto
di vista dell'indotto commerciale e dell'indotto del terziario,
venga invece considerata come una penalizzazione per il territorio
dello stesso Comune di Saint-Christophe, tanto che nella relazione
all'articolo 12 scrivere che è riconosciuto un finanziamento
straordinario... Allora i finanziamenti straordinari si riconoscono
su situazioni straordinarie; vorremmo capire dov'è la
straordinarietà di un finanziamento che sta nel triennale in
maniera crescente rispetto alla previsione del 2008, perché mezzo
milione, 1,7 milioni e poi 1,6 nel 2010, ma affermare che c'è un
finanziamento straordinario non capendo qual è la straordinarietà
di questa vicenda, abbiamo delle forti difficoltà a capire come
verranno utilizzati. Dirò di più: non vorremmo che fossero
utilizzati per una serie di progetti che la fantasia di
quell'Amministrazione comunale aveva difficoltà a cantierare
proprio per la difficoltà di reperire risorse finanziarie; ci
riferiamo all'ipotetica e ventilata costruzione di un'arena bis nel
Comune di Saint-Christophe, che è il Comune confinante con l'arena
di Località Croix Noire. Ci riferiamo ad un insieme di strutture di
ampliamento del polo sportivo di Saint-Christophe, che non erano
poi state realizzate per una serie di difficoltà ad ottenere i
finanziamenti a valere sulle altre leggi regionali. Penso che sia
dovuto, in una trasparenza e chiarezza dei dati finanziari, qualche
spiegazione su questo articolo 12, perché non sta in piedi, al di
là del fatto che vengono messi dei soldi.
Président
- La parole au Conseiller Secrétaire
Venturella.
Venturella (Arc-VA)
- Su questo articolo 12 esprimiamo
tutta la nostra contrarietà, non tanto per ragioni di tecnica
finanziaria e di bilancio, in quanto proprio sull'intervento
stesso, ampliamento e allungamento della pista dell'Aeroporto di
Saint-Christophe non siamo favorevoli, anche perché nessuno lo dice
forte e chiaro, ma lo stesso studio, anche se allunghiamo la pista,
e vorrei che qualcuno mi smentisse in questo Consiglio, il "Corrado
Gex" non potrà mai essere classificato strumentale per l'orografia
delle valli, quindi ci sarà un avvicinamento non strumentale, ma un
avvicinamento a vista, con una situazione di pericolo per i centri
abitati, proprio perché affidato alla manualità del pilota. Vi
saranno comunque problemi anche dal punto di vista dell'impatto
ambientale e quindi il gioco non varrà la candela, perché di questi
paventati 49mila turisti che dovrebbero venire all'Aeroporto di
Aosta per andare a sciare o fare turismo di qualità, crediamo che
non ve ne sarà traccia.
Il nostro voto su questo articolo è contrario.
Président
- La parole au Conseiller Sandri.
Sandri (PD)
- Per una riflessione di tipo tipografico,
nel senso che abbiamo presentato un emendamento, ci aspettavamo una
risposta dalla Giunta che non è venuta, ma prendiamo atto
dell'imbarazzo di dover difendere una posizione indifendibile,
ossia qui non c'è alcun tipo di progetto, è una contrattazione fra
Regione e Comune, insomma questioni di collegamenti di politica in
una Regione in cui i Sindaci hanno avuto sempre un grande peso, sia
perché molti dei rappresentanti di partiti politici in Consiglio
regionale provengono dalla carriera amministrativa. Capiamo quindi
che ci siano motivazioni di questo genere di collegamento con i
Comuni, ma non c'è alcuna motivazione che la Regione debba non
accettare una proposta che era molto semplice e serena, articolata
su due livelli e che andava in una direzione, e ieri dalla
discussione è emerso che ci sono dei problemi da risolvere non
semplici, ma su cui forse è opportuno andare a investire ulteriori
risorse. Dicevo "tipografica", perché la mia impressione è che alla
fine il bilancio, essendo già stampato tipograficamente in versione
definitiva, non si possa toccare. Allora, che una prassi
tipografica ostacoli il Consiglio regionale da poter fare delle
modifiche al testo, mi sembra inverosimile! Forse sarebbe bene che
dall'anno prossimo - faccio un appello ai Presidenti della Regione
e del Consiglio - la versione tipografica sia rimandata alla fine e
successivamente all'approvazione del Consiglio e prima si presenti
una bozza di lavoro...
(interruzione del Consigliere Frassy, fuori
microfono)
... questa è la dimostrazione che ci sono dei colleghi
Consiglieri che hanno incapacità a differenziare quella che è
un'istituzione da quella che è una persona e, mischiando questi due
piani, fanno molta confusione. Non so come sarà il futuro, so
certamente che ci sarà un Presidente del Consiglio e un Presidente
della Regione e fin qui vi sfido a dimostrare il contrario!
Faccio un appello ai Presidenti del Consiglio e della Regione,
perché l'anno prossimo si predisponga un bilancio su carta meno
patinata, in forma più di lavoro e la versione tipografica sia
licenziata successivamente all'approvazione del Consiglio, perché
ho l'impressione che il collega Pastoret, che si è sempre
dimostrato disponibile a un confronto, non sempre condividendo le
posizioni ovviamente in tutto il dibattito del bilancio, credo che
alla fine abbia dovuto dire di "no" semplicemente per non dover
andare a ristampare tutte le copie del bilancio regionale. Credo
che questa non sia certamente una bella constatazione!
Président
- La parole à l'Assesseur au tourisme, aux
sports, au commerce et aux transports, Pastoret.
Pastoret (UV)
- Il collega Frassy ritorna su questa
questione. Credo che per quanto possa affannarmi a cercare di
spiegarlo non lo convincerò, ma questo sta nelle cose.
L'intervento aeroportuale occuperà una fascia significativa di
terreni del Comune di Saint-Christophe, terreni sui quali si
svolgevano e in alcuni altri casi erano previste, delle attività di
diverso genere. Ovviamente noi occuperemo solo una parte di questi
terreni, che saranno pagati al costo di mercato sulla base della
procedura espropriativa che sarà messa in atto, ma di fatto
un'altra parte di questi terreni, che ragionevolmente noi non
potremmo acquisire perché non oggetto di specifico intervento
saranno vincolati per quelle che erano le prospettive e gli
utilizzi che il Comune avrebbe avuto rispetto alla loro
utilizzazione attuale e quella futura. Sotto questo punto di vista,
siccome non rimborseremo il Comune per questo, riteniamo però
corretto, saggio e giusto determinare il fatto che il Comune dovrà
prevedere altre cose e altre attività da altre parti con spese che
farà per conto suo, in quali termini, in quali modi e in quali
tempi questo non ci è dato sapere, perché dipenderà dalla civica
amministrazione, però abbiamo ritenuto opportuno venire incontro al
Comune che ci ha chiesto di prevedere alcuni interventi, che
saranno poi determinati con un apposito accordo fra
l'Amministrazione regionale e il Comune, rispetto ai quali abbiamo
chiesto quale poteva essere la cifra indicativa. Questa cifra è
inserita in un bilancio di previsione, che come lei sa bene deve
avere una sua logicità nella previsione, ma che non ha l'esattezza
contabile al centesimo di euro come ha poi un bilancio consuntivo.
Questo è il ragionamento che ci ha portati ad accettare, a
condividere e a volere venire incontro alla richiesta del Comune di
Saint-Christophe. Non lo abbiamo voluto fare con altri strumenti,
lo abbiamo messo in legge: questa è la ragione per cui difendiamo
questa scelta, al di là malgrado gli emendamenti che su questo ci
possono essere proposti.
Président
- La parole au Conseiller Frassy, pour
déclaration de vote.
Frassy (CdL)
- Assessore Pastoret, non se la prenda a
male, ma siamo allibiti dalla sua risposta! È una risposta che
probabilmente nottetempo lei ha meditato, ma era meglio che si
fermasse alla risposta che ci aveva fornito ieri!
Quello che lei ha detto è gravissimo, perché lei ci fa capire -
ammesso che questa sia la reale situazione che ha portato a questa
quantificazione - che ci saranno dei terreni che comprerebbe perché
sono i terreni sui quali verranno edificate le strutture, le
pertinenze dell'ampliamento aeroportuale, sulle quali verrà
effettuato l'ampliamento della pista, e poi ci sono dei terreni che
sono sempre di proprietà pubblica (Comune di Saint-Christophe), che
non verranno comprati, ma subiranno il vincolo dell'area
aeroportuale che comporta una serie di vincoli - è corretto il
ragionamento, Assessore Pastoret? - che andremo a indennizzare in
parte con questo tipo di finanziamento straordinario.
Le domando: e i vincoli che in conseguenza di questa
infrastrutturazione patiranno e subiranno i privati, chi... glieli
va a indennizzare? È gravissimo quello che ha detto...
(interruzione dell'Assessore Pastoret, fuori
microfono)
... non ha detto quello? Sbobiniamo allora! Lei ha detto: "è la
contropartita per terreni che non verranno comprati, ma subiranno
una serie di vincoli, di limiti"... questo lei ha detto: "terreni
comunali". E io chiedo: e i privati? Allora si crea un precedente
grave, il precedente che a questo punto ci va una parità di
trattamento anche e soprattutto a tutela dei privati, che verranno
vincolati nelle loro proprietà senza che queste vengano espropriate
o acquisite; perciò questa affermazione è di una gravità assoluta,
perché evidenzia un ruolo dell'amministrazione pubblica che tratta
il cittadino da suddito e su questo non ci stiamo!
Le dirò di più: la sua affermazione è in contrasto con
l'articolato dell'articolo 12... non è possibile! Nell'articolo 12,
comma 2, dite che il finanziamento straordinario è finalizzato alla
realizzazione di opere pubbliche, di conseguenza non può essere la
contropartita di vincoli che vengono imposti su quei terreni. E non
mi faccia il giochino di dire che in realtà quei vincoli comportano
la localizzazione di quelle opere pubbliche su altri terreni,
perché realizzare un'opera pubblica di quel tipo su un prato, che
stia a sud o a nord dell'aeroporto, su un'area comunque
infrastrutturata e comunque pianeggiante, non comporta sicuramente
oneri maggiori!
La cosa che non è sostenibile è che lei dica di aver avuto un
incontro con l'Amministrazione comunale durante il quale è stata
quantificata la cifra in 3,8 milioni di euro. Le chiedo come fa ad
essere quantificata la cifra; la quantificazione della cifra deve
passare attraverso l'individuazione di massima, se non di dettaglio
delle opere pubbliche: una strada, una scuola, un centro sportivo.
Poi possiamo andare a ragionare sul dettaglio del centro sportivo o
della strada, a 2 o a 4 carreggiate e di conseguenza possono
cambiare i costi; ma qui siete di fronte al vuoto compresso e avete
pagato il Sindaco e l'Amministrazione comunale di Saint-Christophe
per ottenere in via agevolata l'assenso a quell'intesa che vi era
necessaria. Questo è un dato molto grave, perché è un dato che
nell'amministrazione pubblica ci porta a dire che c'è una caduta
non solo di stile, ma una caduta di comportamento, di morale,
perché se è lecito raggiungere l'intesa su dei fatti, su delle
opere concrete, non è lecito trovare il prezzo sul niente. Qui
avete comprato l'amministrazione comunale, il prezzo
dell'Amministrazione comunale di Saint-Christophe è 3,8 milioni di
euro e questo è scandaloso, perché se fosse stato tradotto ad altri
livelli poteva addirittura configurare ipotesi di reato! Siamo fra
amministrazioni pubbliche e il giudizio rimane solo sulla
morale.
Giudizio negativo, come sarà il voto.
Président
- La parole à l'Assesseur au tourisme, aux
sports, au commerce et aux transports, Pastoret, pour déclaration
de vote.
Pastoret (UV)
- Solo per una precisazione. I vincoli ci
saranno per tutti; il Comune lì svolgeva delle attività di
carattere sportivo e di altro genere che non sto ad elencare, ma
che lei conosce...
Frassy
(fuori microfono)
- ... ma le deve
elencare...
Pastoret (UV)
- ... non le sto ad elencare. Vede, sto
solo cercando di ripetere quanto sono certo di aver detto prima,
affinché non ci siano malintesi. Quelle attività lì non si faranno
più, dovranno essere fatte da altre parti. Riteniamo che sotto
questo punto di vista, sulla base di questa necessità, vada
riconosciuto il fatto che quei terreni non saranno acquisiti
dall'Amministrazione regionale, ma non potranno più essere
utilizzati su queste cose. Pensiamo da questo punto di vista, per
quanto riguarda l'importanza delle dimensioni delle manifestazioni,
ma soprattutto dei terreni, che sarebbe stato opportuno prevede
questo tipo di intervento. Per quanto riguarda poi questo, certo,
tutto questo si determinerà in opere pubbliche, che saranno
puntualmente declinate in un accordo che verrà fatto con il Comune
di Saint-Christophe.
Président
- Je soumets au vote l'article 12:
Conseillers présents: 33
Votants: 31
Pour: 23
Contre: 8
Abstentions: 2 (Ferraris, Fiou)
Le Conseil approuve.
Président
- La parole au Vice-président Tibaldi sur
l'article 13.
Tibaldi (CdL)
- Il 13 è un articolo caro all'Assessore
Marguerettaz, perché prevede interventi di ammodernamento nella
Coumba Freida, in particolare in una strada di interesse regionale,
Etroubles/Allein/Doues/Valpelline. L'Assessore, qui, ha
un'importanza fondamentale, come ha dimostrato di avere nell'ambito
della ripartizione delle risorse del "FOSPI", dove si ricorderà che
per Allein un edificio polifunzionale è passato avanti in
graduatoria ad edifici scolastici. Qui vorrei sollecitare
l'attenzione di un collega a me vicino geograficamente, il collega
Maquignaz, perché io e lui siamo stati autori all'inizio di
legislatura di una rivendicazione, peraltro sentita in
Valtournenche, per la realizzazione di una strada alternativa al
centro abitato. È stato realizzato un calendario di grandi opere, e
lei, Assessore, ne è consapevole; la circonvallazione da noi
invocata, ma da lei, in prima persona, che è l'alfiere di questa
battaglia, è a metà classifica, ovvero la promozione in questa
legislatura... mi sa che non ci sarà!
Non so se c'è qualche progetto o studio di fattibilità, ma una
strada di secondaria importanza, 600mila euro, riesce a trovare
dignità in una legge finanziaria all'ultimo minuto. Vorremmo sapere
come mai altre opere così importanti e prioritarie vengono invece
non dimenticate, ma addirittura abbandonate se non gettate nella
spazzatura. Ci spiegate l'interesse regionale, tenendo conto della
demografia del comprensorio... la Coumba Freida grosso modo conterà
più camosci che non abitanti veri e propri... vorremmo sapere qual
è l'utilità di questa iniziativa, che trovi dignità in una legge
finanziaria con un articolo che viene inserito con una procedura
d'urgenza. Demograficamente è veramente spopolata, ci spiace per la
Coumba Freida; è vero che geograficamente confina con la nostra
Comunità montana, collega Maquignaz, è un'estrema propaggine a
nord, a settentrione, a livello turistico, sì, sta cercando delle
formule di sviluppo che arriveranno, ma questa strada è una strada
secondaria, che sarà di interesse regionale, o perlomeno
l'interesse regionale viene riconosciuto giuridicamente e
normativamente adesso, ma... non riusciamo a capirne l'utilità!
Président
- La parole à l'Assesseur au territoire, à
l'environnement et aux ouvrages publics, Cerise.
Cerise (UV)
- Intanto mi permetta, collega Tibaldi, non è
una novità, perché era già stata prevista una spesa di questo
genere per la stessa strada 3 anni fa, ed era stato previsto un
impegno di circa 1 milione di euro. Questa è la cosiddetta "strada"
la balconata della Coumba Freida, che collega la Valpelline con la
Valle del Gran San Bernardo, in alcuni casi è composta da tratti di
strada realizzati dai Comuni e in altri la strada è stata
realizzata direttamente dalla Regione, il tratto ad esempio
Etroubles/Allein è stato fatto direttamente dall'Amministrazione
regionale. C'è il cartello, perché lì ci sono i caprioli
intelligenti, c'è il cartello che dice: "attenzione ai caprioli",
allora i caprioli vedono il cartello e fanno attenzione! Allora,
questo tratto di strada riguarda il tratto di strada che va da
Valpelline a Doues che, contrariamente a quello che pensa, è molto
frequentato.
In questo tratto di strada che ha un interesse di carattere
regionale, erano rimaste sospese tutte le questioni espropriative,
perché si trattava in un primo tempo di una strada addirittura
finanziata con i fondi del "FEOGA", e il Presidente si ricorderà a
che data risalgono; dopodiché ha subito una serie di allargamenti e
aggiustamenti. In un primo tempo si era detto alla Comunità
montana, per non invischiare la Regione in operazioni dirette come
quella degli espropri, di prendersi cura lei di fare questo genere
di operazioni e per questo si era previsto un primo stanziamento di
1 milione di euro, previsto in legge finanziaria, mi pare che sia
una cosa di 2 anni fa, con l'impegno però che se queste risorse non
fossero necessarie, di integrare del necessario. Questa ulteriore
somma di 600mila euro serve per completare i procedimenti
espropriativi e per realizzare alcuni interventi minimali di messa
in sicurezza della strada. Non è un allargamento generalizzato, è
solo la costruzione di qualche piazzola e di qualche elemento di
sicurezza. Questa è la storia di questa strada, ma mettere assieme
questo con quanto avviene...
(interruzione del Vicepresidente Tibaldi, fuori
microfono)
... avviene, perché noi abbiamo dato lo studio di fattibilità
della variante di Valtournenche, che è ora oggetto di un
approfondimento per quanto riguarda l'aspetto ambientale, perché si
tratta di realizzare una galleria, che genera una quantità
rilevante di materiali che bisogna stoccare e depositare in maniera
coerente con le esigenze di ordine idrogeologico, quindi quello va
avanti, presto il Consiglio regionale avrà occasione di... ma qui
parliamo di 600mila euro, là parliamo di 70 milioni di euro... mi
pare che il confronto non sia proprio congruo!
Président
- Je soumets au vote l'article 13:
Conseillers présents: 31
Votants: 21
Pour: 21
Abstentions: 10 (Bortot, Ferraris, Fiou, Fontana Carmela,
Frassy, Lattanzi, Ottoz, Sandri, Tibaldi, Venturella)
Le Conseil approuve.
Président
- La parole au Conseiller Frassy sur l'article
14.
Frassy (CdL)
- Preliminarmente all'articolo 14 chiedo
all'Assessore La Torre che dia adempimento alla previsione
dell'articolo 4 della legge n. 7/2003, nel suo comma 5, dove si
dice che annualmente la Giunta riferisce al Consiglio
sull'attuazione del piano e lo fa in concomitanza con
l'approvazione del bilancio annuale, anche perché questo articolo
proroga un piano di politiche del lavoro che è scaduto, ma anche
che è inadeguato rispetto alle modificazioni che si sono realizzate
a seguito della "legge Biagi" nel comparto delle politiche del
lavoro; perciò, prima di addentrarci al commento dell'articolo in
questione, gradiremmo che lei mantenesse l'impegno previsto dalla
norma di legge.
Président
- La parole à l'Assesseur aux activités
productives et aux politiques du travail, La Torre.
La Torre (FA)
- Diciamo che la mia risposta sarà
allargata... non so se anche il collega Viérin in merito a questo
vuole intervenire... la sto citando perché è una questione che
stiamo cogestendo e riguarda il piano delle politiche del lavoro.
Siccome presentiamo in questo articolo la riproposizione del piano
2004-2006, e la ripresentiamo proprio perché la formazione del
nuovo piano richiede l'approvazione di ulteriori sviluppi rispetto
a quelli che potevano essere gli aggiornamenti del caso, non so,
siccome so che lei è addentro a queste cose, le ha seguite più
vicino di me, se volesse aggiungere qualcosa...
Président
- La parole au Conseiller Viérin Marco.
Viérin M. (SA)
- Come ha detto il collega La Torre, si
sono già fatte alcune riunioni, si sta cercando di coinvolgere
tutte le parti sociali, anche in maniera diversa rispetto al
passato; la prossima riunione è per il 17 e si proseguirà su questo
passo, con l'obiettivo di portare il nuovo piano all'approvazione
di questo consiglio entro il 2009.
Président
- La parole au Conseiller Frassy.
Frassy (CdL)
- Esprimiamo tutta la nostra indignazione
politica, Assessore, perché se questa è la gestione delle politiche
del lavoro attraverso una delega estesa ai banchi della
maggioranza, al di fuori della Giunta, denunciamo il fatto che non
c'è nessuno che sta seguendo le politiche del lavoro. Se questa è
la relazione su quello che è accaduto rispetto ai finanziamenti e
agli obiettivi, penso che voi non stiate assolutamente seguendo lo
sviluppo e l'andamento del piano.
Ci sono delle risorse finanziarie che vengono stanziate, vorrei
solo ricordarvi che stiamo parlando di 15 milioni di euro, colleghi
Viérin Marco e La Torre, se questa è la relazione su 15 milioni di
euro, che era più o meno la cifra che era stata stanziata nel
triennale precedente, ossia quella per cui c'è una riunione il
17... dico che siamo veramente al di fuori del ragionamento che
dovrebbe essere fatto sulle politiche del lavoro, e questo è molto
grave. Non so se l'Assessore confidasse sul fatto che il Presidente
Caveri, che si occupa anche di questioni inerenti il lavoro
attraverso la gestione dell'agenzia e altre attività, avesse
confidato su questa copertura, ma vi dico che siamo increduli,
perché vorremmo capire che ricaduta hanno avuto le varie norme che
sono state previste dal piano triennale rispetto al reinserimento,
all'avvio dei giovani e all'incentivazione della crescita di nuove
imprese, rispetto all'incentivazione dell'imprenditoria femminile,
rispetto a tutti gli obiettivi contenuti nel piano delle politiche
del lavoro.
Capisco che l'allora Assessore Ferraris, per una sua vocazione
di tipo sindacale, forse aveva gioco facile a trovarsi
sull'argomento, perché gli era doppiamente congeniale, e dal punto
di vista politico, e dal punto di vista istituzionale, e dal punto
di vista del suo sentire... però il silenzio assordante su un piano
che stanzia 15 milioni di euro penso che vada denunciato! E va
denunciato a maggior ragione in una situazione di grossa crisi nel
comparto dell'industria, perché, Assessore La Torre, mi sembra che
sia riconosciuto anche dalla sua maggioranza che l'industria in Val
d'Aosta non stia attraversando un momento dei più rosei rispetto
alle problematiche di aziende che hanno chiuso o che sono fallite o
che sono in difficoltà!
Questo piano ha l'obiettivo anche di individuare delle azioni di
reinserimento nel mondo del lavoro, ha l'obiettivo di creare
formazione professionale in una materia che è stata del tutto
rivoluzionata dalla cosiddetta "legge Biagi", che non ha avuto
ancora concreta applicazione in questa Regione, dove siamo ancora
alla fase sperimentale. Tutta la materia dell'apprendistato è
gestita in via sperimentale, siamo una delle poche Regioni che non
hanno ancora adottato un atto legislativo per normare le necessità
per poter gestire l'apprendistato, il professionalizzante, l'alta
formazione in una certa maniera. Se nessuno ha da dire nulla,
prendiamo atto che si stanziano dei soldi, non si sa cosa accadrà
perché non si sa cosa è accaduto, manca un bilancio, manca una
progettualità e una previsione e prendiamo atto che questa
maggioranza sulle politiche del lavoro è del tutto assente!
Président
- La parole au Président de la Région,
Caveri.
Caveri (UV)
- Il piano delle politiche del lavoro, che è
in fase di elaborazione, non poteva in nessun modo essere esaurito
prima di capire con esattezza quali erano o quali sarebbero stati
gli ambiti derivanti dal Fondo sociale europeo.
Il Fondo sociale europeo è stato approvato da pochi giorni e,
fino all'ultimo minuto, abbiamo avuto delle incertezze sulla
possibilità che la CE potesse intervenire in alcuni interventi di
tipo cardine; oggi abbiamo la tranquillità di aver concluso la
negoziazione e oggi si può scrivere. È veramente elementare questo
fatto, perché questi fondi che sono cospicui, sono quelli che
principalmente alimentano il piano, che deve avere un'assoluta
coerenza con il FSE, altrimenti le misure che mettiamo nel piano,
se risultassero incoerenti con il FSE, non avremmo potuto
applicarle; quindi tutte le questioni dei ritardi sono
assolutamente infondate.
Approfitto di avere la parola, signor Presidente del Consiglio,
per segnalare che non so quando finiremo l'approvazione di questo
bilancio. Erano stati raggiunti degli accordi, naturalmente i
ritardi e il mancato rispetto degli accordi non hanno mai
paternità, quindi chiedo che si riuniscano i Capigruppo solo perché
devo confermare che la maggioranza non ha problema a fare una
notturna che finisca domattina alle 8; per quel che mi riguarda
eravamo buoni profeti con il Capogruppo "UV" Vicquéry a rifiutare
determinati accordi perché, come sempre, questi sono stati
disattesi! Infatti 14 articoli dalle 9 alle 13 sono veramente
pochi, dimostrano un'assoluta mancanza di volontà di avere
un'approvazione rapida dei documenti! Allora, portato a casa il
rinvio dell'"Omnibus", si è entrati in una logica usuale, ossia
quella di mettere la sabbia dentro i meccanismi per ragioni nobili,
per carità, perché se uno dice queste cose è cattivissimo, è contro
la democrazia e gli approfondimenti dei temi...
Chiedo però al Presidente del Consiglio, prima
dell'interruzione, di riunire i Capigruppo per fare il punto della
situazione... se andiamo avanti così, che in 4 ore si fanno 14
articoli, dal momento che ce ne sono 79... credo che nel momento in
cui un punto è incardinato si va avanti all'infinito, quindi
potremmo andare avanti anche sabato e domenica, non credo che ci
siano problemi; però si tratta, visto che siamo adulti, di avere
fra di noi un minimo di riferimento, ossia se la logica è quella di
andare a sabato e domenica ce lo diciamo, ci organizziamo, ognuno
ha una propria vita, ci organizziamo... solo saperlo!
Presidente
- Sono assolutamente d'accordo. Fatto
l'articolo 14, convocheremo la Conferenza dei Capigruppo.
La parola al Consigliere Frassy.
Frassy (CdL)
- Ringrazio il Presidente Caveri, quanto
meno per aver dato una spiegazione sintetica che - mi consenta,
Presidente - avrebbe dovuto dare il suo Assessore, e se il suo
Assessore ha delegato un Consigliere di maggioranza... avrebbe
dovuto darla il Consigliere di maggioranza delegato. La ringrazio
della risposta sintetica e capisco che la sua risposta sintetica ha
una logica politica, ma la sua risposta però non dà una risposta a
quell'inadempimento politico nel quale vi siete cacciati, perché
non avete dato risposta a un adempimento di legge che è quello di
relazionare sullo stato di applicazione del piano stesso. Capisco
che lei non ha la gestione del piano, anche se ha la cognizione
degli strumenti "in progress", ma prenda buona nota che forse non è
stato sufficiente affiancare all'Assessore La Torre un
Consigliere... bisognerà che lei metta mano e testa anche sulla
gestione del piano delle politiche del lavoro!
Président
- Je soumets au vote l'article 14:
Conseillers présents: 31
Votants: 24
Pour: 21
Contre: 3
Abstentions: 7 (Bortot, Ferraris, Fiou, Fontana Carmela, Sandri,
Squarzino Secondina, Venturella)
Le Conseil approuve.
Président
- Collègues, une Conférence des Chefs de groupe
est convoquée dans la salle des Commissions. Le Conseil est
suspendu. Est-ce que l'on peut concorder de commencer une
demi-heure à l'avance? A 15 heures? Tout le Conseil concorde?
Frassy
(fuori microfono)
- ... ci sono dei
colleghi che sono assenti, non scherziamo...
Presidente
- Consigliere Frassy, non si deve inalberare,
ho fatto una domanda, il Consiglio decide, come sempre.
La seduta è tolta.
---
La seduta termina alle ore 13,04.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK