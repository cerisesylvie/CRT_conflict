Consiglio Regionale della Valle d'Aosta - Oggetto del Consiglio n. 3483 del 3 febbraio 1988 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 3483 del 3 febbraio 1988 - Resoconto
OGGETTO N. 3483/VIII - APPROVAZIONE DEL LA CONVENZIONE CON LA
S.p.A. AIR VALLEE PER LA DISPOSIZIONE DI UN AEROPLANO -
APPROVAZIONE ED IMPEGNO DI SPESA.
PRESIDENTE
: Do lettura della deliberazione in
oggetto.
IL CONSIGLIO
Premesso che:
- non esistono collegamenti aerei, regolari o a richiesta,
integrati nella attuale rete dei trasporti regionali tra
l'aeroporto "Corrado Gex" ed il territorio nazionale e
frontaliero;
- l'Aeroporto Regionale garantisce, con condizioni
meteorologiche idonee, la piena operatività agli aeromobili
dell'Aviazione Generale e a quelli di 3° livello;
- l'Aereo Club Valle d'Aosta, Ente Gestore
dell'infrastruttura per conto dell'Amministrazione Regionale
propone da tempo un più proficuo utilizzo della stessa da parte
della collettività valdostana;
- è maturata un'utenza (Amministrazione Regionale, Società
Private, Enti Pubblici, Associazioni di Categoria, Privati) che
richiede un servizio aereo a domanda;
- l'Aereo Club Valle d'Aosta ha promosso la costituzione
della società "AIR VALLEE S.p.A." - Services du Val d'Aoste - con
le seguenti finalità:
a)
l'acquisto di un aeromobile biturboelica con
capienza massima di 8 posti;
b)
l'effettuazione di voli a richiesta nell'ambito dei
collegamenti elencati nella premessa;
c)
l'apertura dell'Aeroporto "Corrado Gex" al traffico
aereo commerciale;
d)
la gestione del comprensorio aeroportuale e di
tutti i servizi attinenti;
e)
il potenziamento futuro del servizio e l'esercenza
di collegamenti aerei regionali;
- accertato che il servizio proposto dalla Air Vallée S.p.A.
può, per un periodo di anni tre, facilitare uno sviluppo dei
collegamenti aerei con la Valle d'Aosta, indispensabile per un
potenziamento dell'attività turistica;
- valutata l'opportunità di iniziare un periodo di
sperimentazione di anni due dell'attività proposta dall'Air Vallée
in modo da pervenire ad un provvedimento che stabilisca e regoli
l'attività del traffico aereo e commerciale della Valle
d'Aosta;
DELIBERA
1)
di approvare l'allegata bozza di convenzione da
stipularsi tra la Regione Autonoma Valle d'Aosta e la S.p.A. Air
Vallée con sede in Aosta, che costituisce parte integrante della
presente deliberazione;
2) di approvare e impegnare la spesa di £. 921.000.000= I.V.A.
compresa derivante dall'applicazione dell'articolo 6 della
Convenzione medesima finanziandola con l'imputazione sul capitolo
di nuova istituzione n. 23948 "Spese per la disponibilità di un
aeroplano della S.p.A. Air Vallée" con sede in Aosta del bilancio
di previsione della Regione per l'esercizio 1988;
3) di approvare il prelievo della somma di £. 921.000.000 dallo
stanziamento del capitolo 50800 "Fondo di riserva per le spese
impreviste" che presenta la necessaria disponibilità destinando la
somma stessa ad integrane lo stanziamento del capitolo di spesa n.
23948 di cui al punto 2° della presente deliberazione;
4) di stabilire che alla liquidazione della spesa si provveda ai
sensi del l'articolo 57 della legge regionale 7.12.1979, n. 68;
5) di stabilire che il prelievo di cui al punto 3 sia
successivamente convalidato con legge regionale.
CONVENZIONE
TRA
La Regione Autonoma Valle d'Aosta
e
la Società AIR VALLEE S.p.A. - Services Aériens du Val
d'Aoste
si conviene e si stipula quanto segue:
1) la Regione Autonoma Valle d'Aosta conferisce alla Società Air
Vallée S.p.A., sopra citata, l'incarico per interventi di trasporto
passeggeri (dipendenti dell'Amministrazione regionale o cittadini
designati da quest'ultima) e/o merci, evacuazioni sanitarie ed
operazioni di protezione civile, come indicato nell'art. 4, da
eseguirsi con aeroplano tipo Beechcraft King Air C - 90 o similare,
con base di partenza l'Aeroporto Regionale Corrado Gex. Tale
rapporto deve considerarsi prioritario e non esclusivo.
2) L'aeroplano, con tutto quanto necessario per il volo, sarà
reperibile, disponibile e pronto al decollo 1 ora prima della
partenza che, tranne in casi di grave ed urgente necessità, dovrà
essere concordata dagli uffici regionali almeno 12 ore prima.
Decolli ed atterraggi avverranno, secondo le effemeridi
astronomiche, dall'Aeroporto Regionale di St. Christophe, salvo
avverse condizioni meteo.
Qualora fosse necessario atterrare a Torino Caselle o Ginevra
Cointrin, Air Vallée curerà con mezzi propri il recupero dei
trasportati.
Il velivolo a disposizione dovrà essere dotato di tutti gli
strumenti ed accessori necessari al trasporto di passeggeri (sino
ad un massimo di 8), di merci ed all'evacuazione sanitaria (un
barellato più medico e paramedico): ai fini di quest'ultima, la
Regione potrà richiedere la adozione di nuove attrezzature e/o
dotazioni compatibilmente alle possibilità di installazione e di
trasporto sull'aeroplano, al tempo di fornitura ed al costo delle
stesse.
3)
La Regione può, con preavviso di al meno 24 ore,
richiedere, per gravi ed urgenti necessità, la disponibilità di un
altro aeroplano di classe similare. In tal caso il costo del
servizio sarà pari al valore medio, sul territorio italiano ed
europeo, dell'ora volo di tale aeromobile. Sono previsti 5 giorni
al mese per fermi tecnici sia programmati che straordinari.
Nel caso di fermata della macchina oltre tale limite per
manutenzione o indisponibilità per qualunque motivo, Air Vallée si
impegna a sostituire l'aeromobile con altro avente caratteristiche
simili.
4)
Gli interventi da effettuarsi possono
interessare:
a)
operazioni di protezione civile;
b)
l'evacuazione sanitaria di cittadini residenti e
non residenti;
c)
il trasporto di persone e cose in qualsiasi parte
del territorio italiano.
5)
L'incarico si intende per una durata di anni tre a
decorrere dal
e sarà tacitamente rinnovato per lo stesso periodo, salvo
disdetta da comunicarsi da una delle parti, con lettera
raccomandata, sei mesi prima della scadenza. L'importo del canone e
della tariffa di volo sarà soggetto a revisione prezzi annuale,
come meglio specificato nell'allegato 1.
6)
Per le prestazioni sopra descritte viene fissato un
compenso forfetario annuo di £. 780.000.000, I.V.A. esclusa,
corrispondente alla effettuazione di 600 ore di volo a tariffa
agevolata.
Per ulteriori necessità viene fissato un compenso di Lire
1.200.000 per ora/volo, I.V.A. esclusa.
7)
Il compenso previsto dall'art. 6 sarà liquidato
alla Società in rate uguali trimestrali posticipate dietro
presentazione di regolari fatture.
8)
La programmazione dell'uso del mezzo aereo sarà
effettuata dalla Presidenza della Giunta o dall'ufficio regionale
delegato.
9)
Tutti i voli di servizio dovranno essere
registrati, a cura di Air Vallée, su appositi bollettari forniti
dalla Regione, firmati dal pilota e convalidati, per quanto attiene
i tempi di volo e le motivazioni degli stessi, da parte del
richiedente il servizio.
10)
La Società Air Vallée S.p.A. si riserva la facoltà
di vendere ore volo ai propri soci, in giorni non prenotati e
comunque negli intervalli di tempo non utilizzati
dall'Amministrazione regionale.
11)
La mancata tempestività ed ogni inadempimento da
parte della Società aggiudicataria comporterà il rimborso a favore
dell'Amministrazione regionale delle maggiori spese da essa
sostenute per cause imputabili alla Società, nonché il rimborso dei
danni conseguenti eventualmente subiti dalla Regione
stessa.
Nel caso che la società aggiudicatrice si dimostri
inadempiente per i motivi sopra descritti, l'Amministrazione
regionale potrà chiedere la risoluzione anticipata della presente
convenzione.
La Regione resta inoltre esonerata da ogni responsabilità in
merito alla presente convenzione, a seguito di danni di qualsiasi
genere che possano verificarsi alle persone, alle proprietà in
conseguenza dell'uso dell'aeroplano noleggiato.
12)
Le parti concordano di risolvere amichevolmente
qualsiasi vertenza che possa nascere dalla interpretazione della
presente convenzione ed in particolare per la definizione delle
clausole contenute nel precedente art. 11.
Nel caso in cui non sia possibile raggiungere in questo modo
l'accordo, qualsiasi controversia relativa alla presente
convenzione sarà risolta mediante arbitrato rituale ai sensi
dell'art. 800 e successivi del Codice di procedura Civile.
Il Collegio arbitrale sarà composto da tre arbitri così
nominati:
uno dall'Amministrazione regionale, uno dalla Società, ed il
terzo che fungerà da Presidente, sarà nominato di comune accordo
tra l'Amministrazione regionale e la Società o in caso di mancato
accordo, dal Presidente del Tribunale Civile e Penale di
Aosta.
Le decisioni del collegio arbitrale saranno vincolanti per le
parti.
13)
Le spese contrattuali e di registrazione della
presente convenzione sono assunte a carico della Regione Valle
d'Aosta.
Allegato 1
REVISIONE PREZZI ANNUALE
La revisione prezzi annuale sul costo dell'ora volo sarà
fatta sugli eventuali incrementi ripartiti tra:
- costi assicurativi (calcolati in base alle tabelle del
CONSAEREO)
- fluttuazione del valore del dollaro statunitense,
relativamente ai costi di carburante, ricambi e manutenzioni
generali;
- costo della vita, relativamente al personale ed alle spese
generali.
PRESIDENTE
: Ha chiesto la parola l'Assessore
all'Industria, Commercio, Artigianato e Trasporti, Lanivi; ne ha
facoltà.
LANIVI (A.D.P.):
Prima di illustrare le ragioni che hanno
determinato la Giunta regionale a sottoporre all'esame del
Consiglio questa deliberazione, anticipo alcune modificazioni che
proporrò sia al testo della deliberazione, sia a quello della
convenzione.
La prima riguarda la durata della convenzione che, proprio per
sottolineare l'aspetto sperimentale dell'iniziativa, viene portata
da 3 a 2 anni. La seconda riguarda, invece, il testo della
convenzione, nella quale, tra i possibili fruitori del servizio,
oltre ai dipendenti dell'Amministrazione regionale o ai cittadini
designati da quest'ultima, sono da inserire anche gli
Amministratori ed i Consiglieri regionali. La terza modificazione
riguarda il periodo di validità della convenzione che decorrerà dal
momento della sottoscrizione della stessa.
Cerco, ora, di illustrare in modo sintetico le ragioni che
stanno alla base della deliberazione sottoposta all'attenzione dei
Consiglieri regionali nella seduta odierna.
L'iniziativa della Giunta regionale, che si compendia in una
convenzione da stipularsi con la Società Air Vallée S.p.A., vuole
essere la proposta operativa di valorizzare l'aeroporto "Corrado
Gex", nato oltre 25 anni fa.
Ricordo che questa Amministrazione regionale ha completato da
poco la ristrutturazione del complesso aeroportuale, disponendo il
riposizionamento della pista, la predisposizione dell'impianto di
illuminazione della stessa, nonché l'ampliamento della palazzina
aeroportuale. In tal modo, si è dato spazio vitale ai settori
legati all'attività aeronautica, quali la stazione meteorologica,
la torre di controllo, i servizi di gestione aeroportuali ed i
servizi di protezione civile.
La realtà morfologica della nostra regione, pur nella sua
centralità europea, non offre, oggi, la possibilità di rapidi
collegamenti. In termini di rapidità, anche la viabilità primaria è
assolutamente carente, eccezion fatta per il tratto autostradale
Aosta-Quincinetto.
In Valle d'Aosta non sono mai esistiti collegamenti aerei
regolari, a richiesta o di emergenza, integrati nella rete di
trasporti tra l'aeroporto "Corrado Gex" ed il territorio nazionale
frontaliero, nonostante che l'aeroporto stesso garantisca la piena
operatività agli aeromobili dell'aviazione, in generale, ed a
quelli del terzo livello, in particolare.
In questo stato di cose, la nostra Regione, pur essendo tra le
più importanti per interesse turistico, non è dotata, al pari della
Basilicata e del Molise, di un idoneo servizio di collegamento
aereo.
Da tempo l'Aeroclub Valle d'Aosta, ente gestore
dell'infrastruttura aeroportuale, propone un più proficuo utilizzo
della stessa, da parte della collettività valdostana, sostenendo
che è maturata una utenza (Amministrazione regionale, società
private, enti pubblici, associazioni di categoria e privati
cittadini) che richiede un servizio aereo a domanda. A conforto di
tale necessità, l'Aeroclub stesso ha promosso e realizzato la
costituzione di una società di lavoro aereo, denominata "Air Vallée
S.p.A.", il cui capitale è stato sottoscritto da oltre 100
valdostani, appartenenti alle più svariate categorie sociali. Tale
società è proprietaria di un aereo tipo "Beechcraft King Air C -
90", ed è già operante da alcuni mesi, con buona soddisfazione.
La nostra Regione, che ha una visione dinamica ed avanzata,
grazie alla quale, nel corso degli anni, ha promosso iniziative
atte ad incrementare il proprio prestigio e ad aumentare il gettito
economico del turismo, ha l'obbligo di credere in questa
iniziativa, di supportarla e di renderla efficiente. È in questi
termini che viene sottoposta all'esame del Consiglio una
convenzione con la Società "Air Vallée S.p.A.", per un periodo
sperimentale di 2 anni, che consentirà di valutare la bontà
dell'iniziativa. In questi due anni, cioè, possiamo verificare non
solo la validità dell'iniziativa, ma anche la possibilità di
ampliarla o di modificarla, per renderla più adatta ai bisogni
della nostra Regione.
I termini della convenzione permettono alla Regione Valle
d'Aosta di usufruire dei seguenti servizi.
1°) Operazioni di protezione civile e di salvaguardia del
territorio: trasporto di personale specializzato, di attrezzature
particolari e di materiali merci diverse da e per qualunque luogo.
Ricognizioni aeree e rilievi aerofotogrammetrici.
2°) Servizi sanitari: evacuazione sanitaria di cittadini
residenti e non, realizzando un servizio già esistente presso gli
Stati limitrofi della Valle d'Aosta; trasporto urgente di ammalati
verso i centri specializzati, per ottimizzare gli attuali servizi
di trasferimento già in atto, con altri mezzi di trasporto presso
l'U.S.L.; trasporto urgente di personale medico specializzato,
materiali medico-scientifici, supporti clinici vitali.
3°) Servizi sociali: trasporto di persone mutilate, invalidi e
portatori di handicap.
4°) Servizi turistici: trasporto di personalità e congressisti,
trasporto per promozioni turistiche e di immagine, trasporto per
servizi sportivi.
5°) Servizi di trasporto: trasporto di amministratori e
funzionari, trasporto di merci, trasporto di persone appartenenti
ad associazioni di categoria, trasporto di persone non
abbienti.
Vorrei anche precisare che, qualora ve ne fosse necessità,
nell'ambito dei servizi offerti da "Air Vallée", è ipotizzabile
anche un servizio di collegamento quasi regolare con Roma. Va da sé
che questo collegamento, in quanto a possibilità ed a rapidità, è
assolutamente premiante rispetto a quello di linea. In termini di
tempo il tragitto Aosta-Roma Fiumicino può essere coperto in 1 ora
e 45 minuti.
Per un raffronto sui costi, vanno tenuti presenti i termini
reali del problema e, quindi, anche gli oneri indotti: il trasporto
da e per lo scalo di partenza - mi riferisco al trasporto da Aosta
a Caselle e alle problematiche connesse all'insorgenza di nebbia
lungo il percorso - le possibili interruzioni del servizio in
seguito alle agitazioni sindacali, la minore distanza dal centro di
Roma dell'aeroporto di Ciampino rispetto a quello di Fiumicino, il
costo del pernottamento nella capitale...
Gli aspetti positivi sono: la scelta in condizionata dell'orario
di partenza, i tempi di percorrenza assolutamente ridotti e le
garanzie del servizio.
Queste considerazioni ci hanno indotto a sottoporre
all'attenzione del Consiglio regionale, con le modificazioni che ho
già anticipato, la convenzione che prevede l'utilizzo di una
quantità media di 600 ore di volo all'anno, per due anni, per i
servizi di cui ho detto in precedenza.
Resto a disposizione dei Consiglieri per rispondere ad ulteriori
domande relative ai costi dell'investimento, della sua gestione e
della manutenzione di tutta l'operazione, facendo presente che ho a
disposizione i conti relativi ai costi diretti ed indiretti
dell'ora di volo.
PRESIDENTE
: Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Appena ho ricevuto l'ordine del
giorno ed ho letto, con una certa attenzione, l'oggetto n. 25, mi
sono sorte alcune perplessità, che mi sono durate fino a quando ho
incontrato alcuni responsabili della Società "Air Vallée", che mi
hanno spiegato le ragioni dell'utilità o meno, per ia Regione, di
questa nuova convenzione.
Per sgombrare il campo dagli equivoci, dovuti al fatto che
qualcuno ha cercato di strumentalizzare la posizione da me
anticipata nell'ultimo Consiglio, annuncio subito che voterò a
favore di questa convenzione, perché quanto affermato poc'anzi
dall'Assessore Lanivi sulla durata biennale della stessa, può
essere interpretato come un tentativo per sperimentare gli sviluppi
futuri di questo accordo tra la Regione ed una società privata.
Solo al termine di questo tentativo, infatti, saremo in grado di
esprimere un giudizio positivo o meno sulla convenzione. Ritengo
positivo, pertanto, l'emendamento dell'Assessore che riduce da 3 a
2 anni la durata della convenzione.
Questa iniziativa potrà tornare utile alla nostra Regione. Ci
auguriamo solo che non sorgano abusi, da parte di chi sarà preposto
a concedere le relative autorizzazioni, da parte dei dipendenti o
degli amministratori regionali e da parte di chi dovrà designare i
cittadini che potranno servirsi di tale mezzo di trasporto. È
necessario evidenziare questa preoccupazione, anche se mi auguro
che non ce ne sia motivo. Noi controlleremo, secondo le nostre
possibilità di amministratori di Consiglieri regionali, il modo in
cui verranno concesse le autorizzazioni e le persone che saranno
scelte ad utilizzare le 600 ore di volo annue.
Nel ribadire che io voterò a favore della convenzione, chiedo
all'Assessore Lanivi se la pista è omologata, o meno, per
l'atterraggio ed il decollo dell'aereo "Beechcraft King Air C - 90"
o di aerei similari, e quale organo sarà preposto ad autorizzare
l'uso delle 600 ore di volo.
Credo che questa iniziativa possa aiutare il rilancio
dell'aeroporto "Corrado Gex" e, quindi, anche se sono laico, farò
un atto di fede e voterò a favore della convenzione.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Io credo che, tutto sommato, si debba
guardare con un certo favore a questa iniziativa, anche se, a prima
vista, può sembrare piuttosto onerosa per la Regione.
Bisogna aggiungere, però, che, se non fosse stata supportata
dall'intervento regionale, probabilmente, non sarebbe mai
decollata; quest'ultimo termine è quanto mai idoneo al caso
specifico.
Obiettivamente, può anche aver ragione il Consigliere
Baldassarre, quando afferma che, ad un primo impatto, la
convenzione, specie per quanto attiene alla spesa, può lasciare un
certo sconcerto. Dopo un'attenta riflessione, però, ci si accorge
dell'utilità di avere a disposizione, in Valle d'Aosta, un certo
tipo di società e di opportunità per operare in questo settore.
L'aeroporto "Corrado Gex" aveva ed ha bisogno, a mio avviso, di
questo salto di qualità, perché ha già acquisito una sua capacità
operativa nel settore aereo di primo livello. È opportuno che il
nostro aeroporto abbia la possibilità di esprimere tutta la sua
potenzialità anche nel settore aereo del terzo livello, al quale si
è riferito l'Assessore Lanivi.
In futuro, anche in una regione come la nostra, i trasporti
aerei saranno sempre più frequenti, specie nel settore turistico.
Quelli che crearono, a suo tempo, l'aeroporto, forse si auguravano
che tale struttura desse, in qualche modo, un certo impulso al
comparto turistico valdostano.
Certamente l'aeroporto ha assolto a tale funzione e di ciò
bisogna ringraziare coloro che, più di vent'anni fa, si sono
battuti per la sua realizzazione. Ora, però, è necessario farle
fare un salto di qualità, che è possibile anche attraverso questa
convenzione con la società "Air Vallée".
Mi sembra positivo il fatto che 100 cittadini valdostani abbiano
trovato un valido motivo per unirsi, in una specie di scommessa,
per la costituzione di questa nuova società. È un dato da
sottolineare in modo particolare, specie nella nostra regione dove
queste operazioni, spesso, non riescono per mancanza di persone che
abbiano la possibilità, la capacità e la voglia di investire
capitali.
Credo che anche l'ente pubblico debba contribuire a far sì che
questo mezzo, utilizzato nel modo e nel senso giusto, valga ad
incentivare il turismo valdostano. È chiaro che occorre della
fantasia e della creatività, sia da parte della nuova società che
da parte dell'Assessorato competente, perché si tratta di
un'opzione in più, offerta dal turismo valdostano, purché sia
inserita in un contesto ben preciso, che evidenzi la nuova
opportunità.
Non mi stupirei, infatti, se, tra le offerte turistiche per una
settimana bianca, fosse inserita anche la possibilità di utilizzare
l'aereo per raggiungere altre località. Potrei pensare anche ad un
tipo di turismo estivo che inserisca la Valle d'Aosta in un
contesto più vasto e consenta l'uso del mezzo aereo anche per un
certo tipo di turismo non troppo elitario ma che, comunque, faccia
assumere alla nostra regione il ruolo di protagonista. C'è tutto un
turismo culturale, ad esempio, che viaggia in funzione di
determinate manifestazioni. Se la nostra regione riuscisse a
collegare le sue manifestazioni con quelle che si svolgono altrove,
la società "Air Vallée" potrebbe sfruttare tale opportunità.
Dico questo perché viene spontaneo domandarsi come la Regione
utilizzerà il cosiddetto "monte ore": mi auguro che non lo usi in
modo burocratico. Le 600 ore vanno bene per tutti i servizi che
interessano la collettività e che l'Amministrazione ha fatto bene
ad elencare nella convenzione, ma io credo che, attraverso
l'Assessorato competente, sia possibile utilizzare il monte ore
anche in favore di operatori turistici. In tal modo ci si colloca
in una nuova dimensione utile a far conoscere la Valle d'Aosta
anche attraverso il volo aereo.
Altri miei colleghi probabilmente non condividono la mia tesi,
ma, a titolo puramente personale, ritengo che la durata della
convenzione, limitata a soli due anni, sia eccessivamente breve. Se
la proiezione temporale avesse un po' più di respiro, si avrebbero
maggiori possibilità per verificare la sua validità. Un anno in
più, infatti, consentirebbe un miglior rodaggio della nuova società
e metterebbe la Regione in condizioni di fare una riflessione più
complessiva.
Rimanendo sempre nell'ambito del volo, ricordo che la
convenzione prevista per la protezione civile ha una durata di tre
anni. Credo che, nel nostro caso, si dovrebbe garantire un
trattamento analogo. La Giunta avrà avuto le sue buone ragioni per
ridurre la durata della convenzione a 2 anni, per cui mi auguro
solo che tali ragioni siano effettivamente valide. Se si
realizzeranno effettivamente i presupposti che ho cercato di
evidenziare, noi guarderemo con favore a questa convenzione.
Mi auguro, infine, che questo mezzo di trasporto possa essere
debitamente utilizzato anche dai privati cittadini, specie per
raggiungere Roma. Basta andare all'aeroporto di Caselle per
incontrare, oltre ai funzionari regionali, almeno altri 4 o 5
valdostani che si recano a Roma. Se questo collegamento sarà
organizzato in modo corretto, potrà rendere un valido servizio a
tutta la collettività valdostana.
Concludo ricordando che la nuova società "Air Vallée" dovrebbe
avere uno strettissimo rapporto con la Regione, sia per consentire
a quest'ultima di gestire al meglio il monte ore a sua
disposizione, sia per essere sollecitata a non appiattirsi sul
congruo corrispettivo ricevuto in cambio delle 600 ore, ma a
svolgere un notevole ruolo, in campo turistico, nell'interesse
della nostra Regione. Grazie.
PRESIDENTE
: Ha chiesto la parola il Consigliere Aloisi;
ne ha facoltà.
ALOISI (M.S.I.):
Io penso che questa iniziativa, volta a
garantire un collegamento efficiente tra Aosta e Roma, sia
lodevole.
Ho alcune perplessità, però, sulla scelta tecnica del tipo di
aeromobile che, a mio avviso, è piuttosto superato perché impiega
circa due ore per raggiungere Roma. Con un volo di linea, dovremmo
perdere un'ora per raggiungere Caselle e un'altra ora per volare
verso la capitale su un aereo dell'Alitalia o dell'Ati, sul quale
però si viaggia tranquilli, e non come su di un turboelica che, per
due ore, frastuona la testa, come è stato dichiarato da chi ha già
avuto modo di fare un viaggio di prova. Ritengo, pertanto, che la
scelta tecnica di quel tipo di aereo non sia indovinata; forse, si
sarebbe potuta fare una scelta migliore.
Lasciamo, però, da parte le considerazioni di natura tecnica
perché, non essendo un esperto, non mi voglio addentrare in quei
meandri. Vorrei far riflettere, invece, l'Assessore, su un altro
aspetto. Noi sappiamo che l'aeroporto regionale è gestito
dall'Aeroclub Valle d'Aosta, che è presieduto dall'ing. Perolino.
Mi corregga l'Assessore se sbaglio, ma mi sembra che lo stesso
ingegnere sia anche presidente della nuova società "Air
Vallée".
Può il presidente di un aeroclub, e cioè di una società sportiva
senza fini di lucro, essere contemporaneamente presidente di una
società che ha fini di lucro? Lo statuto dell'aeroclub dice di no,
perché vieta alla società di operare a scopo di lucro. Eppure mi
risulta che la società Aeroclub Valle d'Aosta entrerebbe a far
parte della nuova società "Air Vallée".
Osservo, innanzitutto, che l'ing. Perolino, in modo illegale e
violando la legge, ha inserito, nello statuto dell'aeroclub, un
articolo che permette alla società di entrare a far parte di
un'altra società con fini di lucro. L'aeroclub è l'unica società
italiana nella quale è stato inserito illegalmente un articolo del
genere. Se qualche membro dell'aeroclub volesse sporgere una
denuncia nei confronti dell'ing. Perolino, quest'ultimo sarebbe
sicuramente chiamato a pagare, piuttosto pesantemente, per questa
irregolarità.
Ci troviamo di fronte al presidente di un aeroclub, che ha
inserito un articolo nello statuto dello stesso aeroclub, per poter
partecipare, in qualità di Presidente, anche alla gestione
dell'altra società. Pongo, ovviamente, all'attenzione
dell'Assessore questo aspetto, molto delicato, perché, lo torno a
ripetere, è sufficiente che un semplice iscritto all'aeroclub
faccia una denuncia, perché il presidente sia chiamato a rispondere
pesantemente del suo operato.
Una seconda irregolarità consiste nel fatto che lo stesso
presidente dell'aeroclub partecipa alla nuova società, se non erro,
con il 4% del capitale azionario, per cui egli versa i 40, 60 od 80
milioni della partecipazione nella nuova società della quale è egli
stesso il Presidente.
Invito l'Assessore a riflettere su questi aspetti di una certa
rilevanza, ed a spiegarmi anche quali rapporti ci sarebbero,
all'interno dell'aeroporto, tra l'Aeroclub Valle d'Aosta e l'Air
Vallée. Quale società avrà la gestione dell'aeroporto? La gestione
sarà com'è adesso, oppure verrà trasferita alla nuova società?
Come è possibile, come è previsto al punto 6) della convenzione,
stabilire un compenso forfetario di 780 milioni più IVA, per
effettuare 600 ore di volo, mentre, per le ulteriori ore di volo,
si applica la tariffa di 1,2 milioni più IVA? Se, per assurdo,
questa società non dovesse fare alcuna ora di volo nel corso
dell'anno, per il maltempo o per altri motivi, la Regione
verserebbe comunque i 780 milioni? Non è una clausola corretta,
perché un ente pubblico, chiamato ad amministrare del denaro
pubblico, non dovrebbe fare un accordo di questo genere.
Riflettendo attentamente, ci dovremmo rendere conto che 600 ore
di volo all'anno corrispondono a circa 50 ore di volo al mese. Io
ho dei dubbi, ma sono proprio curioso di vedere quando riusciremo
ad effettuare 50 ore di volo al mese!
Il fatto che un ente pubblico dia comunque, all'Air Vallée,
quella cifra forfettaria, anche se non vengono effettuate tutte le
600 ore di volo, dovrebbe far riflettere un pochino, perché l'ente
pubblico è chiamato ad amministrare denaro della collettività. Un
ente privato è libero di fare quello che vuole, ma un ente pubblico
no. Ho dei dubbi, quindi, sulla liceità di questa operazione, con
la quale diamo, comunque, all'Air Vallée S.p.A., 780 milioni più
IVA, anche se non consumiamo tutte le 600 ore di volo annuali.
L'iniziativa sarebbe lodevole, se venissero chiariti i dubbi
relativi ai rapporti tra l'Aeroclub e l'Air Vallée, al tipo di
forfetizzazione che non condivido, ed alla scelta tecnica del tipo
di aereo che, a mio avviso, è superato. Forse, si sarebbero potute
valutare anche tecnicamente le varie opportunità offerte dal
mercato mondiale. Il fatale evento di venti anni fa dovrebbe
indurci a riflettere, specie se, per assurdo, dovesse ripetersi
qualcosa di tragico. La scelta tecnica, specie in questo caso, deve
essere ponderata con molta attenzione.
L'ultimo dubbio che dovrebbe essere chiarito riguarda la figura
dell'ing. Perolino che è presidente di una società e che diventa,
contemporaneamente, anche presidente di un'altra società. Per
statuto non potrebbe farlo, ma ha inserito, illegalmente, un
apposito articolo per consentire questo stato di cose. Vorrei
qualche chiarimento su tutta questa problematica.
PRESIDENTE
: Ha chiesto la parola il Consigliere Ricco; ne
ha facoltà.
RICCO (D.C.):
I mezzi di trasporto sono in continua
evoluzione e, quindi, anche i mezzi aerei devono cercare di stare
al passo con i tempi.
La nostra Regione è l'unica, tra quelle a statuto speciale, a
non avere collegamenti aerei; mentre, tra quelle a statuto
ordinario, mi sembra che solo la Basilicata, piccola e povera
regione montana, non ne sia dotata.
La Valle d'Aosta ha la fortuna di avere un buon reddito ed
inoltre, come sempre diciamo, è il "carrefour" d'Europa e, quindi,
ha il dovere di dotarsi di questo servizio, anche perché è
malamente servita dalla linea ferroviaria.
A nostro giudizio, la convenzione che ci accingiamo a discutere
merita un plauso, perché tende a rivalutare il nostro aeroporto
"Corrado Gex", specialmente, a scopo turistico. L'uso di un aereo,
messo a disposizione dalla società "Air Vallée", va visto e preso
in considerazione specialmente per la promozione turistica della
nostra immagine. Come ha detto l'Assessore Lanivi, tale mezzo
veloce può essere usato per operazioni importanti, come la
protezione civile, la salvaguardia del territorio, i servizi
sanitari, i servizi sociali, il servizio di trasporto merci e per
trasportare i funzionari e gli amministratori nei loro continui e
necessari collegamenti con la capitale.
Sono tutte operazioni importanti, specie se si tiene conto del
decisivo risparmio di tempo e del più contenuto soggiorno degli
amministratori e dei funzionari, oltre che degli operatori
economici, per i quali ultimi il tempo - non lo dimentichiamo - è
moneta.
Anche noi non saremo contrari ad esaminare - come suggeriva il
Consigliere Torrione - la proposta di estendere a 3 anni la durata
della convenzione, anche per avere a disposizione un tempo più equo
per valutare gli eventuali vantaggi e svantaggi
dell'iniziativa.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Non si può che essere favorevoli alla
possibilità di istituire rapidi collegamenti tra l'aeroporto di
Aosta e gli aeroporti vicini. Viviamo in tempi in cui il diritto
alla mobilità dei cittadini e la velocità negli spostamenti
diventano sempre più importanti. Ha anche importanza la possibilità
di poter aumentare il collegamento turistico tra la nostra regione
e altri centri serviti da aeroporti. Credo, quindi, che debba
essere favorevole il giudizio sulla validità dell'iniziativa.
Abbiamo, invece, alcune perplessità sul modo seguito per portare
avanti l'iniziativa. La Regione è entrata in tutte le società di
trasporto a fune e noi ci chiediamo perché non sia stata presa in
considerazione l'ipotesi di un ingresso della Regione in una
società di trasporto aereo. È da anni che, ormai, la Regione
interviene, in misura sostanziale, nel pagamento delle spese
dell'aeroporto e, poiché già esiste una società che ha per fine lo
sviluppo dei traffici dell'aeroporto, ci domandiamo - e questa è
anche la prima domanda che rivolgiamo all'Assessore - perché,
finora, non sia stata presa in considerazione la possibilità di
entrare in quella società, così come abbiamo fatto con le altre
società del settore dei trasporti.
La seconda domanda riguarda i possibili futuri sviluppi di
questa convenzione che, pur avendo un avvio di soli due anni, è
condizionata dalle strutture a disposizione dell'aeroporto. Se
quest'ultimo non viene dotato di sistemi di collegamento di tipo
diverso, la sua agibilità potrebbe ridursi di molto rispetto a
quella possibile. Io non conosco i termini del problema, ma mi è
stato detto che, con investimenti non molto superiori al costo
della convenzione, si potrebbero installare dei sistemi ILS, capaci
di guidare un aereo sino all'aeroporto anche nelle condizioni più
difficili.
Abbiamo poi delle perplessità sul modo in cui questo
provvedimento è stato portato davanti al Consiglio. Noi pensiamo
che, forse, si sarebbe potuto predisporre un apposito disegno di
legge. Il provvedimento è finanziato in modo piuttosto strano,
perché, attraverso una deliberazione di Consiglio, si istituisce un
nuovo capitolo di bilancio. Eppure, spesso, il Presidente della
Commissione di Coordinamento ha osservato che i capitoli di
bilancio devono essere istituiti da una apposita legge. In questo
caso, invece, manca la legge e si istituisce il nuovo capitolo
attraverso una semplice deliberazione di Consiglio. Inoltre si
prendono fondi dalle spese impreviste, dimostrando, così, di non
aver pensato a quella specifica iniziativa al momento della
votazione del bilancio. A nostro giudizio, con tempi più o meno
analoghi, la Giunta avrebbe potuto predisporre un disegno di legge
per l'istituzione di un apposito capitolo nel bilancio, finanziato
con fondi prelevati dove possibile; a tale istituzione sarebbe poi
stata fatta seguire la convenzione.
Nel merito dell'iniziativa, abbiamo anche altre osservazioni più
spicciole. È ovvio che una convenzione doveva essere impostata, più
o meno, in questo modo: calcolo delle ore che la Regione chiede di
poter utilizzare, calcolo del costo orario e, quindi, computo della
cifra risultante. Noi, però, vorremmo sapere sulla base di quale
criterio venga calcolato, fin da oggi, quel monte ore di 600 ore.
L'illustrazione delle possibilità contenute nella convenzione è
ancora piuttosto generica e, pertanto, vorremmo essere sicuri che
questo monte ore corrisponda effettivamente a delle esigenze
reali.
Essendoci delle preoccupazioni sull'uso di queste ore, che
comunque costano all'Amministrazione circa 1,3 milioni ciascuna,
preferiremmo - ed in questo senso presenteremo un emendamento - che
fosse stilato un apposito regolamento per precisare il modo in cui
devono essere effettuati gli interventi indicati al punto 4).
Saremmo, poi dell'idea - ma in questo senso ci è già venuto
incontro un emendamento proposto dall'Assessore - che la gestione
di questo uso non fosse limitata alla sola Presidenza della Giunta,
ma coinvolgesse anche la Presidenza del Consiglio.
Per evitare che possano esserci utilizzazioni non strettamente
necessarie o che sfuggano al controllo, noi proponiamo che sia
trasmessa al Consiglio una relazione trimestrale sull'utilizzo del
monte ore. Vorremmo inoltre sapere, per inciso, se si debbano
pagare solo le ore di volo o anche le ore in cui l'aereo resta
nell'aerostazione, in attesa di ripartire. Vorremmo inoltre sapere
se l'aereo volerà sempre e solo con tutti i posti occupati oppure
se potrà volare anche solo con qualche passeggero a bordo.
Siamo favorevoli all'iniziativa e siamo convinti che, se fosse
stata esaminata con cura da tutto il Consiglio, magari attraverso
la strada del disegno di legge, forse, si sarebbe evitata una
discussione su degli aspetti piuttosto spiccioli e marginali.
In merito ad alcune osservazioni fatte dal Consigliere Aloisi,
io credo che sarebbe opportuna una convenzione tra l'Air Vallée e
l'Aeroclub, in quanto ambedue le società vengono finanziate da
interventi regionali. I bilanci di entrambe le società o
associazioni devono rispondere delle relative cifre e, tra le due
società, deve essere tutto chiarito attraverso un'apposita
convenzione. Si tratta, ovviamente, di un consiglio per evitare che
insorgano sospetti come quelli che il Consigliere Aloisi ha portato
all'attenzione del Consiglio regionale.
PRESIDENTE
: Ha chiesto la parola l'Assessore
all'Industria, Commercio, Artigianato e Trasporti, Lanivi; ne ha
facoltà.
LANIVI (A.D.P.):
Forse non riuscirò a rispondere in modo
esauriente alle domande che mi sono state poste, ma, dopo di me,
interverrà il Presidente della Giunta che potrà aggiungere, a sua
volta, ulteriori precisazioni.
Cerco di motivare la filosofia dell'intervento regionale
rispondendo al primo quesito sulle ragioni di una deliberazione e
al secondo sulla durata biennale della convenzione.
Ci troviamo di fronte ad un esperimento che, stando alle
previsioni, dovrebbe dare dei risultati positivi. È molto
opportuno, tuttavia, disporre di questi due anni a carattere
sperimentale - se le cose andranno in un certo modo, nulla ci
vieterà di prolungare o comunque di modificare tale scadenza -
utili anche a far rimarcare il senso sperimentale dell'iniziativa,
piuttosto che procedere, anche dal punto di vista amministrativo,
con forme più rigide o maglie più serrate che, in definitiva,
potrebbero anche imbrigliare eccessivamente l'attività della stessa
Amministrazione regionale, nel caso si cambiasse idea o si
intendesse procedere ad una modifica. È opportuno tener conto,
quindi, che la deliberazione consiliare consente, implicitamente,
una maggiore agilità e snellezza.
In secondo luogo, riprendo una annotazione del Consigliere
Torrione per ricordare l'importanza del riuscito raggruppamento, al
quale hanno dato vita un centinaio di singoli privati cittadini e
di associazioni, e che ha reso possibile la costituzione di una
S.p.A. com'è, appunto, l'Air Vallée. È molto interessante che a
questa società partecipino, ad esempio, tutte le società di
trasporto esistenti in Valle d'Aosta: SAVDA, SADEM, VITA,.... Ciò
testimonia del grande interesse che, specie gli operatori del
settore dei trasporti, così attinente a quello del turismo, hanno
rivolto alla nuova iniziativa. Allo stesso modo, altre presenze del
settore turistico propriamente detto (VALAIR, VITA-TOUR, V.T.V.,
EUROWAGEN,...) testimoniano della validità di questa iniziativa
nata per gestire i voli da e per la Valle d'Aosta. La nuova
società, infatti, non deve gestire gli impianti aeroportuali o le
attività sportive, che sono ambiti di competenza molto diversi che
meritano alcune considerazioni, anche per superare il discorso
fatto dal Consigliere Aloisi. Ribadisco, quindi, il carattere
sperimentale dell'iniziativa, la cui durata è proposta in 2
anni.
Per determinare i prezzi orari dell'uso del servizio aereo sono
stati calcolati i costi diretti e quelli indiretti. Tra questi
ultimi vanno annoverati: valore ed ammortamento del velivolo,
assicurazioni, personale di un certo tipo e, quindi, a costi di
pari livello, iscrizioni ai registri aeronautici, assistenza nel
volo, tasse per l'atterraggio ed il parcheggio nei vari
aeroporti.
Tra i costi diretti sono stati considerati: carburanti,
lubrificanti, manutenzioni e revisioni della macchina stessa. Tutto
ciò, ovviamente, ha contribuito a determinare il prezzo-orario
d'uso del Beechcraft King Air C - 90, che è un aeromobile a 8
posti.
Veniamo ora alla questione dei tempi di percorrenza e
dell'utilizzo delle 600 ore di volo all'anno. La nostra esperienza
di Consiglieri ci evidenzia che questo aereo sarà utilizzato
soprattutto lungo la rotta Aosta-Roma. Si tratta, ovviamente, di
una prestazione utile, che, però, non sarà esclusiva. Si
ipotizzano, infatti, anche collegamenti con aeroporti stranieri, di
pari livello o di livello leggermente superiore a quello di Aosta,
o, addirittura, con Ginevra o con altri aeroporti delle vicine
regioni franco-svizzere.
Per quanto concerne i tempi di percorrenza lungo la rotta
Aosta-Roma, il Consigliere Aloisi si limita solo a fare delle
somme, alle quali, però, io apporterei delle piccole aggiunte. Mi
riferisco, ovviamente, all'esperienza che ognuno di noi fa, quando
si serve di un aereo di linea, specie in periodi come l'attuale.
Notevole sarà, quindi, la differenza tra l'accesso al velivolo
dell'ALITALIA e l'accesso al Beechraft King Air C - 90.
Per il Consigliere regionale della Valle d'Aosta, che può
servirsi di una macchina della Regione, con autista, prendere
l'aereo delle 7,30 a Caselle, in questo periodo, significa partire
alle 5 da Aosta e, spesso, anche prima, perché c'è il pericolo
della nebbia. Questa, almeno, è stata una delle mie ultime
esperienze. Pregherei il Consigliere Aloisi di voler aggiungere
che, a Caselle, c'è comunque mezzora di attesa, perché bisogna
trovarvisi almeno mezz'ora prima della partenza. Inviterei tutti i
Consiglieri regionali a ricordare le volte in cui l'aereo è partito
o è arrivato rispettando gli orari. Sono tutti problemi ai quali si
potrebbe ovviare servendosi dell'aereo messo a disposizione dalla
Air Vallée.
Per la questione della durata del volo, occorre tener presente
che, sempre ammesso che tutto funzioni regolarmente, cosa che si
verifica piuttosto di rado, occorre un'ora di tempo, da Aosta a
Caselle, - possibile solo in condizioni del tutto favorevoli -
mezz'ora di attesa all'aeroporto di Caselle, un'ora da Caselle a
Fiumicino. A tutto ciò bisogna aggiungere il tempo necessario per
arrivare nel centro di Roma. Facendo tutte le debite somme,
scopriamo che il tempo di percorrenza più realistico, nelle
migliori condizioni, si avvicina alle due ore e mezza o alle tre
ore. Questo a prescindere, ovviamente, dalle condizioni
meteorologiche lungo il percorso tra Aosta e Caselle e da quelle
che possono impedire, addirittura, il funzionamento dello stesso
aeroporto.
Il Beechcraft King Air C - 90, in vece, ci consente di partire
da Aosta, di evitare tutte le lunghe attese burocratiche, prima di
salire sul mezzo, e di raggiungere Roma-Ciampino in 1 ora e 45
minuti.
Per quanto concerne il disturbo durante il volo, io suggerisco
al Consigliere Aloisi di salire almeno una volta su questo aereo,
per farsi una esperienza diretta. Io l'ho fatta tre settimane fa ed
ho potuto constatare che, forse per condizioni meteorologiche non
diverse dalle solite, quel volo non è stato, assolutamente, più
disturbato di quelli normali dell'ALITALIA lungo la rotta
Caselle-Fiumicino.
Sempre facendo riferimento ai viaggi di andata e ritorno lungo
la rotta Aosta-Roma, le 600 ore di volo corrispondono a due o tre
viaggi settimanali per 10 o 11 mesi all'anno. Questo dato ci può
aiutare a capire che cosa rappresentino 600 ore di volo all'anno
per un aereo adibito al trasporto di 8 persone.
Posso confermare la mia pressoché assoluta ignoranza sulla
qualità o idoneità dello specifico aereo. Ritengo, però, che le
persone che hanno dato vita alla Air Vallée S.p.A. siano in grado
di valutare, anche dal punto di vista tecnico, la validità del loro
aeromobile. Personalmente non me la sentirei di esprimere un
giudizio di merito e, in questo caso, il Consigliere Aloisi mi
trova completamente disarmato, perché non sono nelle condizioni di
fare una valutazione tecnica sulla bontà di quell'aereo, anche se
mi è stato confermato che trattasi di un mezzo che, nella sua
categoria, è tra i più affidabili, anzi, assolutamente sicuro.
Per quanto concerne le altre obiezioni mosse dal Consigliere
Aloisi, io credo che, quando si fanno delle previsioni, non si
possono ipotizzare situazioni così nere e di una tale e assoluta
eccezionalità da mettere in crisi tutto il mondo e noi stessi come
persone. L'iniziativa, invece, tende a garantire, con una certa
regolarità, una o due corse alla settimana, per 10 o 11 mesi
all'anno, lungo la rotta Aosta-Roma.
Altre garanzie sono segnalate al punto 5) e al punto 11) della
convenzione, dove si prevede, infatti, che, qualora la società, per
gravi motivi, non fosse più in grado, di garantire il servizio così
come esso è delineato nella convenzione, sarebbe tenuta alla
sostituzione del mezzo con uno alternativo o, al limite, a
rimborsare la Regione per i danni subiti per colpa della Società
Air Vallée. Le misure di salvaguardia e di tutela nei confronti
dell'Amministrazione regionale ci possono fornire ampie garanzie.
Resta, tuttavia, pur sempre possibile, nel caso si verificassero
delle situazioni assolutamente eccezionali, la rescissione della
convenzione.
Mi vorrei soffermare, ora, su uno dei temi toccati dal
Consigliere Aloisi, anche per evitare che si possa ingenerare una
certa confusione.
In questo caso noi ci confrontiamo con una S.p.A., che si chiama
Air Vallée e che trova una sua precisa ragion d'essere nella
gestione dei voli, ma non certo nella gestione dell'aeroporto e
neppure nella gestione dell'attività sportiva. Rifacendomi anche
alla mia esperienza di Delegato del CONI, preciso che una cosa è
l'Aeroclub, e cioè una società sportiva affiliata ad una
federazione del CONI e che ha proprie regole ben precise; altra
cosa è la società che gestisce le strutture aeroportuali; altra
cosa ancora, infine, è l'Air Vallée con la quale ci convenzioniamo,
e che trova la sua ragione di essere nella gestione, a certe
condizioni, dei collegamenti aerei.
Credo che su tutto ciò siano già state eseguite le più opportune
verifiche legali che, peraltro, ci interessano relativamente. A noi
interessa, invece, che ci sia grande trasparenza nella stesura dei
bilanci, come è stato richiesto da qualche Consigliere.
Ribadiamo, infatti, che una società sportiva, in quanto tale,
deve ubbidire a certe regole ed anche in assenza di una figura
giuridica ben definita - come è, appunto, il caso delle società
sportive - deve comunque tenere distinta l'attività sportiva da
quella commerciale. Il servizio offerto da una società puramente
commerciale deve risultare, infatti, economicamente valido, mentre
quello offerto da una società sportiva deve essere completamente
gratuito.
La gestione delle 600 ore, pur non essendo demandata alla
Presidenza della Giunta, credo che possa trovare in tale istituto,
oppure in appositi uffici a ciò delegati dalla Presidenza, il suo
punto di riferimento più specifico. Poiché passerà un certo tempo
prima della sottoscrizione della convenzione e poiché il periodo di
sperimentazione sarà relativamente breve, io credo che si possa
studiare qualche clausola o qualche espediente regolamentare che
dia al Consiglio regionale la garanzia che non vi saranno né le
intenzioni e né le condizioni che possano favorire abusi o
privilegi nell'utilizzo di queste ore.
PRESIDENTE
: Ha chiesto la parola il Presidente della
Giunta, Rollandin; ne ha facoltà.
ROLLANDIN (U.V.):
Je crois qu'au-delà des considérations
formulées par l'assesseur au sujet de l'intérêt que peut
représenter une convention de ce genre et par les différents
conseillers qui ont souligné l'aspect touristique de ce problème,
l'intérêt que peut représenter cette liaison avec les différentes
régions, qui pourrait être le futur de notre Vallée, au delà donc
de ces considérations, je voudrais rappeler deux événements
particuliers dont nous, conseillers et administrateurs, avec la
participation des différents techniciens, nous avons pu évaluer
l'importance.
Il y a eu le 25ème de l'aéroport, voilà un an: rappelez-vous les
rapports présentés qui démontraient combien il était indispensable
d'achever certains investissements de l'Administration régionale et
pourtant, de donner à l'aéroport l'importance qu'il mérite.
En deuxième lieu, la Conférence à laquelle vous avez assisté il
y a un mois et où la nécessité d'achever le système de transports
par une liaison à travers l'aéroport, a été mise en relief.
Il y a, je pense, deux aspects à souligner: cette convention va
compléter l'ensemble des investissements que l'Administration
régionale a déjà faits dans ce sens; il ne faut en effet pas
oublier la piste qui a été inaugurée et dont le montant des frais
s'élève à quelque cinq milliards; il a eu l'intervention sur la
structure pour le ravalement; l'élimination de la piste est
prévue ainsi qu'un accord avec la commune de Saint-Christophe
pour l'utilisation du terrain; de plus, une intervention été faite
pour les différents hangars en vue de donner à cet aéroport l'image
d'une région développée, d'une région qui désire s'insérer dans un
futur non plus seulement lié aux interventions à l'échelle de notre
Etat mais dans l'optique de l'échéance de '92.
L'importance de l'aéroport ne ressort tit pas seulement au
tourisme, mais encore au soutien de l'industrie et des hommes
d'affaires. Il faut pouvoir donner la possibilité d'arriver à Aoste
aux différentes interventions au niveau industriel: puisqu'il y a
un aéroport, c'est un atout qu'il faut jouer concrètement; c'est là
une requête: tout le monde connaît les conventions qui ont été
signées ces derniers temps, avec les Japonais, entre autres; une
des requêtes était axée sur le fonctionnement de cet aéroport avec
les liaisons dont nous avons parlé.
C'est un point très important car d'un côté nous avons
l'exigence de revoir dans son ensemble la politique qui a été faite
pour reprendre un discours industriel, le plus moderne
possible.
Et là nous avons la possibilité de démontrer qu'avec un ensemble
d'investissements nous pourrons obtenir des bénéfices.
Par ailleurs, il est un aspect très important: le domaine de la
culture. Il y a de plus en plus de requêtes de congrès, d'assises
pour notre région qui est dotée des caractéristiques que nous
connaissons et du fait qu'elle offre des possibilités de locaux de
choix pour les congrès d'hiver et d'été. Si, de plus, l'aéroport
peut être utilisé, les revenus ne feront qu'accroître. C'est une
politique qui dérive d'une série de lois que nous avons adoptées
telle celle de la fondation prévue pour certaines études.
Un aéroport de deuxième niveau, suivi d'un aéroclub et d'une
société comme Air-Vallée, constituerait un fait positif pour
l'économie dans son ensemble et pour la culture de notre
région.
Comme l'a dit l'assesseur, le fait d'avoir opté pour deux années
au lieu de trois, visait à permettre d'évaluer l'idée de relier
Aoste avec d'autres lignes d'Italie, de France, de Suisse. A ce
moment-là, il est possible d'avoir toute une série de conventions,
il sera possible, pour l'Administration régionale de revoir
l'engagement financier, considérable, évidemment.
M. Mafrica se demandait pourquoi nous n'avions pas choisi la
participation comme pour les autres sociétés; c'est pour la simple
raison qu'à présent, l'exigence se fait sentir d'évaluer à quel
niveau il y a la possibilité d'avoir une participation des
citoyens, des différentes sociétés qui ont déjà déclaré leur
disponibilité - comme quelqu'un l'a souligné, et c'est un fait
exceptionnel - pour une activité qui pourrait être finalement
indépendante.
Lorsqu'il y a la participation de l'Administration régionale, si
quelqu'un veut gérer, comme société, cette entreprise, tout le
monde est d'accord. S'il y avait aussi cette orientation dans
d'autres sociétés, nous serions bien d'accord de retirer notre
présence de certaines activités économiques. Nous espérons en un
engagement de plus en plus grand des particuliers et des
différentes associations et sociétés.
Nous sommes d'accord de partager cette prise de position et
surtout, de suivre avec attention ce que d'autres ont dit, d'avoir
un compte rendu final susceptible de donner une idée de
l'utilisation de ce moyen; à présent, il y a toute une série de
suppositions: quelle sera l'utilisation, de la part des
administrateurs, mais aussi des différents citoyens engagés dans
les divers secteurs économiques. A ce moment-là, nous envisagerons
l'éventualité de changer cette convention. Voilà pourquoi nous
partageons les déclarations de certains conseillers.
Pour ce qui est des amendements, tel l'article 4 bis de la
convention:
"Gli interventi di cui al punto 4) e le modalità di
erogazione degli stessi saranno stabiliti con apposito regolamento
del Consiglio regionale",
il n'est pas aussi nécessaire. Il
faudra bien donner à cette société la possibilité d'agir. Nous
verrons qu'elles sont les améliorations à apporter.
Pour l'autre problème
("La programmazione dell'uso del mezzo
aereo sarà effettuata congiuntamente dalla Presidenza della Giunta
e dalla Presidenza del Consiglio..."),
il ne s'agit pas d'avoir
un bureau plutôt qu'un autre; ce ne seront sans doute ni la
Présidence de la Junte, ni la Présidence du Conseil qui gèreront
cela; il y aura un bureau chargé de ce problème.
Pour le dernier point, l'article 9)
("Una relazione
trimestrale sull'utilizzazione delle ore di volo sarà
periodicamente trasmessa al Consiglio regionale"),
nous n'avons
rien de contraire à demander à la société qui se sera engagée, de
présenter un compte-rendu.
PRESIDENTE
: Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Capisco che nel corso di un
dibattito possano anche sfuggire alcuni eccessi, ma voglio
tranquillizzare l'Assessore che, forse, può aver pensato che la mia
domanda sulla omologazione della pista fosse un poco eccentrica. In
ogni caso, non volevo colpevolizzare nessuno.
Preciso, inoltre, che noi non siamo d'accordo su una eventuale
partecipazione azionaria della Regione nella Società "Air Vallée
S.p.A.", come è stato ipotizzato dal Partito comunista. Uno dei
presupposti basilari della nostra ideologia politica è
identificabile nella possibilità che l'iniziativa privata sia
lasciata libera di esprimersi, specie adesso che vediamo,
finalmente, una particolare iniziativa privata muovere i suoi primi
passi e la Regione stipulare una convenzione per l'utilizzo di un
aeromobile. Non mi sembra il caso, quindi, di far entrare la
Regione nella Società "Air Vallée S.p.A.", altrimenti, la si
sarebbe dovuta far entrare anche nel monastero delle suore di
clausura, con una percentuale del 20%, e anche questo...
(...INTERRUZIONE del Consigliere RICCO..)
BALDASSARRE (P.S.D.I.):
Caro Collega Ricco, la questione
delle suore di clausura mi è rimasta ancora qui! Insieme al Collega
Sandri, ho mandato una lettera al Presidente della Commissione di
Coordinamento, ed ho interessato l'On. Mellini e l'On. Teodori
perché rivolgano una interrogazione al Ministro degli Interni. Mi
auguro, poi, che la Commissione di Coordinamento non approvi quella
legge.
Mi sembra che il Presidente della Giunta abbia confermato che il
compito di programmare l'utilizzo delle 600 ore di volo spetti alla
Presidenza della Giunta. L'Assessore Lanivi ha proposto di emendare
il punto 1 della convenzione, aggiungendovi le parole
"Amministratori e Consiglieri regionali". Ora, in considerazione
del fatto che il nostro punto di riferimento è sempre presso
l'Ufficio di Presidenza della Presidenza del Consiglio, io mi
permetterei di chiedere, senza presentare alcun emendamento
specifico in proposito, che, al punto 8) venga aggiunta la
dizione:
"...mentre la programmazione dell'uso del mezzo, per i
Consiglieri regionali, sia effettuata dal Presidente del
Consiglio".
Questo proprio perché noi, Consiglieri regionali,
abbiamo continui contatti con la Presidenza del Consiglio. Questa
circostanza rende superflua la richiesta di un'apposita
autorizzazione al funzionario delegato dalla Presidenza della
Giunta alla gestione di tale servizio. Non credo poi che la
Presidenza della Giunta voglia gestire in proprio tale servizio,
anche perché non ne avrebbe assolutamente il tempo.
Chiedo, quindi, che, per i Consiglieri regionali, si proceda
alla modifica del punto 8) della Convenzione, nel senso che ho
appena suggerito, proprio perché noi abbiamo un continuo punto di
riferimento presso la Presidenza del Consiglio. Non presenterò, in
merito, un apposito emendamento e non ne faccio una questione di
principio, ma credo che si possa procedere a tale modifica, per
l'attuazione della quale mi affido alla sensibilità dell'Assessore
Lanivi e del Presidente della Giunta.
Riconfermo, ovviamente, il mio voto favorevole alla presente
deliberazione.
Si dà atto che alle ore 17,20 assume la Presidenza il
Vice-Presidente DE GRANDIS.
PRESIDENTE
: Ha chiesto la parola il Consigliere Aloisi;
ne ha facoltà.
ALOISI (M.S.I.):
Alcune mie perplessità sono state, in
parte, chiarite, specie quelle di carattere tecnico che non si
riferiscono alla scelta del tipo di aereo. Su tale scelta, infatti,
ho avuto l'accortezza di consultare un tecnico che mi ha espresso
molte perplessità. Non voglio, tuttavia, addentrarmi in una
disquisizione del genere, perché non sono esperto in merito.
Sulla questione della presidenza della società, però, che
spetterebbe al famoso ing. Perolino, non mi è stata data alcuna
risposta e quindi mi sono rimaste le perplessità che avevo prima,
anche perché non ritengo che all'Amministrazione regionale convenga
convenzionarsi con una società nella quale già si sospetta che vi
sia qualcosa che non funzioni.
Credo di essere stato abbastanza chiaro e, quindi, credo che,
prima di procedere alla sottoscrizione di questa convenzione,
sarebbe opportuno chiarire certi aspetti e, per questa ragione, io
mi permetto di chiedere il rinvio della votazione di questa
convenzione. Torno a ripetere, infatti, che è sufficiente che una
sola persona faccia un ricorso, per ritrovarci...
(...INTERRUZIONE...)
ALOISI (M.S.I.):
Io l'ho fatto presente e, quindi, non mi
venite poi a dire che non ne sapevate niente!
Ribadisco, pertanto, che, prima di sottoscrivere una convenzione
con una certa persona, sarebbe opportuno chiarire certi aspetti,
che io ritengo molto importanti. Del resto, si potrebbe procedere
alla votazione della convenzione nel corso della prossima riunione
del Consiglio.
Se questo provvedimento non verrà ritirato, in attesa di
chiarire le perplessità che ho già manifestato su alcuni aspetti
particolari, e pur riconoscendo la validità dell'iniziativa, che
non contesto affatto, tutt'altro, io, a nome del Movimento Sociale
Italiano, mi asterrò dal votare la presente deliberazione.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Alcune delle perplessità che noi
avevamo, non sulla validità dell'iniziativa, ma sulle modalità
della sua attuazione, ci sono state chiarite nel corso della
discussione e, quindi, ci riteniamo soddisfatti.
Mi sembra che il Presidente della Giunta abbia detto che
l'apposito servizio provvederà a trasmettere semestralmente una
relazione al Consiglio. Se così è, credo che gli altri emendamenti
possano essere considerati decaduti.
Rimaniamo, invece, della nostra idea sul fatto che la Regione
intervenga soltanto nelle attività in cui si perde denaro; mentre,
quando c'è qualche iniziativa che può andare bene, - e riteniamo
che sia il caso di questa convenzione - debba stare fuori.
Non so se, in questo caso, ci si voglia mettere in concorrenza
con l'iniziativa privata di alcuni Consiglieri che hanno aderito
alla Società "Air Vallée S.p.A.", ma noi riteniamo che la Regione
non debba intervenire per sostenere l'economia locale solo nelle
attività economiche di per sé passive, perché crediamo che la sua
funzione di volano possa esprimersi anche in iniziative economiche
che si esplicano ad un livello un po' più sviluppato e
proficuo.
PRESIDENTE
: Ha chiesto la parola il Presidente della
Giunta, Rollandin; ne ha facoltà.
ROLLANDIN (U.V.):
Comme l'a dit M. Mafrica, un compte
rendu pourra être présenté chaque six mois. Les amendements seront
retirés.
Je voudrais rassurer M. Baldassarre: si l'on a mis la Présidence
de la Junte c'est qu'il a la question du personnel régional. Je
peux l'assurer de la possibilité de trouver un accord sur le
fonctionnement et donc sur les modalités d'avoir le soutien du
bureau concerné. Il n'y a pas de problèmes.
Si M. Mafrica le désire, nous pouvons ajouter au point 9): "Una
relazione semestrale sull'utilizzazione delle ore di volo...".
Quant au mot "periodicamente", je pense qu'il est inutile puisqu'on
indique déjà la période. Ainsi peut-ont accepter l'amendement au
point 9).
Pour le restant, je voudrais seulement dire à M. Aloisi qu'il y
a eu une modification du statut de l'aéroclub. C'est un peut fort
de dire qu'il s'agit d'une chose illégale: je sais que la nécessité
s'est fait sentir d'avoir une liaison entre l'aéroclub qui gérera
l'aéroport et l'Air-Vallée qui gérera surtout l'activité de cet
avion. Il n'y a pas incompatibilité. Cette liaison était en tout
cas indispensable, mais nous nous renseignerons.
Je voudrais encore signaler à M. Mafrica qu'il est vrai que
c'est une activité économique, c'est vrai que des conseillers sont
déjà engagés en première personne et nous leur souhaitons d'avoir
de bons revenus. Le fait d'avoir dans cette activité une
intervention pour les deux premières années est quand même
compatible avec l'ensemble de l'engagement que j'ai déjà résumé au
préalable.
PRESIDENTE
: Do lettura dei due emendamenti presentati dal
Consigliere Mafrica, ma che lo stesso Consigliere ha chiesto di
ritirare.
EMENDAMENTO
Aggiungere un punto 4 bis della convenzione:
"Gli interventi di cui al punto 4) e le modalità di
erogazione degli stessi saranno stabiliti con apposito regolamento
del Consiglio regionale".
EMENDAMENTO
Emendamento al punto 8 della convenzione.
Sostituire l'intero punto con:
"La programmazione dell'uso del mezzo aereo sarà effettuata
congiuntamente dalla Presidenza della Giunta e dalla Presidenza del
Consiglio anche mediante funzionari all'uopo delegati".
PRESIDENTE
: Do lettura degli emendamenti proposti
dall'Assessore Lanivi.
EMENDAMENTI
a)
Nelle premesse ed al punto 5 della convenzione, la
durata della convenzione è ridotta da 3 a 2 anni.
b)
Al punto 1 della convenzione sono aggiunte,
all'inizio della parentesi, le parole: "Amministratori e
Consiglieri regionali".
c)
Al punto 5 della convenzione, la decorrenza è
fissata "dalla data di sottoscrizione della presente
convenzione".
PRESIDENTE
: Do lettura dell'emendamento al punto 9),
proposto dal Consigliere Mafrica, comprensivo del sub-emendamento
proposto dal Presidente della Giunta, Rollandin.
EMENDAMENTO
Emendamento al punto 9).
Aggiungere a fine comma:
"Una relazione semestrale sull'utilizzazione delle ore di
volo sarà trasmessa al Consiglio Regionale".
Si dà atto che i Consiglieri SANDRI e STEVENIN non
partecipano alla votazione.
PRESIDENTE
: Se nessuno chiede la parola e se non ci sono
obiezioni da parte del Consiglio, pongo in votazione,
contestualmente, gli emendamenti dell'Assessore Lanivi e quello del
Consigliere Mafrica, così come corretto dal Presidente della
Giunta, Rollandin, testé letti:
ESITO DELLA VOTAZIONE
Presenti: 27
Votanti: 26
Favorevoli: 26
Astenuti: 1 (Aloisi)
Il Consiglio approva
PRESIDENTE
: Do lettura della deliberazione in oggetto,
comprensiva degli emendamenti testé approvati:
IL CONSIGLIO
Premesso che:
- non esistono collegamenti aerei, regolari o a richiesta,
integrati nella attuale rete dei trasporti regionali tra
l'aeroporto "Corrado Gex" ed il territorio nazionale e
frontaliero;
- l'Aeroporto Regionale garantisce, con condizioni
meteorologiche idonee, la piena operatività agli aeromobili
dell'Aviazione Generale e a quelli di 3° livello;
- l'Aereo Club Valle d'Aosta, Ente Gestore
dell'infrastruttura per conto dell'Amministrazione Regionale
propone da tempo un più proficuo utilizzo della stessa da parte
della collettività valdostana;
- è maturata un'utenza (Amministrazione Regionale, Società
Private, Enti Pubblici, Associazioni di Categoria, Privati) che
richiede un servizio aereo a domanda;
- l'Aereo Club Valle d'Aosta ha promosso la costituzione
della società "AIR VALLEE S.p.A." - Services du Val d'Aoste - con
le seguenti finalità:
a)
l'acquisto di un aeromobile biturboelica con
capienza massima di 8 posti;
b)
l'effettuazione di voli a richiesta nell'ambito dei
collegamenti elencati nella premessa;
c)
l'apertura dell'Aeroporto "Corrado Gex" al traffico
aereo commerciale;
d)
la gestione del comprensorio aeroportuale e di
tutti i servizi attinenti;
e)
il potenziamento futuro del servizio e l'esercenza
di collegamenti aerei regionali;
- accertato che il servizio proposto dalla Air Vallée S.p.A.
può, per un periodo di anni due, facilitare uno sviluppo dei
collegamenti aerei con la Valle d'Aosta, indispensabile per un
potenziamento dell'attività turistica;
- valutata l'opportunità di iniziare un periodo di
sperimentazione di anni due dell'attività proposta dall'Air Vallée
in modo da pervenire ad un provvedimento che stabilisca e regoli
l'attività del traffico aereo e commerciale della Valle
d'Aosta;
DELIBERA
1)
di approvare l'allegata bozza di convenzione da
stipularsi tra la Regione Autonoma Valle d'Aosta e la S.p.A. Air
Vallée con sede in Aosta, che costituisce parte integrante della
presente deliberazione;
2)
di approvare e impegnare la spesa di £.
921.000.000= I.V.A. compresa derivante dall'applicazione
dell'articolo 6 della Convenzione medesima finanziandola con
l'imputazione sul capitolo di nuova istituzione n. 23948 "Spese per
la disponibilità di un aeroplano della S.p.A. Air Vallée" con sede
in Aosta del bilancio di previsione della Regione per l'esercizio
1988;
3)
di approvare il prelievo della somma di £.
921.000.000 dallo stanziamento del capitolo 50800 "Fondo di riserva
per le spese impreviste" che presenta la necessaria disponibilità
destinando la somma stessa ad integrare lo stanziamento del
capitolo di spesa n. 23948 di cui al punto 2° della presente
deliberazione;
4)
di stabilire che alla liquidazione della spesa si
provveda ai sensi dell'articolo 57 della legge regionale 7.12.1979,
n. 68;
5)
di stabilire che il prelievo di cui al punto 3 sia
successivamente convalidato con legge regionale.
CONVENZIONE
TRA
La Regione Autonoma Valle d'Aosta
e
la Società AIR VALLEE S.p.A. - Services Aériens du Val
d'Aoste
si conviene e si stipula quanto segue:
1)
la Regione Autonoma Valle d'Aosta conferisce alla
Società Air Vallée S.p.A., sopra citata, l'incarico per interventi
di trasporto passeggeri (Amministratori e Consiglieri regionali,
dipendenti dell'Amministrazione regionale o cittadini designati da
quest'ultima) e/o merci, evacuazioni sanitarie ed operazioni di
protezione civile, come indicato nell'art. 4, da eseguirsi con
aeroplano tipo Beechcraft King Air C 90 o similare, con base di
partenza l'Aeroporto Regionale Corrado Gex.
Tale rapporto deve considerarsi prioritario e non
esclusivo.
2)
L'aeroplano, con tutto quanto necessario per il
volo, sarà reperibile, disponibile e pronto al decollo 1 ora prima
della partenza che, tranne in casi di grave ed urgente necessità,
dovrà essere concordata dagli uffici regionali almeno 12 ore
prima.
Decolli ed atterraggi avverranno, secondo le effemeridi
astronomiche, dall'Aeroporto Regionale di St. Christophe, salvo
avverse condizioni meteo.
Qualora fosse necessario atterrare a Torino Caselle o Ginevra
Cointrin, Air Vallée curerà con mezzi propri il recupero dei
trasportati.
Il velivolo a disposizione dovrà essere dotato di tutti gli
strumenti ed accessori necessari al trasporto di passeggeri (sino
ad un massimo di 8), di merci ed all'evacuazione sanitaria (un
barellato più medico e paramedico): ai fini di quest'ultima, la
Regione potrà richiedere la adozione di nuove attrezzature e/o
dotazioni compatibilmente alle possibilità di installazione e di
trasporto sull'aeroplano, al tempo di fornitura ed al costo delle
stesse.
3)
La Regione può, con preavviso di almeno 24 ore,
richiedere, per gravi ed urgenti necessità, la disponibilità di un
altro aeroplano di classe similare. In tal caso il costo del
servizio sarà pari al valore medio, sul territorio italiano ed
europeo, dell'ora volo di tale aeromobile. Sono previsti 5 giorni
al mese per fermi tecnici sia programmati che straordinari.
Nel caso di fermata della macchina oltre tale limite per
manutenzione o indisponibilità per qualunque motivo, Air Vallée si
impegna a sostituire l'aeromobile con altro avente caratteristiche
simili.
4)
Gli interventi da effettuarsi possono
interessare:
a)
operazioni di protezione civile;
b)
l'evacuazione sanitaria di cittadini residenti e
non residenti;
c)
il trasporto di persone e cose in qualsiasi parte
del territorio italiano.
5)
L'incarico si intende per una durata di anni due a
decorrere dalla data di sottoscrizione della presente convenzione e
sarà tacitamente rinnovato per lo stesso periodo, salvo disdetta da
comunicarsi da una delle parti, con lettera raccomandata, sei mesi
prima della scadenza. L'importo del canone e della tariffa di volo
sarà soggetto a revisione prezzi annuale, come meglio specificato
nell'allegato 1.
6)
Per le prestazioni sopra descritte viene fissato un
compenso forfetario annuo di £. 780.000.000, I.V.A. esclusa,
corrispondente alla effettuazione di 600 ore di volo a tariffa
agevolata.
Per ulteriori necessità viene fissato un compenso di Lire
1.200.000 per ora/volo, I.V.A. esclusa.
7)
Il compenso previsto dall'art. 6 sarà liquidato
alla Società in rate uguali trimestrali posticipate dietro
presentazione di regolari fatture.
8)
La programmazione dell'uso del mezzo aereo sarà
effettuata dalla Presidenza della Giunta o dall'ufficio regionale
delegato.
9)
Tutti i voli di servizio dovranno essere
registrati, a cura di Air Vallée, su appositi bollettari forniti
dalla Regione, firmati dal pilota e convalidati, per quanto attiene
i tempi di volo e le motivazioni degli stessi, da parte del
richiedente il servizio.
Una relazione semestrale sull'utilizzazione delle ore di volo
sarà trasmessa al Consiglio Regionale.
10)
La Società Air Vallée S.p.A. si riserva la facoltà
di vendere ore volo ai propri soci, in giorni non prenotati e
comunque negli intervalli di tempo non utilizzati
dall'Amministrazione regionale.
11)
La mancata tempestività ed ogni in adempimento da
parte della Società aggiudicataria comporterà il rimborso a favore
dell'Amministrazione regionale delle maggiori spese da essa
sostenute per cause imputabili alla Società, nonché il rimborso dei
danni conseguenti eventualmente subiti dalla Regione
stessa.
Nel caso che la società aggiudicatrice si dimostri
inadempiente per i motivi sopra descritti, l'Amministrazione
regionale potrà chiedere la risoluzione anticipata della presente
convenzione.
La Regione resta inoltre esonerata da ogni responsabilità in
merito alla presente convenzione, a seguito di danni di qualsiasi
genere che possano verificarsi alle persone, alle proprietà in
conseguenza dell'uso dell'aeroplano noleggiato.
12)
Le parti concordano di risolvere amichevolmente
qualsiasi vertenza che possa nascere dalla interpretazione della
presente convenzione ed in particolare per la definizione delle
clausole contenute nel presente art. 11.
Nel caso in cui non sia possibile raggiungere in questo modo
l'accordo, qualsiasi controversia relativa alla presente
convenzione sarà risolta mediante arbitrato rituale ai sensi
dell'art. 800 e successivi del Codice di procedura Civile.
Il Collegio arbitrale sarà composto da tre arbitri così
nominati:
uno dall'Amministrazione regionale, uno dalla Società, ed il
terzo che fungerà da Presidente, sarà nominato di comune accordo
tra l'Amministrazione regionale e la Società o in caso di mancato
accordo, dal Presidente del Tribunale Civile e Penale di
Aosta.
Le decisioni del collegio arbitrale saranno vincolanti per le
parti.
13)
Le spese contrattuali e di registrazione della
presente convenzione sono assunte a carico della Regione Valle
d'Aosta.
Allegato 1
REVISIONE PREZZI ANNUALE
La revisione prezzi annuale sul costo dell'ora volo sarà
fatta sugli eventuali incrementi ripartiti tra:
- costi assicurativi (calcolati in base alle tabelle del
CONSAEREO)
- fluttuazione del valore del dollaro statunitense,
relativamente ai costi di carburante, ricambi e manutenzioni
generali;
- costo della vita, relativamente al personale ed alle spese
generali.
PRESIDENTE
: Se nessuno chiede la parola, pongo in
votazione la deliberazione nel testo emendato, testé letto.
ESITO DELLA VOTAZIONE
Presenti: 28
Votanti: 27
Favorevoli: 27
Astenuti: 1 (Aloisi)
Il Consiglio approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK