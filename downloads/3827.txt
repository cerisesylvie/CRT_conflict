Consiglio Regionale della Valle d'Aosta - Oggetto del Consiglio n. 100 del 25 febbraio 1981 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 100 del 25 febbraio 1981 - Resoconto
OGGETTO N. 100/81 - APPROVAZIONE DELLO SCHEMA DI CONVENZIONE DA
STIPULARE TRA LA REGIONE VALLE D'AOSTA E L'ORDINE MAURIZIANO PER LA
REGOLAMENTAZIONE DEI RAPPORTI RELATIVI ALL'UTILIZZAZIONE DELLO
STABILIMENTO OSPEDALIERO DI AOSTA.
Presidente
- Il Consiglio sta discutendo l'oggetto n. 20,
dopo aver udito anche le illustrazioni delle interpellanze iscritte
ai punti nn. 11 e 12.
Sono iscritti a parlare in discussione generale i colleghi
Minuzzo, Péaquin, Viberti, Clusaz, Lustrissy, Nebbia e Fosson.
Il Consigliere Minuzzo ha facoltà di parlare.
Minuzzo (PSDI)
- Innanzi tutto vorrei porre una domanda
all'Assessore - e mi scuso se l'ha già spiegato stamattina, ma io
ero assente e non ho potuto sentire la sua relazione - per chiedere
i motivi per i quali la maggioranza regionale ha cambiato indirizzo
in materia di strutture sanitarie nella nostra regione. Nel
programma stilato all'inizio della legislatura infatti si prevedeva
che ci fosse un solo ospedale - in più c'era il Beauregard - e la
ristrutturazione con nuova destinazione dell'attuale
"Maternità".
Altro problema è quello concernente la convenzione che si
dovrebbe stipulare con l'Ordine Mauriziano in merito all'ospedale.
A mio parere questo è un errore che l'Amministrazione regionale
viene a compiere, in quanto ritengo che la Regione si prenda carico
di una struttura per buona parte obsoleta e metta in condizione il
Mauriziano di creare una struttura nuova, più moderna, così che
verranno a crearsi due serie di ospedali: l'ospedale di serie A -
che dovrebbe essere il Mauriziano a Saint-Vincent - e l'ospedale di
serie B - che sarebbe l'attuale ospedale - tenuto conto anche
dell'onere finanziario che va ad incidere sul Bilancio regionale
per questa operazione e che chiaramente viene a penalizzare la
Regione, mentre gli stessi quattrini potremmo spenderli in modo
diverso e, come dicevo prima, avere una struttura tecnicamente più
valida e più moderna. Oltre tutto non so se ho frainteso una
recente intervista rilasciata dall'Assessore al TG 3, nella quale
diceva che il costruendo ospedale di Saint-Vincent dovrebbe essere
un ospedale altamente specializzato per certe branche della
medicina e dovrebbe servire anche per il Piemonte; per cui, ancora
una volta, quelli dell'Alta Valle verrebbero un po' discriminati
perché dovrebbero utilizzare delle strutture che certamente oggi
non sono all'avanguardia per quella che è la medicina ospedaliera.
Mi riservo comunque di intervenire successivamente, perché quella
che più conta è la prima domanda che ho fatto all'Assessore.
Presidente -
È iscritto a parlare il Consigliere Péaquin;
ne ha facoltà.
Péaquin (PCI)
- Lamentavamo questa mattina, e lo avevamo
scritto nella nostra interpellanza, il fatto di essere stati tenuti
all'oscuro di questa convenzione e di averne avuto notizia soltanto
dalla Voix de la Vallée e dai giornali regionali locali.
L'Assessore ci ha spiegato - o almeno ha cercato di spiegare - che
non era possibile mettere prima il Consiglio e i Consiglieri al
corrente di questa bozza in quanto la Giunta non poteva portare in
Consiglio un qualcosa di non completo, un qualcosa che non era
sicuro fosse accettato da parte dell'Ordine Mauriziano. Pertanto,
noi dovremmo pensare che l'unica strada fosse questa, ed essere
soddisfatti di avere finalmente visto la bozza della convenzione
tra gli allegati a questo o.d.g. e di esserne almeno a conoscenza.
Noi crediamo che questo sia un modo (l'aveva anticipato l'Assessore
in altre occasioni) non corretto di procedere, perché avevamo
sempre dimostrato, e credo che lo dimostreremo ancora nel futuro,
come Gruppo, di saper essere seri e onesti sulle esigenze della
Regione, di dare tutto il nostro contributo in Valle d'Aosta e di
adoperarci per dare il nostro contributo nelle varie sedi
parlamentari dove siamo presenti - e credo siamo presenti in numero
abbastanza rilevante - per far sentire la nostra voce.
Avevamo proposto in questo Consiglio la formazione di
Commissioni che avrebbero dovuto studiare la questione; crediamo
ancora che una Commissione di quel tipo non avrebbe sicuramente
guastato niente e non avrebbe tolto la paternità a nessuno, ma
avrebbe dato la possibilità alla nostra Regione di andare a
confrontarsi con l'Ordine Mauriziano in modo più incisivo;
soprattutto che avrebbe messo la nostra Regione, e avrebbe messo
noi Consiglieri medesimi, in una posizione diversa da quella nella
quale siamo obbligati a restare in questo Consiglio. Ci pare quasi,
e lo dico con rammarico, che la nostra presenza, in quanto
consiglieri di opposizione, in questo Consiglio venga sovente
mortificata.
Chiusa questa prima parentesi, volevo ricordare, ed era un po'
il senso della nostra interpellanza, quali sono stati i grossi
fatti nuovi venuti a determinare questo cambiamento della politica
programmatoria nella nostra regione. Ricordiamo che il 4 gennaio
1978 il Consiglio Regionale approvava una delibera iscritta
all'oggetto n. 32 che parlava di "Linee generali per
l'organizzazione dei servizi socio-sanitari nella Valle d'Aosta con
particolare riguardo alla ristrutturazione della rete ospedaliera
regionale, approvazione di o.d.g. e di mozioni". Un primo o.d.g.
presentato dal Gruppo dei Democratici Popolari in quel momento
veniva respinto; veniva poi approvato un secondo documento dove si
diceva che: "Il Consiglio Regionale, preso atto dell'ampio
dibattito che si è svolto in Consiglio Regionale, tenuto conto
dell'urgenza di affrontare i problemi sanitari in attesa della
istituzione del servizio sanitario nazionale, doveva provvedere
alla zonizzazione, all'assistenza domiciliare, all'assistenza
infantile, ecc."
Si diceva poi che: "Constatata la necessità di stabilire la
struttura generale ospedaliera della Valle d'Aosta in due elementi
di base: l'ospedale generale e l'istituto maternità infantile", si
impegnava la Giunta a prendere dei provvedimenti in questo
senso.
Un o.d.g. presentato dal Gruppo del Partito Comunista nella
medesima occasione diceva: "Esaminato il disegno di legge che
istituisce il servizio sanitario nazionale nel testo approvato
dalla Commissione Sanità della Camera dei Deputati, di cui all'art.
35, che prevede che nulla è mutato dalla disciplina vigente per
quanto concerne l'Ordine Mauriziano; rilevato che tale affermazione
priva in sostanza la Regione Valle d'Aosta della gestione
dell'unico presidio ospedaliero; sottolineando come questa
impostazione appare gravemente contraddittoria con i principi di
decentramento delle funzioni socio-sanitarie di gestione
democratica che informano i disegni della riforma sanitaria; tenuto
conto altresì dell'impegno economico che la Regione ha profuso in
questi anni per ampliare e qualificare i servizi ospedalieri;
impegna la Giunta Regionale anche attraverso opportuni collegamenti
con la Regione Piemonte, già pronunciatasi su questo problema
attraverso una mozione inviata al Parlamento, a promuovere tutti
gli atti necessari ad ottenere un'adeguata modifica dell'art. 35
del disegno di legge dell'istituzione del servizio sanitario
nazionale, al fine di riaffermare i principi dell'autonomia e
garantire alla Regione Valle d'Aosta la gestione dell'unico
ospedale esistente sul territorio".
Questo documento veniva votato non all'unanimità; ma con
l'astensione di alcuni Consiglieri. Noi crediamo che anche per
quanto riguarda le affermazioni con le quali il Consiglio si
impegnava a prendere gli opportuni contatti con la Regione Piemonte
per superare questa nostra grave difficoltà, non si sia portata
avanti l'azione in questi tempi secondo i modi concordati. E anche
in questo senso abbiamo limitato di parecchio la nostra possibilità
di un buon successo nei rapporti tra Regione Valle d'Aosta e
Mauriziano.
Tutto l'allegato alla delibera presa prima parlava in modo
abbastanza preciso delle sedi ospedaliere. A pag. 14 dell'allegato
si parlava dell'organizzazione dei servizi ospedalieri e del
riordino delle relative strutture.
A pag. 15 al punto a) si dice che "gli obiettivi specifici
proposti per il riordino delle strutture dei servizi ospedalieri
possono essere ricondotti essenzialmente ai seguenti postulati:
individuazione dell'ospedale generale quale struttura portante dei
servizi ospedalieri, e quindi superamento dell'obsoleto e
artificioso concetto di ospedale specialistico, come universalmente
è acquisito a livello socio-politico nel nostro Paese e sostenuto
da tutte le forze democratiche nel quadro delle riforme". Mi pare
che questa sia un'affermazione chiara del concetto dell'ospedale
specialistico. Ora tutti questi punti sono stati ribaltati con la
convenzione che ci viene proposta. Il 28 novembre poi l'Assessore
presentava un o.d.g. al Consiglio che metteva in evidenza la
gravità dell'impostazione che il Parlamento intendeva seguire per
la legge 833, con conseguenti riflessi negativi sulla situazione
ospedaliera della Regione Valle d'Aosta per quanto concerne i
rapporti con l'ordine Mauriziano, nonché la contraddittorietà
palese con la Costituzione tra il disposto dell'art. 41 e le altre
norme di istituzione del Servizio Sanitario Nazionale. In seguito a
questo o.d.g. votato all'unanimità dal Consiglio era possibile - ed
in altre occasioni abbiamo dato atto della tempestività di questo
documento all'Assessore - era possibile inserire all'art. 80 della
legge 833 quella famosa dizione che prevedeva che accordi sarebbero
stati presi tra l'Ordine Mauriziano e la Regione Valle d'Aosta per
l'utilizzo delle strutture ospedaliere di Aosta.
Noi crediamo che questa convenzione non abbia niente a che fare
con quel punto dell'art. 80, perché ci pare che il senso di
quell'articolo fosse per l'utilizzo e non per la vendita da parte
del Mauriziano di quella struttura.
Ma un'altra delibera del Consiglio Regionale in data 28/2/80 ci
pare che sia ancora più chiara. Tralascio tutta la prima parte
della delibera e leggo soltanto l'ultima parte: "Il Consiglio
Regionale sollecita il Parlamento ad approvare la legge di nuovo
ordinamento dell'Ordine Mauriziano - credo che qui stia il nodo di
fondo: che il Parlamento non ha nei tempi stabiliti fatto la legge
di riordino del Mauriziano, e ci pare che con questa convenzione la
Regione abbia abbandonato l'idea di far pressione perché il
Parlamento vada ad approvare questa legge di riordino - ... nel
rispetto dei livelli istituzionali sanciti dalla Costituzione sia
stabilito il diritto della Valle d'Aosta all'esercizio pieno delle
proprie competenze attribuite con la legge 23/12/78 n. 833, ed a
garantire l'unicità della gestione dei servizi sanitari nella
Regione, ferma restando l'attribuzione della proprietà
dell'ospedale di Aosta all'Ordine Mauriziano, ai fini della
conservazione dell'Ordine stesso". Il Consiglio Regionale prevedeva
che la proprietà delle strutture del Mauriziano rimanesse al
Mauriziano, ma che potesse essere fatta convenzione per l'utilizzo
di quelle strutture.
Oggi, con questa convenzione, a noi pare che la Regione abbia
perso nei confronti del Mauriziano su tutti i fronti, e non può
essere passato come positivo il fatto che la Regione potrebbe
dotarsi di un ospedale specializzato. Vorrei anche qui avere dei
chiarimenti precisi, perché si è sentito parlare dall'Assessore in
interviste sugli organi di stampa, e l'ha riferito questa mattina,
che a Saint-Vincent dovrebbe sorgere un ospedale altamente
specializzato. Io non ho trovato nella convenzione le parole
"altamente specializzato"; ho trovato un ospedale specializzato, e
non so a cosa si possa riferire questo altamente specializzato. Era
nelle intenzioni dei contraenti? Oppure mi è sfuggito? Perché mi
pare che la differenza possa essere sostanziale.
Volevo ricordare poi che il nostro partito, proprio nell'ottica
di superare questa grave situazione che ci veniva a privare
dell'unico ospedale regionale, ha presentato nel maggio dell'anno
passato un disegno di legge che credo valga la pena di rivedere
almeno in un articolo: una proposta di legge statale di iniziativa
regionale che il nostro Gruppo si era impegnato a portare in
approvazione al Consiglio Regionale della Valle d'Aosta, al
Consiglio regionale del Piemonte e nei due rami del Parlamento;
volevamo far pressione, volevamo, se non lo faceva il Governo,
presentare noi una proposta di soluzione.
Voglio ricordare che questo disegno di legge è stato bloccato
nella nostra Commissione consiliare con le motivazioni più
disparate. Mi ricordo che si diceva all'inizio che volevamo andare
a ridare al Mauriziano delle funzioni sanitarie che aveva perso;
oggi il discorso mi sembra cambiato, perché proprio con questa
convenzione andiamo noi a dare al Mauriziano quello che allora
qualcuno diceva che aveva perso.
L'art. 9 di questo disegno di legge diceva chiaramente che "Al
fine di consentire alla Regione Autonoma Valle d'Aosta la
possibilità di esercitare le proprie funzioni in materia sanitaria,
i beni patrimoniali dell'Ordine costituiti dallo stabilimento
ospedaliero di Aosta con le attrezzature sono scorporati dall'Ente
e vengono a costituire strutture della competente Unità Sanitaria
Locale. Lo scorporo avviene con la corresponsione da parte della
Regione Autonoma Valle d'Aosta di un equo indennizzo; tale
indennizzo è determinato da una Commissione costituita da due
rappresentanti della Regione, da due rappresentanti dell'Ordine e
da un rappresentante che la presiede nominato dal Ministro
dell'Interno. La Commissione si avvale dell'apporto dell'Ufficio
Tecnico Erariale e dei suoi periti.."
In un altro comma si diceva che "In ogni caso l'ospedale passa
in gestione alla Regione Valle d'Aosta alla data di entrata in
vigore della presente legge". E avrebbe tagliato di molto tutti i
tempi. Vi risparmio la lettura degli altri articoli che potrebbero
essere molto interessanti. Ma dicevo che anche questa proposta
fatta dal nostro Gruppo è stata ignorata e bloccata in
Commissione.
La convenzione che ci viene portata all'approvazione dice
chiaramente che questa è una conseguenza delle note sentenze del
Tribunale Amministrativo della Valle d'Aosta e del Consiglio di
Stato, che obbligano la Regione Valle d'Aosta a dover agire in
qualche modo. Ma - ripeto - secondo noi questo modo di agire oggi è
estremamente contrario agli interessi della Valle d'Aosta, perché
andiamo a dare un enorme potere al Mauriziano, spostandolo dalla
città di Aosta al Comune di Saint-Vincent.
E anche per questo fatto cercherò di chiedere spiegazioni e farò
delle considerazioni in seguito.
Crediamo inoltre che questo accordo tra Regione e Mauriziano non
possa assolutamente trovare soluzione che vada, intanto, contro lo
spirito della riforma sanitaria che demanda alle Regioni, ai
Comuni, ai cittadini il compito di gestire la propria salute. E
pertanto credo che la Regione Valle d'Aosta dovrebbe essere in
grado di gestire completamente tutte le difese della salute dei
propri cittadini, dalla distribuzione della semplice pastiglia per
il mal di gola alle altre cure, agli altri interventi, e non
delegare qualcun altro a svolgere questa funzione.
Secondo noi non potrà essere approvata e non troverà continuità
questa convenzione anche perché dal Consiglio Sanitario Nazionale
non è prevista neanche una lira per il finanziamento di quanto si
vuole fare. L'Assessore ci dice che tutto questo dovrà avvenire,
che questi soldi dovranno entrare nelle casse del Mauriziano al di
fuori del Bilancio regionale, ma, ripeto, a noi pare di sapere che
nel Consiglio Sanitario Nazionale non una lira è stata stanziata
per la costruzione di questo ospedale. Crediamo di sapere che
soltanto quattro Regioni sono state autorizzate a rivedere il
numero dei propri posti letto, e sono le Regioni Puglia, Campania,
Basilicata e Calabria; e non ci risulta neanche che l'Assessore, in
sede di Consiglio Sanitario Nazionale, abbia fatto delle richieste
in questo senso. Ci ricordiamo che l'Assessore ha detto in questo
Consiglio di essere riuscito ad avere dal Fondo Sanitario Nazionale
la somma di £. 6 miliardi, somma che è stata lasciata alla Valle
d'Aosta da altre Regioni perché loro non erano in grado di
spenderla: vorremmo chiedere se questi 6 miliardi sono i medesimi 6
previsti in questa convenzione da dare oggi al Mauriziano, oppure
se si parla di altri 6 miliardi. Crediamo che ci siano troppe
incognite; non sappiamo neppure quanti saranno i posti letto che
dovrebbero essere costruiti a Saint-Vincent; se è vero il rapporto
che ogni posto letto costa 80 milioni, potremmo desumere che
l'ospedale di Saint-Vincent dovrebbe avere 250 posti letto, ed
avendo la nostra Regione una percentuale di posti letto superiore
al 6% previsti dall'O.M.S., ci pare che sarà quasi impossibile
poter avere questi soldi, salvo che gli alti agganci che l'Ordine
Mauriziano può avere in sede di Governo riescano a superare queste
cose, ma non ci pare comunque che questa sia un'azione molto
possibile.
Questa convenzione dice al Punto 8 che nelle more del
perfezionamento delle intese contenute nel presente atto le parti
convengono sulla necessità di adottare un regime transitorio.
Io credo che a questa si possa pensare come a quella convenzione
alla quale abbiamo sempre pensato noi in questi tempi: sarà questa
quella convenzione, quell'accordo transitorio che durerà per le
lunghe, che dovrà accogliere il principio dell'imputabilità formale
dei provvedimenti di amministrazione dell'Ordine per quanto di sua
competenza, ma che comunque dà sempre all'Ordine Mauriziano il
grosso potere.
Viene poi detto chiaramente nell'ultima pagina che tutto rimarrà
come prima se non verranno approvati questi tre punti: approvazione
da parte delle competenti autorità di vigilanza degli atti formali;
conseguimento delle garanzie di finanziamento da parte dello Stato;
approvazione dei progetti elaborati tecnici da parte degli organi
statali e locali competenti al rilascio delle prescritte
autorizzazioni e licenze.
Sono proprio i punti che noi crediamo sarà ben difficile
sormontare e che pertanto faranno di questa convenzione un
documento senza importanza.
Per quanto riguarda l'insediamento dell'ospedale specializzato
nel Comune di Saint-Vincent, l'Assessore ha già detto questa
mattina che non ci sono problemi; si lamentava da qualche parte che
il Comune di Saint-Vincent non fosse stato contattato, ma
l'Assessore diceva che il tutto potrebbe essere abbastanza
facilmente superato perché nel Piano regolatore del Comune di
Saint-Vincent erano previste delle aree vicino alle Terme per
insediamenti non ospedalieri ma di natura sanitaria.
Io ricordo molto bene questo fatto, solo che vi è una differenza
che ritengo sostanziale per il Comune di Saint-Vincent.
I terreni dei contadini erano stati comperati - non espropriati
- per fare delle strutture in stretto collegamento che servissero
al potenziamento delle Terme di Saint-Vincent, terme di proprietà
comunale e servizi pubblici comunali, e non erano stati sicuramente
presi per darli all'Ordine Mauriziano perché si facesse un ospedale
privato. Mi pare che questa sia una cosa fondamentale. Credo poi,
se non vogliamo guardare i Comuni proprio dall'alto in basso e
credendoli nostre piccole proprietà, che comunque un discorso fosse
doveroso col Comune di Saint-Vincent anche se il Piano regolatore
prevede certi insediamenti; almeno discutere su quali saranno le
conseguenze, sulla dimensione degli interventi che si andranno a
fare era doveroso, perché nel Comune di Saint-Vincent sono previsti
altri interventi. Ad esempio la sistemazione della FERA con
destinazione attività commerciali, artigianali, agricole; la
Regione ha preso provvedimenti del genere in Comuni vicini, senza
ricordare che a Saint-Vincent esistevano. Ricordo anche, per
assurdo, che il Comune di Saint-Vincent prevede un insediamento di
17 mila persone, ma che non per questo la Regione un giorno
potrebbe prevedere l'insediamento di qualche migliaio di persone
senza parlarne col Comune. Mi pare questa un'assurdità che voglio
dire per fare un esempio.
Comunque, un intervento di quel tipo, se dovrà sorgere in
Saint-Vincent, porterà senz'altro dei momenti di disagio per
l'Amministrazione pubblica: da un insediamento maggiore di persone
ai servizi che sono carenti in questo momento, tipo fornitura di
acqua potabile, tipo altri servizi; e, comunque, ribadisco che un
Comune, per poter gestire la propria vita, deve essere interessato
e deve essere sentito in tutti i particolari che lo riguardano.
Presidenza del Vice Presidente Faval
Presidente
- È iscritto a parlare il Consigliere Viberti;
ne ha facoltà.
Viberti (DPROL)
- Credo che per poter fare delle scelte
grosse come quella della costruzione di un nuovo ospedale in una
zona come quella di Saint-Vincent all'interno della nostra regione,
non si possa fare a meno di avere, oltre che la residenza in Valle,
magari a Saint-Vincent, una buona conoscenza della realtà sanitaria
regionale da un lato, e delle esigenze che in questo campo la
popolazione ha ed esprime dall'altro. E già circa le esigenze che
la popolazione esprime in modo organizzato attraverso i partiti - e
addirittura, vincendo la sclerosi che anima la vita politica nella
nostra Regione, organizzandosi in comitati - devo dire che quando
queste esigenze riescono a esprimersi sono immediatamente,
dall'Assessore alla Sanità, messe da parte ed ignorate.
Noi, comunque, nonostante questa abitudine che ha l'Assessore
alla sanità, lo invitiamo ancora una volta da una parte a dotarsi
di tutti i dati necessari circa la realtà esistente e dall'altra a
tenere in considerazione le esigenze che la popolazione esprime, e
a non approfittare, come in questo caso, della buona fede della
gente che è portata a pensare che avendo un ospedale in più avrà
comunque qualche cosa che le serve.
La riforma sanitaria è stata fatta per mettere ordine anche
nella realtà del nostro Paese e dovrebbe servire a fare ordine
anche nella nostra regione. Concetti come quello della prevenzione
e della cura sul territorio devono passare non solo nella legge, ma
nei fatti. E non è attraverso le strutture ospedaliere, bensì
attraverso dei presidi sul territorio, che si riesce a impedire che
un nucleo solo sia a disposizione di tutta la regione. Quindi,
benissimo i poliambulatori tipo quello di Donnas; benissimo
strutture decentrate che - come diceva lo stesso Assessore non in
questa occasione, ma in altra - fanno da filtro a quello che è poi
un servizio di tipo più specialistico che può essere identificato
ad esempio nell'ospedale.
A nostro avviso non bisogna votare questa convenzione perché noi
rischiamo di metterci nei confronti del Mauriziano in una posizione
che è la peggiore in cui ci siamo trovati fino ad oggi; perché se
oggi abbiamo delle sentenze che ci danno torto, queste sentenze
potrebbero anche essere modificate attraverso una modifica della
legislazione nazionale (e credo che il collega Péaquin abbia molto
bene spiegato quale dovrebbe essere la strada da seguire in questo
senso), ma non dobbiamo dimenticare che comunque non si
può......
(Interruzione dall'Aula, non comprensibile)
Nel senso che quella sentenza non può essere modificata,
d'accordo, ma si può fare qualcosa facendo una nuova legge: Péaquin
l'ha spiegato bene stamattina. Perciò non è il caso di fare delle
interruzioni, ma è il caso di ascoltare fino in fondo, così si
possono capire i concetti che uno esprime, magari confusamente, che
comunque hanno un senso.
Quindi, a nostro avviso, non si deve affatto votare e tanto meno
sottoscrivere tale convenzione, soprattutto in assenza del Piano
Sanitario Regionale. Tra l'altro, noi vorremmo sapere qualcosa di
più circa il Piano Sanitario Regionale, visto che siamo a
conoscenza che quello nazionale, anche se non ancora approvato,
esiste già; e sarebbe il caso che quando l'Assessore è in possesso
di documenti di questa portata li mettesse a disposizione perlomeno
dei Consiglieri che si interessano di queste cose. A tale
proposito, inoltre, sarebbe interessante che l'Assessore ci
mettesse a disposizione questa bozza della convenzione. La legge
n.833 dà dei precisi indirizzi circa la diffusione dei servizi sul
territorio, mentre limita al 6% il numero dei posti letto. Questa
mattina l'Assessore ha, con un gioco di prestigio, cercato di dire
che anche costruendo il nuovo ospedale questo limite del 6% dei
posti letto verrebbe rispettato. Io non ho capito come, perché già
attualmente, per quello che è dato di sapere, siamo al di sopra
della media nazionale. È inutile che l'Assessore dica che si può
derogare; questo ce lo deve dimostrare facendo vedere che nel Piano
Sanitario Nazionale ci sono delle precise deroghe rispetto a questo
per la Valle d'Aosta. Non credo sia sufficiente che ce lo dica,
perché altre volte in altre occasioni l'Assessore ha detto delle
cose che poi abbiamo verificato non rispondere pienamente a verità.
Ad esempio - e anticipo già per la discussione che ci sarà sulla
medicina preventiva - il fatto di aver consultato le organizzazioni
sindacali, cosa che è avvenuta a seguito della presentazione della
legge, mentre durante la discussione in Aula l'Assessore Rollandin
mi aveva detto che le organizzazioni sindacali erano già state
consultate.
Comunque, l'unico sistema attualmente conosciuto per costruire
ospedali nel nostro Paese, anche in luoghi come il nostro, dove c'è
una percentuale di posti letto superiore al 6%; è quello di
sopprimere dei posti letto altrove e, per un miglior riequilibrio
sanitario territoriale, costruirne dove mancano.
Questo è l'indirizzo, non fare gli ospedali nuovi.
Non si capisce poi come si possa pretendere di costruirne con
dei soldi pubblici evidentemente presi dal Fondo Sanitario
Nazionale. A questo proposito vorrei avere un altro chiarimento,
perché qui si parla sempre di 6 miliardi: quelli dell'80 sono stati
destinati in un certo modo; sono questi i 6 miliardi che dovranno
servire, o si chiederanno altri 6 miliardi al Fondo Sanitario
Nazionale per costruire questo ospedale? Tra l'altro non capisco
come in una convenzione si possa far prendere degli impegni ad un
terzo che ancora non è presente all'atto della firma della
medesima; immagino che da un punto di vista giuridico ci sarà
qualcuno in grado di spiegarmelo. A me sembra strano che due si
mettano d'accordo che un terzo debba mettere dei soldi senza
saperne niente, quindi, o c'è qualcosa che noi non sappiamo, oppure
qui si gioca a fare i furbi, e domani, quando lo Stato non darà
questi soldi perché la Valle d'Aosta non ne ha evidentemente
diritto, si dirà che lo Stato non vuole dare questi soldi. Lungi da
me l'intenzione di fare il difensore dello Stato; a me non piace
che vengano attribuiti alla Nuova Sinistra, per certe iniziative,
termini come quello di demagogico, quando la demagogia la si fa
sulla pelle della gente che non sta bene, su un settore come quello
della sanità.
Le strutture dovrebbero essere di proprietà del Mauriziano; noi
prendiamo una struttura, la paghiamo con i soldi dello Stato o con
i nostri (ancora non è dato di sapere), comunque il Mauriziano
viene indennizzato; prendiamo una struttura che in parte è vecchia
e gliene facciamo costruire una nuova.
Questa è una palese ammissione che la Regione Autonoma Valle
d'Aosta non è capace di costruirsi l'ospedale, come minimo.
Togliamo tutto quello che è stato detto prima, guardiamo solo al
problema in sé: noi non siamo capaci di costruire un ospedale;
diamo i soldi al Mauriziano perché lo faccia e ci teniamo l'altro.
Ma allora a questo punto, se proprio è necessario, se tutte le cose
dette prima non hanno nessun senso, facciamoci noi l'ospedale nuovo
e lasciamo che il Mauriziano muoia nella sua "bagna". Non potrà non
fare assistenza comunque.
A volte si è tentati di pensare che prima del regime fascista e
di quello democristiano che lo ha seguito, il ladrocinio a danno
del popolo valdostano fosse di minore entità. Ciò non corrisponde
al vero; l'unica differenza sta nel fatto che un tempo il popolo
valdostano espresse degli uomini in grado perlomeno di contrastare
l'opera di tanti lenoni che la storia produce, che sempre,
qualunque sia la loro origine, lavorano per il proprio esclusivo
interesse. E vorrei citare il caso di uno di questi valdostani;
quello del Dott. Réan che nel 1897 curò una pubblicazione sulla
questione del Mauriziano di Aosta e su una Commissione di inchiesta
istituita dal Mauriziano proprio allora. Bisogna fare un piccolo
salto indietro.
Questo è tratto dal "Compte rendu des séances de la Société
Académique Religieuse et Scientifique du Duché d'Aoste" - Editeur
Mensio, 1873.
"Hôpital des malades, soit Hôpital Mauricien. L'Hôpital
Mauricien, qui vient d'être nommé, est l'hôpital des malades bâti
presque au centre de la ville, du côté du Midi; c'est l'Ordre des
Saints Maurice et Lazare, communément appelé "La Sacrée Religion"
qui l'a établi et qui l'entretient.
On n'a pas oublié ce qui est écrit à page 29, part deuxième, de
ces mémoires: qui, si le Saint Père Benoît XIV a donné à cet ordre
religieux et militaire, dont Sa Majesté le Roi de Sardaigne était
Grand Maître, tous les biens que la Maison Religieuse des Chanoines
réguliers du Grand Saint Bernard possédait dans les Etats de ce
Roi, il ne l'a fait sous la condition expresse d'employer ces biens
disponibles à fonder dans la Ville d'Aoste un hôpital où seraient
reçus les malades de n'importe quel pays et quelle que pût être
leur maladie, sans exception aucune. Faculté était accordée..." vi
risparmio tutto il resto e arriviamo a una piccola descrizione di
quello che faceva questo ospedale appena costruito.
"Les aides des administrateurs du nouvel hôpital et les legs
successifs qu'il a reçu l'ont fait parvenir à l'état florissant où
il se trouve; le nombre ordinaire des lits pour les malades est de
86, dont 18 pour les enfants au dessous de douze ans, mais ce qui
étonne c'est que les personnes riches, et d'un rang élevé même,
désirent et demandent d'y être admises et traitées, en payant, à
l'instar des autres malades, quoique dans une chambre séparée de
l'infirmerie commune".
Che il Mauriziano si sia appropriato di un patrimonio che era di
proprietà dei Valdostani credo che l'Union Valdôtaine potrebbe
sostenerlo meglio ancora di me, è un fatto che credo gli scritti
che appartengono alla nostra storia dimostrino; in più il
Mauriziano ha approfittato del fatto che evidentemente in questa
regione troppo buona si può fare, stando a certi livelli, quello
che si vuole. Comunque, "L'Opinione", un giornale che usciva
nell'800, in particolare nel numero del 25/3/1895, sotto il titolo
"Ospedale Mauriziano di Aosta" portava la notizia dell'istituzione
di una Commissione d'inchiesta nominata dal Gran Magistero
dell'Ordine Mauriziano per accertare l'entità delle accuse di
ordine morale e di gestione finanziaria risalente a più di un
secolo, a seguito della denuncia fatta da questo Dott. Réan con
accuse gravi, precise e documentate - dice il giornale. L'Ordine
Mauriziano di Aosta, creato con bolla papale di Benedetto XIV, e
dotato con i beni di origine valdostana - lo ripeto - soppressi al
Gran San Bernardo nel secolo scorso, è stato arricchito dalle
donazioni successive dei valdostani, e possiede, secondo la
Fondazione, un patrimonio indipendente ed autonomo. Questo
patrimonio non deve essere confuso con le rendite dell'Ordine, il
quale, come risulta dalla relazione Cibrario (che è quella della
Commissione appunto), ampiamente analizzata dal Dott. Réan nel suo
opuscolo, deve subordinare regolarmente al sindacato delle autorità
locali l'approvazione dei bilanci e dei conti, la nomina degli
impiegati e tutto ciò che può interessare il buon andamento
finanziario, morale e materiale dello stabilimento.
Tra le accuse formulate e controllate, una delle più gravi è che
esso si appropri ogni anno di una somma più o meno grande sulle
rendite dell'ospizio di Aosta. Pare che nel 1895 questo patrimonio
a disposizione fosse all'incirca di due milioni di franchi. Ora io
mi chiedo, con tutto quello che abbiamo alle spalle di rapporti tra
Valle d'Aosta e Ordine Mauriziano, come si possa andare a far
votare al Consiglio e poi a far firmare al Presidente della Giunta
una convenzione che non fa altro che permettere al Mauriziano di
mantenere il suo atteggiamento nei confronti della Valle d'Aosta.
Questo mi sembra significhi non avere alcun rispetto del concetto
di autonomia.
Mi riservo eventualmente di aggiungere qualcosa in un secondo
intervento.
Presidente
- È iscritto a parlare il Consigliere Clusaz;
ne ha facoltà.
Clusaz (UV)
- Mi ero messo in lista questa mattina sia
per raccogliere l'invito fatto dal mio Capogruppo, tra l'altro
caldamente appoggiato dal Presidente del Consiglio, sia per un
dovere che ritengo di avere non solo in quanto consigliere
regionale, ma soprattutto come semplice cittadino della Valle
d'Aosta.
Il dovere, contrariamente a quanto sostengono certe forze
politiche e sindacali, di ringraziare e complimentarmi
incondizionatamente con la Giunta tutta, e in modo particolare con
l'Assessore Rollandin, per la positiva conclusione di questa
vertenza, tenendo sempre ben presente che troppe volte la maniera
più elegante per nascondere, forse anche a ragion veduta, e per
mandare alle calende greche un accordo, è proprio quella di giocare
al rialzo.
Una vicenda questa che è stata e sta tanto a cuore alla
popolazione valdostana e che più volte l'ha tenuta con il fiato
sospeso, anche a causa - diciamolo pure - di una strumentata
permalosità da parte di alcune forze politiche che facevano
intravedere, a torto o a ragione, l'imminente passaggio
dell'ospedale di Aosta al Mauriziano, la perdita del posto di
lavoro per gran parte del personale, con tutte le conseguenze
immaginabili, ecc. È chiaro quindi che la positiva conclusione di
questa vertenza sia per certi cacciatori di streghe un boccone
amaro da ingoiare, e lo posso anche capire; ma che si cerchi di
ribaltare la frittata mettendo in qualche modo sotto accusa la
Giunta mi pare un po' troppo. Certo, se l'Assessore Rollandin con
quella sua intelligente cocciutaggine (passatemi la parola)
continua a macinare lavoro come un frantoio e ad avanzare per
strade irte di ostacoli come un bulldozer, è chiaro - dicevo - che
uno dei principali, se non il principale, cavallo di battaglia per
sostenere che questa Giunta non fa praticamente nulla e quel poco
che fa va comunque contestato, cade; e cade così male che prima che
si rialzi passerà tanto di quel tempo che la metà basta. Per quanto
riguarda invece il fatto di non aver interpellato Caio, Tizio,
Sempronio, al solo scopo di ritardarne evidentemente la
conclusione, ricordati, caro Assessore, che l'ultima parola non la
dirà certamente questo o quel partito, questa o quella forza
sindacale, ma la popolazione valdostana; e non dimenticarti,
infine, di quella famosa canzone "Se sei bello ti buttano le
pietre".
Presidente
- È iscritto a parlare il Consigliere Tonino;
ne ha facoltà.
Tonino (PCI)
- Diceva questa mattina l'Assessore
Rollandin che non condivideva le critiche che a suo tempo erano
state avanzate rispetto a come si è presentata questa bozza di
convenzione e credo che anche il Consigliere Clusaz sia caduto
nell'equivoco di chiamarla una conclusione, il che evidentemente
non è vero non essendo questa una convenzione che conclude la
vicenda, essendo molto chiaro - ed è stato chiarito da altri - come
tutto sia sospeso nella parte finale a degli eventi che non
dipendono dalla nostra volontà, ma dalla volontà di altri.
Detto questo io ribadisco un concetto che è già stato espresso:
che secondo noi questa convenzione, oltre ad essere una resa senza
condizioni della nostra Regione, è anche pericolosissima sul piano
dell'autonomia. Credo sia un esempio significativo di rinuncia ad
esercitare qualsiasi autonomia regionale, perché il modo di essere
autonomisti si giudica dai fatti.
Molto più giusto, secondo noi, (padroni naturalmente di non
essere dello stesso avviso l'Assessore Rollandin o altre forze
politiche) sarebbe stato fare il nostro Piano Sanitario Regionale,
discutere le nostre esigenze, e semmai confrontare queste nostre
esigenze con cosa è previsto nel Piano Sanitario Nazionale. E
avanzo anch'io la richiesta che è stata fatta dal Consigliere
Viberti: sarei grato all'Assessore se potesse leggere in questo
Consiglio cosa prevede la bozza di Piano Sanitario Nazionale per la
Valle d'Aosta, perché non la conosciamo, mentre tale conoscenza
sarebbe utile in una discussione come questa. Quella è la strada
autonomista secondo noi; dopo di che potremmo andare a confrontarci
con il Mauriziano.
Perché, se effettivamente c'è l'esigenza di un nuovo ospedale
specialistico a Saint-Vincent, non ce lo costruiamo noi?
Perché dobbiamo, ancora una volta, appaltare questo tipo di
struttura a un Ordine che è esterno e che storicamente ha
dimostrato di essere avulso dalla realtà della Valle d'Aosta?
Io credo che questo sia un problema di fondo, perché in realtà
questa convenzione rimette in marcia e dà nuova credibilità
all'Ordine Mauriziano.
E mi fermerei un secondo - chiedendo anche su questo aspetto
delle valutazioni all'Assessore - a considerare qual è la politica
della Giunta e di questo Consiglio nei confronti della questione
della presenza dell'Ordine Mauriziano. Si è fatto riferimento alla
sentenza che parte, come tutti i Consiglieri sanno, dalla XIV
disposizione transitoria e finale della Costituzione, in cui - e si
era già detto - l'Ordine Mauriziano è conservato come ente
ospedaliero in quanto gli erano state soppresse con la Costituzione
altre funzioni: quella dei titoli nobiliari, della consulta
araldica, ecc. Con l'entrata in vigore della riforma sanitaria
l'Ordine stesso è diventato in parte incompatibile con i principi
della riforma, che sono principi profondamente autonomistici, che
danno il potere a organismi elettivi nel campo della Sanità, e
credo sia questo l'aspetto più positivo della riforma.
La riforma rimandava ad una legge dello Stato da fare entro il
31 dicembre '79 - ahimè, ancora una volta il Governo è inadempiente
-, in modo da provvedere ad un nuovo ordinamento dell'Ordine
Mauriziano tenendo conto che l'assistenza ospedaliera doveva essere
regolata secondo i principi della legge di riforma sanitaria. Il
collega Péaquin ha già ricordato qual è la nostra posizione, che
abbiamo espresso in Consiglio presentando una proposta di legge
nazionale che è stata depositata in Parlamento dai Gruppi
parlamentari comunisti.
Noi siamo dell'opinione, in sintesi, che i beni del Mauriziano
debbano essere assegnati alla Regione Valle d'Aosta, che questo
scorporo debba essere fatto attraverso un indennizzo equo, e, per
evitare confusioni, abbiamo indicato nella legge che cosa significa
indennizzo equo e abbiamo detto che per l'area è sulla base della
legge 865, per le strutture e le attrezzature sulla base del costo
venale. Questo è l'indennizzo di una struttura che non è
commerciabile, che non ha un valore di mercato come lo hanno invece
altre strutture. La nostra posizione è quindi molto chiara.
Noi crediamo che, se questa è l'intenzione del Consiglio, sia
paradossale che oggi la Regione vada a braccetto col Mauriziano a
chiedere allo Stato dei fondi per un interesse che è unicamente
dell'Ordine Mauriziano. Noi diamo una indennità di 20 miliardi
all'Ordine Mauriziano non perché se ne vada dalla gestione
sanitaria della nostra regione, bensì perché ristabilisca le sue
radici in quel di Saint-Vincent con un ospedale nuovo, ospedale che
- e tutti avranno letto la convenzione - sarà poi, se costruito,
pagato nel suo funzionamento dai fondi pubblici. Questa è la
questione di fondo che ci fa dire che secondo noi la bozza di
convenzione che ci viene presentata è una vera e propria
capitolazione al volere del Mauriziano. E non a caso questo ha reso
evidenti le contraddizioni delle precedenti affermazioni fatte
dall'Assessore dalle precedenti posizioni prese dall'Union
Valdôtaine, dal progetto Santé, ecc. Non a caso tutto questo è in
contraddizione - e risparmio una nuova lettura - con gli o.d.g.
presentati dall'Assessore alla Sanità in cui si dicevano delle cose
diametralmente opposte. Occorre anche chiarire se effettivamente
quella che oggi ci viene presentata può essere configurata come la
convenzione prevista in base all'art. 80 della legge 833, così come
ha affermato l'Assessore questa mattina e come è scritto nella
scarna presentazione del documento. L'art. 80 della legge 833 dice
che: "appositi accordi o convenzioni regolano i rapporti tra la
Regione Valle d'Aosta e l'Ordine Mauriziano per quanto riguarda la
utilizzazione dello stabilimento di ricovero e cura di Aosta". Noi
intendiamo questa convenzione come la pattuizione del modo di
gestire in questa fase transitoria questo ospedale, e non come un
contratto in cui ci impegniamo a far sì che il Mauriziano
costruisca nella regione altri ospedali.
Nel Punto 7 dello schema di convenzione viene ricordato che
apposita convenzione tra Regione e Ordine Mauriziano è da
stipularsi prima dell'inizio delle attività ospedaliere, per cui,
quando sarà costruito l'ospedale, disciplinerà i rapporti tra le
parti accogliendo comunque il principio del finanziamento regionale
delle prestazioni e fatti in ogni caso salvi i diritti del
personale dipendente dell'Ordine in conformità alle norme vigenti.
Quella è una convenzione che si può, secondo me, configurare con il
dettato dell'art. 80 della legge 833, non certamente la proposta
complessiva che oggi ci viene fatta!
Ultimo punto che credo vada effettivamente chiarito è quello dei
finanziamenti. Ripeto, intanto, una richiesta che è stata fatta da
altri: se questi 6 miliardi sono quelli inseriti nel Fondo
Sanitario Nazionale per il 1980 o se saranno inseriti nel Piano
sanitario del 1981; e quali garanzie ha avuto l'Assessore dalle
altre Regioni e dal Governo, e quali accordi già ci siano. È
veramente impensabile che si arrivi in Consiglio senza avere
sentito gli altri. Io ricordo a mò di esempio, tanto per far
presente che la cosa non è così facile, che, oltre a quello che ha
detto il collega Péaquin, la Regione Piemonte ha avuto nell'80 17
miliardi per strutture ospedaliere, il che evidentemente ci fa dire
che non sarà facile averne subito 20 nel 1981. Riguardo ai
finanziamenti chiedo poi una parola più precisa da parte
dell'Assessore in merito all'indennizzo. L'indennizzo è
oggettivamente di 20 miliardi - secondo noi di indennizzo si deve
parlare nel momento in cui ci sia un trasferimento definitivo delle
competenze alla nostra Regione, oggi è sbagliato - e, comunque,
questi 20 miliardi di indennizzo sono un indennizzo equo? Sulla
base di quali elementi? Noi oggi non siamo riusciti a capire questo
problema.
Concludendo - e non è una conclusione, perché crediamo sia
opportuno alla fine di questa discussione, sulla base di quello che
emergerà, e non per posizioni preconcette ma per fare
effettivamente gli interessi della Regione, chiarirci innanzi tutto
a che cosa serve questa pre-convenzione - io pongo un quesito: non
è forse meglio oggi lasciare le cose come stanno e spingere a
lavorare perché il Parlamento legiferi subito sul riordino del
Mauriziano? Questo è un quesito rispetto al quale, se possibile,
vorrei una risposta.
Seconda questione: questa mattina l'Assessore ha detto che tutta
questa vicenda potrebbe essere al di fuori del Piano regionale, se
ho ben capito. Discuteremo in Consiglio il Piano regionale, questo
è un qualcosa in più. È possibile che un discorso di questa
portata, un ospedale nuovo rispetto al quale pagheremo anche noi la
gestione, possa restare fuori dell'ambito del Piano regionale? E se
effettivamente questo ospedale ha un bacino di utenza più grosso
della Valle d'Aosta perché trattasi di una struttura altamente
specializzata, questo bacino di utenza quant'è? Io non sono un
grosso esperto in materia; ho guardato il Piano sanitario della
Regione Piemonte, e ho visto che per ogni specializzazione ci sono
dei bacini ottimali di utenza. Più la specializzazione è elevata e
sofisticata, più aumenta il bacino di utenza. E allora la domanda è
questa: in quella ipotesi ci sarà un coinvolgimento nel pagamento
anche di altre Regioni, di altre realtà che potrebbero usufruire di
una struttura così specializzata?
Queste sono, secondo la mia opinione, alcune questioni di fondo
che devono essere chiarite per poter approfondire e andare avanti
su una esigenza che è anche nostra: quella di arrivare subito a
delle conclusioni che però non siano così penalizzanti per la
collettività a favore di una struttura di potere - noi l'abbiamo
sempre chiamata così. Forse più avanti, e anche a livello privato,
potrò dilungarmi su che cosa ha rappresentato, perché ho degli
appunti, il Mauriziano in Piemonte nel sistema di potere
democristiano, nel finanziamento di correnti democristiane. Queste
cose probabilmente l'Assessore le saprà meglio di me e ne avrà
tenuto conto.
Vogliamo essere contro questo modo di gestire patrimoni che sono
pubblici, o vogliamo fare finta di niente e consolidare quel
potere? Noi siamo su una posizione che, come sapete, è molto
chiara.
Presidente
- È iscritto a parlare il Consigliere
Lustrissy; ne ha facoltà.
Lustrissy (DP)
- Indubbiamente oggi ci troviamo di fronte
a un problema abbastanza complesso. Da una parte c'è l'esigenza di
sciogliere il nodo politico dovuto alla presenza in Valle d'Aosta
di questo Ordine Mauriziano che tanti e tali problemi ha causato
alla nostra politica sanitaria, dall'altra vogliamo passare oltre
alle recriminazioni manifestate nei confronti dell'informazione
tempestiva in quanto riteniamo che fosse dovere della Giunta, dopo
quanto è avvenuto in questo Consiglio a più riprese, definire
rapporti col Mauriziano e fare delle proposte al Consiglio. Per cui
credo che sia oggi il momento; al di là della conoscenza o non
conoscenza dei termini sostanziali della convenzione, che era
l'atto politico che ci si aspettava per poter finalmente fare un
passo avanti per la soluzione del noto problema del Mauriziano.
Dobbiamo considerare che la proposta che viene fatta nasce da
alcuni presupposti, e i presupposti sono da una parte tecnici,
dall'altra politici. Sul piano tecnico ci troviamo di fronte ad una
sentenza passata in giudicato ed in sede di perfezionamento col
giudizio di ottemperanza, che ha stabilito che quella struttura
ospedaliera è di proprietà dell'Ordine Mauriziano, per cui la
Regione deve restituire tutto. Sul piano politico dopo la sentenza
ci sono stati alcuni atti fondamentali, quale la legge 833, che
hanno stabilito con più articoli modalità di soluzione politica del
problema rapporti generali Stato-Ordine Mauriziano, rapporti
particolari Regione-Mauriziano.
Riguardo al piano generale, nonostante la statuizione dell'art.
41 L. 833/78, dobbiamo dire che c'è l'inerzia dello Stato, la
debolezza o l'indifferenza dello Stato di fronte a un problema che
forse sarà limitato regionalmente, che però sul piano della riforma
sanitaria pone dei problemi alle Regioni che hanno questa presenza.
Per cui chi paga lo scotto dell'inerzia e inadempienza dello Stato
è la Regione. E una Regione come la nostra, che ha un'unica
struttura ospedaliera, quella del Mauriziano, è chiaro che viene ad
essere privata di uno strumento essenziale per la politica
sanitaria. Sull'altro piano è il rapporto più particolare dell'art.
80 in cui, per superare la situazione in attesa dell'emanazione
della norma generale dell'art. 41, si prevede una convenzione
operativa tra l'ente Regione e l'Ordine Mauriziano per gestire in
comune la cosa in contestazione.
Di fronte a questi presupposti la situazione è rimasta per un
po' di tempo in quiescenza per le mancate decisioni in sede
politica, per cui oggi in definitiva ci troviamo a fare una scelta,
e una scelta importante; cioè io non sottovaluto la problematica
della scelta che ci viene sottoposta.
Non si può risolvere questo problema con atti d'imperio o con
atti laudativi; bisogna in certo qual modo compenetrarsi nel
problema, rendersi conto delle difficoltà; e credo che finora il
dibattito abbia manifestato questa esigenza con la serietà del
tono, con le domande e i quesiti che affiorano da questa
problematica.
Per quanto ci riguarda dobbiamo dire che sul piano politico la
proposta che ci viene sottoposta fa una specie di revirement sulla
politica ospedaliera regionale definita sino a questo momento. E
chi era presente nei Consigli passati, nell'ultima legislatura e
nella precedente, ricorderà con quanta passione il problema del
decentramento ospedaliero regionale è stato discusso in Consiglio,
dal Piano Brenna in poi, e come questo Consiglio fosse addivenuto a
stabilire che era necessario distribuire sul territorio regionale
non altri stabilimenti ospedalieri, ma un certo tipo di presenza
sanitaria specializzata per portare il più vicino possibile
all'utente certe opportunità. Con questo atto ci troviamo a fare
una scelta diversa da quella fatta fino ad ora, una scelta che noi
come movimento avevamo scartato sul piano del decentramento e che
oggi si ripropone con questa convenzione.
Diremo subito che nello spirito della riforma sanitaria forse
c'è questa tensione - e si giustifica da una situazione esistente
di concentrazione di assistenza in certi poli provinciali o
regionali - di distribuire sul territorio certe opportunità di
assistenza specialistica. Sul piano politico generale la presenza
di una nuova struttura ospedaliera specializzata nella regione cosa
può comportare? Ci possono essere dei rischi: che questo tipo di
presenza possa essere sì qualificata, ma emarginante per la
popolazione valdostana, come difatti lo è la struttura Casinò in
termini rovesciati; in questo caso, in termini negativi, c'è il
rischio che una struttura di questo tipo tenda ad emarginare
l'utente valdostano in quanto la disponibilità della struttura -
che non è pubblica ma è privata - a venire incontro ai bisogni
della popolazione valdostana dipenderà dalla convenzione che sarà
stipulata per la gestione. C'è il rischio che tante
specializzazioni non si potranno avere; ci potrà essere della
specializzazione di medicina, però di chirurgia non credo che sia
possibile individuare tante specializzazioni. Per cui, se il numero
di posti letto sarà definito tra paganti e non paganti,
convenzionati e non convenzionati, ci sarà forse una pressione
sull'Ente pubblico che eroga assistenza per usufruire di questi
posti letto, vista la qualità della prestazione.
Rischi di questo tipo ci sono; speriamo che con la convenzione
che si stipulerà, se si dovrà fare questa struttura, si potranno
ovviare questi inconvenienti.
Sul piano della specializzazione dobbiamo tenere presente che
l'obiettivo è quello di distribuire sul territorio un'assistenza di
altro tipo; cioè il poliambulatorio: centro polivalente che
rappresenta un momento di assistenza più vicino all'utente. La
tendenza del piano regionale credo che sarà questa. Per cui oggi
con questa definizione ci troviamo a dover precostituire un piano
regionale.
E potrebbe essere un indirizzo del Consiglio, su questo non ci
dobbiamo neanche cospargere il capo di cenere, con tutti i rischi
che abbiamo evidenziato.
Quello che può preoccupare di più sono le condizioni della
convenzione, e qui entriamo sul piano un po' più tecnico della
situazione; cioè, a parte la scelta che oggi si dovrà fare di un
ospedale sul territorio che prima non avevamo previsto, c'è il
problema della convenzione nei termini in cui ci viene presentata.
Da un lato dobbiamo dire che questo tipo di proposta è soggetta a
vincoli che sono abbastanza onerosi per l'Ente pubblico, se si
considera solo la soluzione sul piano tecnico, non trascurando la
soluzione data sul piano politico, cioè di liberare una struttura
pubblica tipo l'attuale Mauriziano per farla gestire dall'Unità
Sanitaria. Però, data l'indeterminatezza della convenzione e le
difficoltà di realizzazione, si correrà il rischio - ed è questo il
punto interrogativo che dobbiamo aver presente - di trovarci in una
situazione di transizione a tempo indeterminato. E mi spiego
meglio. Per quanto riguarda l'articolo della convenzione che imputa
ad un organo regionale gli atti riferiti all'Ordine Mauriziano,
dobbiamo ancora vedere quali saranno in sede pratica gli atti
imputabili per conto del Mauriziano; abbiamo già alcuni processi in
sede di T.A.R., e finora questo ha dichiarato solo la
legittimazione dell'Ordine Mauriziano e non del Commissario né del
disciolto Ente, per cui sul piano della gestione ci saranno dei
problemi riguardo a chi sarà legittimato per certi rapporti.
Sull'altro lato dobbiamo vedere quali saranno gli atti imputabili a
questo organo, e se sarà ancora il Commissario, oppure il Comitato
di gestione dell'Unità Sanitaria.
Infatti l'Assessore non ha detto se il tutto verrà trasferito in
gestione all'Unità Sanitaria o se rimarrà la situazione
commissariale, finché non sarà definita la convenzione con l'Ordine
Mauriziano. Per cui abbiamo difficoltà di interpretazione e
scissione degli atti, anche perché abbiamo una struttura che è
regionale, e una struttura che appartiene al Mauriziano sotto il
profilo della imputabilità.
Per quanto riguarda il concreto, oltre all'indeterminatezza
della definizione della convenzione abbiamo il problema
finanziario. L'Assessore ha detto che spera di poter realizzare a
stralcio del Piano triennale un finanziamento ad hoc per questa
struttura sanitaria. E noi possiamo anche credere che il
Mauriziano, come è stato forte sinora ad impedire la soluzione sul
piano politico e sul piano legislativo del problema, sia
altrettanto forte e potente da predeterminare ed accelerare il
finanziamento da parte dello Stato dei 14 miliardi. Però
l'Assessore dovrebbe anche dirci se a livello ministeriale sono
stati raggiunti degli accordi sotto questo profilo, in quanto la
convenzione a questo punto diventa non più a due ma a tre, per cui
ci dovrebbe essere un certo gradimento, almeno, a livello
ministeriale.
Per quanto ci riguarda dobbiamo dire che, avendo esaminato il
Piano Sanitario Nazionale - che ha le caratteristiche dette
dall'Assessore: presentato nel dicembre '79, ripresentato dal
successivo Ministro nell'81, non sappiamo ancora quando verrà
definito - abbiamo visto che sul piano degli stanziamenti esistono
delle statuizioni abbastanza precise, nel senso che sono state
evidenziate quattro regioni italiane che non raggiungono il minimo
del 6% dei posti letto ospedalieri, le quali negli anni dall'80
all'83 dovrebbero beneficiare di tutti gli stanziamenti relativi
all'edilizia ospedaliera, che erano 280 miliardi nel dicembre 1980,
e non sappiamo quanti saranno ora. Per cui in quel piano, che sarà
poi aggiornato tenendo conto della svalutazione, per la Valle
d'Aosta è previsto soltanto un fondo di 600 milioni per
manutenzioni straordinarie e di 1900 milioni per centri diurni e
medicina di base: in totale 2 miliardi e mezzo fino all'82. Per
l'83 ancora non ci è dato di sapere, perché stranamente di questa
bozza di Piano sanitario esiste solo una copia ciclostilata a
disposizione del Presidente della Commissione Sanità del Senato e
non è stato possibile reperirne un'altra.
Pertanto, stante la dichiarazione del Piano Sanitario Nazionale,
che per il primo triennio tutti i soldi stanziati vanno per le
quattro regioni dell'Italia meridionale che sono sotto il livello
del 6% di posti letto, dobbiamo trarre come conclusione che se non
ci sarà questa disponibilità di stralciare per la Valle d'Aosta una
parte di stanziamento magari non utilizzato da quelle Regioni
perché non avranno dei progetti disponibili - ma risultavano
disponibili quando è stato fatto il piano - non si potranno
utilizzare i 20 miliardi che sono necessari per realizzare
quest'opera. Teniamo presente inoltre che negli obiettivi del Piano
Sanitario Nazionale non si pone neanche più il problema dei posti
letto come il massimo della assistenza possibile e che questo
problema viene addirittura dopo la disponibilità dei servizi di
base e specialistici.
A conclusione dobbiamo dire che oggi noi come movimento ci
troviamo per la prima volta ad esprimere una valutazione sul piano
politico in questo Consiglio e che questa valutazione è di attesa
sul piano politico per la definizione del problema importante dei
rapporti con l'Ordine Mauriziano, e di preoccupazione nello stesso
tempo perché ci rendiamo conto che il tipo di convenzione che ci è
sottoposto avrà dei tempi non brevi, ma molto lunghi. Per cui la
situazione attuale durerà nel tempo, e nel tempo non sarà gestita,
probabilmente, dall'Unità Sanitaria Locale.
Noi ci auguriamo che questa proposta di convenzione faccia
finalmente uscire dalla Presidenza del Consiglio dei Ministri la
legge proposta in bozza e che è sparita, della definizione da dare
all'assetto dell'Ordine Mauriziano in base all'art. 41 della legge
833, e che prima dell'approvazione della convenzione quella legge
stabilisca che l'Ordine Mauriziano si ritiri dalla Valle d'Aosta e
si gestisca altre situazioni, come era anche nell'auspicio
dell'Assessore quando abbiamo fatto una riunione, nel mese di
novembre o dicembre dell'anno scorso, nel palazzo regionale con i
sindacati e con i rappresentanti dell'ordine ospedaliero: e ci
auguriamo che questo sia un voto di accelerazione affinché si
arrivi a quella determinazione sul piano politico. E se proprio non
ci sarà questa definizione sul piano politico i rapporti bisognerà
comunque definirli. È chiaro che la definizione lascerà
insoddisfatti e gli uni e gli altri, però diciamo che con questa
convenzione - noi non abbiamo l'abitudine di nasconderci dietro le
cose - cambiamo radicalmente la politica di intervento sul
territorio, nel senso che oggi dichiariamo che è necessaria nel
territorio un'altra struttura ospedaliera oltre a quella
esistente.
L'augurio successivo è che la convenzione che si farà non sarà
emarginante per la comunità valdostana, ma sarà una struttura a
livello specialistico che supplisca a quella funzione pubblica del
presidio territoriale, poliambulatoriale, di cui si sente la
necessità.
Questi, se vogliamo essere obiettivi e seri, sono i termini del
problema.
Con queste osservazioni, con questi punti interrogativi, noi
esprimeremo il voto a favore della convenzione.
Presidente
- È iscritto a parlare il Consigliere Nebbia;
ne ha facoltà.
Nebbia (PSI)
- Innanzi tutto vorrei porre ancora alcune
domande all'Assessore. Dopo l'intervento che ha testé fatto il
Consigliere Lustrissy una di queste domande forse diventa più
pertinente, cioè quale urgenza c'è oggi di votare questo tipo di
convenzione, visto che in pratica l'attuazione di questa è
condizionata da un'enorme serie di situazioni che devono
realizzarsi.
È stata citata per ultima la legge sulla sistemazione definitiva
dell'Ordine Mauriziano, ma direi che sarebbe sufficiente lo stesso
testo della convenzione al Punto 10, dove si dice che: "Le parti si
danno reciprocamente atto che le intese contenute nel presente
documento, e che sono tra loro connesse e interdipendenti ad ogni
fine, acquisiranno piena efficacia ed operatività al verificarsi
delle seguenti condizioni: 1) Approvazione da parte delle
competenti autorità di vigilanza degli atti formali di recepimento
- questa direi che è una condizione piuttosto usuale; 2)
Conseguimento delle garanzie di finanziamento da parte dello Stato
- è stato rilevato già da altri come queste garanzie di
finanziamento oggi non ci siano e non si veda quando potranno
esserci. Io pongo una domanda: fra quanto? Fra cinque, otto, dieci
anni? Questo credo che ci debba essere detto. 3) Approvazione dei
progetti ed elaborati tecnici da parte degli organi statali e
locali competenti, e rilascio delle prescritte autorizzazioni e
licenze". A questo punto forse ci potranno anche essere numerosi
altri ostacoli, ed è stato richiamato qual era il programma circa
la localizzazione delle attrezzature ospedaliere o per la sanità di
base, che era completamente diverso da quello che oggi si
prefigurerebbe. Ricordo per inciso che si tornerebbe a una
situazione pre-'69, pre-decisione circa l'ampliamento dell'Ospedale
Mauriziano e la costruzione dell'Ospedale di Beauregard, quando le
discussioni tra le forze politiche e gli organismi tecnici erano
quelle relative alla necessità o meno di ampliare l'ospedale, o se
non fosse necessario già allora realizzare un'attrezzatura
ospedaliera ex novo. La discussione era stata piuttosto
approfondita e si era deciso per l'ampliamento dell'Ospedale
Mauriziano, ma direi, con gli occhi di oggi, che sarebbe stato
forse meglio costruire un ospedale ex novo, perché almeno tutto
sarebbe stato risolto - vedo che Lanivi si ricorda di questi fatti.
Praticamente la storia di questi dieci anni purtroppo dà ragione a
chi non ha potuto invece averla al momento opportuno.
Direi che si torna ad una situazione che era allora diversa e
che si torna in modo piuttosto negativo, anche tenendo conto dei
costi, per cui la collettività pagherà con circa 20 miliardi una
struttura di cui è difficile fare un calcolo in questo momento, ma
che credo abbia un valore inferiore ai 10 miliardi e che dovrebbe
essere completamente rinnovata.
Teniamo poi conto anche delle difficoltà che ci saranno per la
localizzazione di questo ospedale in Saint-Vincent. Dove sarà
localizzato? Nell'area già prevista a suo tempo, che invece
dovrebbe essere utilizzata per l'espansione delle attività connesse
alla fonte, che è un'area decentrata, di relativamente difficile
accesso, ridotta, limitata, e non eccessivamente ben esposta,
oppure ci saranno altre localizzazioni?
E allora io domando qual è la disponibilità delle aree, cioè
quali sono le possibilità concrete di realizzare la struttura in
Saint-Vincent, e in quanti anni.
Un'altra domanda che intendevo fare è questa: nel testo della
convenzione si parla di un nuovo insediamento ospedaliero destinato
ad ospitare discipline specialistiche mediche e chirurgiche, nonché
eventuali conseguenti attività didattiche.
Questo è riportato in ben due punti della convenzione e quindi
mi pare che ci sia, se non altro, da parte dell'Ente Mauriziano,
l'intenzione di utilizzare quelle strutture a mo' di cliniche
universitarie. Poiché le attività didattiche in Italia a me
risultano essere connesse solamente alle cliniche universitarie,
vorrei sapere dall'Assessore quali prospettive ci sono in concreto
per questo e quali collegamenti ci sarebbero con l'università.
Attendiamo una risposta da parte dell'Assessore a queste e ad
altre domande che da altri sono state fatte e che non ho ripetuto,
per valutare meglio la bozza di convenzione che ci pare - e
rispondo, se così posso fare, all'intervento di Clusaz -
pleonastica perché in realtà la convenzione non risolve nulla, in
quanto sino a quando non verranno rispettate le condizioni del
Punto 10, la proprietà e la gestione dell'attuale ospedale, almeno
per la parte di competenza, rimarrà all'Ente Mauriziano. Quindi la
convenzione non risolve nulla oggi; potrà forse risolvere qualcosa
fra 5-6-8-10 anni, ma oggi in realtà non cambia nulla ed è un
impegno basato sulla buona volontà di terzi e non certamente della
Regione.
Presidente
- È iscritto a parlare il Consigliere Fosson;
ne ha facoltà.
Fosson (DC)
- La bozza di convenzione tra la Regione e
l'Ordine Mauriziano che ci viene proposta segna l'inizio della
conclusione di una vicenda che ha tenuto impegnata l'attenzione di
questo Consiglio, per un certo tempo. A noi pare che la vicenda si
stia concludendo positivamente, e ci pare che coloro che oggi
negano la positività di questa conclusione siano gli stessi che
tenevano una posizione di pesante critica quando i rapporti tra la
Regione e l'Ordine Mauriziano erano più tesi; insomma la loro
posizione era di critica quando la situazione non era ancora
risolta e permane di critica oggi che la situazione si sta avviando
alla conclusione.
Quello che noi riteniamo positivo all'interno di questa bozza è
la possibilità che la Regione si doti di un'altra struttura
ospedaliera complementare a quella di Aosta, nel senso che nella
nuova struttura dovranno essere localizzate specialità che ad Aosta
non esistono.
A questo scopo l'Assessore parlava giustamente, a nostro avviso,
di stabilimento specialistico. E riteniamo, avendo preso i contatti
necessari per poterlo dire, che vi sia da parte dell'Ordine
Mauriziano la volontà di essere presente in Valle d'Aosta con una
struttura qualificata e valida, all'interno del Piano Sanitario
Regionale, per la soddisfazione delle esigenze della popolazione
valdostana.
Vogliamo ancora sottolineare la necessità che la nuova struttura
ospedaliera operi in stretto collegamento con la struttura
sanitaria o parasanitaria delle Terme di Saint-Vincent, e a questo
proposito intendiamo sottolineare come la dislocazione a
Saint-Vincent di una struttura ospedaliera nuova non sia un fatto
avulso o inventato, ma nasca da un'esigenza già espressa dal Comune
di Saint-Vincent almeno 15 o 20 anni fa, con l'acquisto di una
certa superficie di terreno da destinare ad edilizia ospedaliera e
con la redazione di un progetto, naturalmente oggi superato, che
fra l'altro era già stato finanziato in parte dallo Stato. Quindi
direi che la convenzione con l'Ordine Mauriziano va in questo senso
e, oltre a soddisfare esigenze di tutta la comunità valdostana,
soddisfa le esigenze locali di una popolazione, di un Comune e di
una comunità che attorno a questo Comune vive.
Un altro aspetto della convenzione ci pare positivo, per cui
dissentiamo da altre voci che sono state espresse in questo
Consiglio. Noi riteniamo infatti che la funzione dell'Ente
pubblico, si sviluppi essa nel campo sanitario o in altri campi,
non debba necessariamente essere onnicomprensiva e per questo
escludere l'esistenza di altri enti o di altri organi; pertanto
riteniamo che un ospedale amministrato e gestito dall'Ordine
Mauriziano, quindi con criteri che potrebbero essere anche diversi
da quelli della gestione pubblica dell'ospedale di Aosta, possa
avere una funzione positiva per la comunità valdostana, nel senso
che potrebbe anche instaurarsi una concorrenza che faccia nascere
un desiderio di emulazione e quindi di miglioramento da parte
dell'una e dell'altra struttura.
Presidente
- È iscritto a parlare il Vice Presidente
Faval; ne ha facoltà.
Faval (UV)
- Quelques remarques sur la discussion qu'on a
eu aujourd'hui à propos de cet argument si important et si
délicat.
Il est évident que l'Assesseur Rollandin n'a aucunement besoin
d'avocat défenseur, et je n'ai pas pris la parole pour prendre ses
défenses. Je voudrais tout de même toucher un petit moment la
question de la méthode qui a été employée par la Junte régionale
pour résoudre ce problème, méthode qui a été contestée par
l'opposition.
Je m'adresse alors directement à l'opposition, en disant que je
ne crois pas que ce soit utile ni pour les travaux de ce Conseil,
ni pour l'opinion publique, que l'on fasse trop facilement de la
confusion entre le rôle de l'Organe exécutif et le rôle de l'Organe
législatif, et d'autres organes encore.
Je crois qu'il est indispensable que tout le monde sache, très
correctement et très clairement, quelles sont les limites qui
concernent les différents organes. L'Organe exécutif a donc le
devoir d'exécuter et de porter de l'avant dans ses compétences les
différents problèmes : je ne crois pas qu'il était possible de
discuter ces problèmes avant qu'il y ait eu entre l'Organe
exécutif, donc la Junte régionale, et les autres parts qui étaient
concernées dans cette affaire, des accords qui devaient être, comme
il a été fait, présentés au Conseil régional. On ne doit pas
confondre la capacité de cet Organe de faire certaines choses et
l'évaluation du résultat.
Si l'on n'est pas d'accord sur ce qui a été fait, c'est très
juste de le dire - on n'est pas d'accord pour ceci, pour cela,
comme d'ailleurs a été fait -, mais je ne crois pas qu'il est
possible de dire qu'il ne fallait pas faire de cette façon.
La question de la méthode je crois est indispensable qu'on la
souligne, et que l'on souligne que la Junte a finalement porté un
résultat, qui peut être apprécié oui ou non, face à une question
très difficile et très délicate. Parce que trop souvent on reproche
- et peut être quelque fois même justement - on reproche à la Junte
de ne pas faire ceci ou de ne pas faire cela. Le jour où - et ce
n'est pas la première fois - la Junte porte des résultats face à
certains problèmes, on lui reproche de l'avoir fait de la façon
trompée; et cela on ne peut pas l'accepter, parce que c'est son
rôle à jouer. Je répète, on peut être d'accord ou pas sur le
contenu du résultat, mais pas sur la forme, parce que la Junte a ce
rôle, et elle a très bien fait de le jouer de cette façon.
A ce propos il a été dit de la part de quelqu'un que dans une
autre Région proche de nous, au Piémont, la chose avait été
affrontée d'une façon différente, mais là peut être on a encore
oublié de dire d'autres choses, c'est-à-dire que au Piémont la
situation de l'Ordre Mauricien était bien différente que celle
qu'il existe en Vallée d'Aoste, parce que au Piémont des
établissements de l'Ordre Mauricien il y en a plus qu'un, tandis
que en Vallée d'Aoste il n'en existe qu'un. Surtout, si vous me
permettez un petit mot en ce qui concerne la question Mauriziano,
l'Ordine dei Santissimi Maurizio e Lazzaro, on ne peut pas oublier
que alla Raccomandazione finale n. 14, on dit: "L'Ordine Mauriziano
è conservato come Ente ospedaliero e funziona nei modi stabiliti
dalla legge". Ce n'est pas faute au Conseil régional, et encore
moins à la Junte régionale s'il est existe cette disposition de la
Carte Constitutionnelle; ce n'est pas faute au Conseil régional et
à la Junte régional, s'il est encore dit que pour exister cet Ordre
doit avoir des hôpitaux au moins dans deux Régions, et si la chose
se réalise au Piémont et en Vallée d'Aoste. J'ajoute encore que
c'est très vrai ce que a été dit par quelqu'un, que cet Ordre a un
immense pouvoir au près des différents Ministères, tel qu'il a eu
la possibilité d'imposer de ne pas appliquer même les lois de
l'Etat; et là non plus on ne peut pas oublier que les lois
ordinaires ne peuvent pas modifier la Carte constitutionnelle.
Et si un Tribunal, dans les différents degrés, a donné raison à
l'Ordre Mauricien, ce n'est pas faute à la Junte régionale, et non
plus au Conseil régional, si cet Ordre a ce genre de force.
Or, je crois que nous devons reconnaître que parmi les
difficultés immenses d'avoir des colloques avec un Ordre qui a
sûrement bien plus de puissance que le Conseil régional de la
Vallée d'Aoste et que tous les Conseils régionaux mis ensemble, il
y a eu une solution qui est sans doute une solution appréciable et
qui portera du bénéfice au peuple valdôtain, parce que finalement
nous aurons la possibilité de gérer notre hôpital à travers l'Unité
Sanitaire Locale, et en plus probablement un autre hôpital qu'on
nous dit aura d'autres spécialisations.
Moi, je ne vois pas de quelle façon on puisse réfuter
d'apprécier une installation de ce genre là; nous savons, tous,
comme il y a un tas de gens qui doivent partir de la Vallée
d'Aoste, aller même à l'étranger pour avoir un certain genre de
soins que ici, en Vallée d'Aoste, et même en Italie peut être,
quelque fois n'est pas possible d'avoir, e si on avait la
possibilité de les avoir ici, au centre de la Vallée d'Aoste, je
crois que c'est un fait positif. En plus, quelqu'un a encore
demandé si, d'après que l'utilisation de ce genre d'hôpital devrait
concerner - puisque il s'agit de hautes spécialisation - un bassin
bien plus ample que non pas la Vallée d'Aoste elle-même, s'il est
prévu que ces Régions participent aux frais que l'Administration
régionale devrait soutenir pour ce genre d'installation. Avant
tout, je m'étonne d'une question de ce genre là, parce que, d'après
ce que l'on sait, c'est l'Ordre Mauricien qui paye les frais de
toute l'installation, c'est l'Ordre Mauricien qui gère directement
et en première personne ce genre d'installation. Deuxièmement...
(Intervento dall'Aula non comprensibile)... Non pas avec notre
argent, parce que les six milliard ne sont pas à nous.
En plus, on peut dire, à propos de la question des six
milliards, qu'ils ne sont pas les mêmes de l'année passée, et que
six plus six, ça fait douze. Et, en plus, quatorze que encore on
obtiendrait par rapport au Plan Sanitaire National. Eh bien, on se
plaint d'avoir de l'argent en plus? Normalement ici on se plaint
parce qu'on n'a pas assez d'argent ; normalement on se plaint que
la Junte n'arrive pas à obtenir l'argent qui doit être donné à la
Région, que la Junte régionale n'arrive pas à faire reconnaître les
droits du Conseil régional de la Vallée d'Aoste elle même:
maintenant on reproche à la Junte qu'elle va enlever de l'argent
ailleurs! Un minimum de cohérence dans ces choses, je crois qu'il
faudrait l'avoir!
Et je reviens à la question des frais. Moi je réfléchirais aussi
au fait que ce genre d'hôpital porterait encore du monde en Vallée
d'Aoste, et puisque nous avons, et tout le monde ici ne perd pas
l'occasion - très juste, d'ailleurs - de confirmer que la Vallée
d'Aoste a aussi une vocation d'un certain genre, je crois que ce
genre d'hôpital installé en Vallée d'Aoste et installé surtout à
cet endroit, c'est-à-dire à Saint-Vincent, pourrait représenter
pour la Vallée d'Aoste encore des rentes en plus que l'unique rente
qui pourrait venir des places de travail que nous aurons à
l'intérieur de cet hôpital. Donc, je fais, si vous permettez, un
petit résumé de ce que je viens de dire. La méthode; excuses-moi,
mais la méthode a été celle juste, parce que nous ne pouvions pas
prétendre que la Junte régionale vienne ici nous dire des choses
dont elle n'avait pas la conscience et la sûreté de ce qu'elle
disait.
Il ne faut pas confondre la démocratie avec la démagogie, et
surtout avec l'assembléarisme; la démocratie prévoit un rapport
très précis de délégation des pouvoirs; le peuple a élu l'Assemblé
législative; Assemblée législative à son tour a élu la Junte
régionale, c'est donc l'Exécutif qui doit faire certaines choses;
et au moment où les choses viennent faites, on doit évaluer si la
chose a été bien faite ou mal faite, mais pas reprocher que la
façon n'était pas celle juste: premièrement. Deuxièmement,
permettez-moi de vous dire qu'on ne peut pas reprocher non plus à
la Junte régionale, où bien au Conseil régional, d'avoir évité le
problème du Mauricien, parce que le problème Mauricien remonte
avant tout à la Carte constitutionnelle, et après à la loi de
l'Etat 833 qui a oublié de prendre en considération ce fait
extraordinaire qu'il existe d'après la constitution de l'Ordre
Mauricien en Italie.
Presidente
- Non c'è più nessuno iscritto a parlare,
colleghi Consiglieri penso che si potrebbe dare la parola
all'Assessore Rollandin, non per la conclusione della discussione
generale, ma per fare il punto della situazione prima di passare
eventualmente, se non ci fossero poi altri interventi, all'esame
dell'articolato. Il Consiglio è d'accordo?
La parola all'Assessore Rollandin.
Rollandin (UV)
- Andrò per ordine rispetto alle varie
richieste di chiarimenti.
Per Minuzzo preciserò delle cose che ho già detto questa mattina
soprattutto riguardo al problema della politica sanitaria e degli
intendimenti della Giunta rispetto alle strutture ospedaliere, che
non modificano le scelte compiute sia da questa Giunta che da
quella passata. C'era un programma che comprende l'utilizzo
dell'attuale sede ospedaliera in controversia col Mauriziano; la
definizione del problema Beauregard con l'acquisizione dei fondi,
il definitivo appalto e quindi l'ultimazione dei lavori; e
l'utilizzo della sede dell'attuale Maternità per tutto quello che è
il problema riabilitativo, come era già stato accennato in
precedenti riunioni.
Problema del cambio che avverrebbe in questo momento tra la
struttura del Mauriziano e una struttura nuova. Non starò ad
aggettivare ancora questa struttura in quanto è già stato fatto in
precedenti occasioni, però inviterei il Consigliere Minuzzo a
rivedere com'è attualmente, facendo un giro dell'ospedale del
Mauriziano. Noi, per esigenze locali che sono state discusse in
questo Consiglio, abbiamo ritenuto fosse doveroso non lasciare
incancrenire quella situazione e prevedere delle ristrutturazioni
che questo Consiglio ha approvato - il più delle volte
all'unanimità - e che stanno adesso attuandosi puntualmente. Penso
che le ristrutturazioni che si stanno facendo vadano nella
direzione voluta dal Consiglio, perché stiamo provvedendo a
risolvere sia la questione del Pronto Soccorso, sia la struttura
della dialisi, la carenza delle quali era stata lamentata per anni
dal Consiglio.
Dicevo prima della questione del Beauregard che finalmente è
andato in appalto e per il quale inizieranno i lavori; l'onere non
incide sul Bilancio regionale perché la richiesta è precisa ed è
rivolta agli organi statali in quanto questa è una situazione che
abbiamo ereditato, che la Regione si trova ad affrontare non per
volontà sua, ma perché una legge nazionale di riforma che tiene
conto di alcune disposizioni - tra l'altro la XIV disposizione
transitoria della Costituzione - vede la presenza dell'Ordine
Mauriziano nella nostra Regione.
E a coloro che volentieri pontificano e che hanno degli stretti
rapporti con i propri accoliti oltre che rappresentanti a livello
nazionale, vorrei far leggere i verbali della discussione della
legge sulla riforma sanitaria e far vedere quali sono stati gli
interventi contro la presenza dell'Ordine Mauriziano. Sulla legge
istitutiva che prevedeva la soppressione di alcuni ordini, se era
questo l'intento, si doveva discutere a livello nazionale! Voi
comunisti non avete nemmeno sollevato il problema - non dico
risolto, perché è troppo comodo trincerarsi in questo, e non lo
chiederei nemmeno - ma nemmeno sollevato.
Dopo di che l'unico punto a nostro favore è quello di aver avuto
la possibilità di trovare degli accordi nella convenzione - cosa
che vi sta molto stretta, perché per una volta ci siamo mossi
perentoriamente - e in base a questo stiamo discutendo, perché
altrimenti che possibilità avremmo avuto? Staremmo aspettando
l'attuazione dell'art. 41, che non ho ancora visto quali solleciti
abbia avuto da parte vostra.
Io ho detto, quando ho presentato quegli o.d.g., che aspettavo
la collaborazione di tutte le forze politiche visto che abbiamo
solo due rappresentanti; come l'aspetto ancora per la risoluzione
di alcune leggi finanziarie per le quali abbiamo presentato degli
o.d.g. puntualmente rimasti nel cassetto (e questo è diretto a
tutte le forze, naturalmente), ed abbiamo parlato anche ultimamente
di leggi finanziarie che ci privano di finanziamenti che altrimenti
avremmo e che potremmo gestirci molto bene. Qui chiediamo un
impegno preciso, e l'abbiamo chiesto con degli o.d.g. votati in
questo Consiglio, che sono rimasti disattesi. Quindi è inutile
venire a fare i Soloni; troppe volte avete dimostrato queste
incongruenze. Poi, quando vi trovate in difficoltà, è chiaro che il
minimo che si può fare è accusare la Giunta di essersi mossa.
La proposta fatta dai comunisti l'abbiamo analizzata. Qual era?
Era di prevedere che la Regione indennizzasse l'Ordine Mauriziano
dell'attuale stabilimento prevedendo apposito capitolo sul fondo
sanitario. Noi siamo andati più in là, e facciamo una proposta:
visto che ci sono interventi nelle altre Regioni e che si sta
precisando un piano a livello nazionale per interventi - ripeto,
non posso dare la copia del Piano Sanitario Nazionale perché è in
continua elaborazione; la copia che ho, in bozza, quella cui
accennava prima Lustrissy, potrà darla in visione, del resto non
penso che sia compito dell'Assessorato distribuire i Piani Sanitari
Nazionali alle forze politiche che sono molto ben rappresentate in
Parlamento, come mi è stato ricordato qui, per cui certi impegni
penso sia corretto e giusto che vengano fatti nei modi dovuti.
Noi, dicevo, portiamo una proposta che tiene conto di due
problemi fondamentali. Uno, che in termini tecnici ci vede
penalizzati, due che in termini legislativi a livello di riforma,
ci trova tuttora ancorati a un ente che comunque esiste. Qual era
la situazione che volevamo portare avanti?
E qui rispondo in parte a domande che sono state fatte. Che cosa
succederà con la questione dell'Ordine Mauriziano e con la presenza
dell'Ordine Mauriziano ancora nella Valle?
Vogliamo eliminare la questione della cogestione. Noi
attualmente, essendo coproprietari di uno stabilimento, ci troviamo
a non poter passare delle funzioni che spettano all'Unità Sanitaria
Locale; fintanto che non sarà definito questo problema non potremo
passare delle competenze che sono ancora in una vertenza. Noi
abbiamo l'impugnativa anche della nomina commissariale, abbiamo
avuto tutta una serie di difficoltà gestionali. Quando abbiamo
risolto il problema, ecco che automaticamente ci viene detto che
non dovevamo risolverlo così, che dovevamo aspettare. Aspettare che
cosa? Noi chiediamo in più che il denaro che lo Stato paga per una
questione che ha voluto, per la presenza di un ente su cui le altre
forze non hanno sollevato eccezioni, almeno venga reinvestito nella
Valle. Se deve essere investito in strutture ospedaliere perché
quella è la funzione che bene o male lo Stato gli assegna ancora,
allora almeno che venga reinvestito nella Valle.
E questo non mi sembra andare contro gli interessi della
popolazione e degli ammalati, né mi sembra un intervento che
dequalifica l'attuale ospedale, perché - e qui voglio fare una
precisazione all'intervento di Fosson - ho detto altre volte che
questo non entrerà in concorrenza con l'attuale struttura, se non
in una concorrenza ideale, nel senso di perfezionamento.
Le specialità previste, che sono chirurgiche e mediche, come
potrà essere eventualmente controllato - è chiaro che si dovrà
discutere ancora a parte sulle previsioni di queste strutture - non
vadano in concorrenza con quella che è la funzione della Regione a
livello sanitario, ma siano un qualche cosa che lo stesso piano
sanitario nazionale prevede in zone determinate, e quindi noi,
vista questa presenza, la vogliamo in Valle, ne facciamo richiesta
e non vedo perché dovremmo rinunciarci.
Se c'è una localizzazione di una struttura cardiochirurgica,
visto che è su un bacino di utenza molto ampio, un domani perché
dovrebbe essere nella Regione Piemonte? D'accordo che per
determinate situazioni sarebbe più necessario e più logico, ma noi
chiediamo che, visto che c'è questa incombenza, se si deve fare, se
questa è una realtà, che venga fatto nella regione, che si
reinvesta nella regione; non penso che così facendo andiamo contro
l'interesse della regione.
Per quanto riguarda l'intervento di Péaquin, ho già detto che la
delibera del 4 gennaio '78 dove si fissavano le norme generali,
l'ho ricevuta anch'io ed esaminata successivamente.
Ha fatto parte di una elaborazione - che è venuta anche in
Consiglio - delle strutture ospedaliere, che comunque non è mutata
per quello che riguarda le definizioni. È andata invece nella
elaborazione pratica in quanto era prevista una struttura
ambulatoriale che abbiamo fatto di tutto perché fosse presente, e
che nella Bassa Valle è già qualcosa di concreto.
Abbiamo, in più, voluto chiudere con questo una vertenza che ci
vedeva sempre, per tutte le richieste che dovevamo fare, per tutti
gli aggiornamenti che volevamo fare nella struttura ospedaliera,
legati alla disponibilità del bene da parte di chi ne è
proprietario. Perché al momento in cui si voleva ristrutturare
all'interno, è stato necessario, affinché gli organi competenti di
controllo passassero i progetti di ristrutturazione, avere la
delibera dell'Ordine Mauriziano che accondiscendeva a questi
progetti. Questo è quanto s'è verificato fino ad ora. E l'esempio
più classico e ultimo è quello di un mutuo. Avevamo bisogno per le
strutture ospedaliere di un mutuo, e non c'era la possibilità di
averlo se non con la firma dei due Enti, Regione ed Ordine
Mauriziano. Questa vertenza si è trascinata per un anno e mezzo. Se
non c'erano questi rapporti, vorrei chiedere a chi sembra più
competente come si poteva risolvere la questione. Quindi queste
sono situazioni di fatto, e noi ci siamo mossi in base a queste,
non certo per volontà di mantenere in piedi un Ordine.
Noi abbiamo sollecitato l'attuazione dell'art. 41 proprio perché
vogliamo definito una volte per tutte il nuovo ordinamento
dell'Ordine Mauriziano, ma l'art. 41 non si discute nel Consiglio
Regionale, se non come proposta, in quanto cita "Sentito il
Consiglio Regionale". Quindi questa proposta dovrà venire in
Consiglio, e allora vedremo quale sarà il concomitante impegno
delle forze a livello nazionale. In quella sede ci sarà l'ulteriore
verifica, anche se il treno principale è già stato perso, perché
discutere si poteva al momento della riforma sanitaria: come si è
mantenuto il Galliera si è mantenuto il Mauriziano. Queste sono
eredità che non hanno voluto né la politica della Union Valdôtaine
né quella dell'attuale Giunta, e i manifesti o i tazebao che potete
mettere non ci turbano.
Per quanto riguarda la necessità della convenzione, l'art. 80
prevede che si arrivi a un accordo o convenzione per la struttura.
Noi con questo schema siamo andati più in là, perché prevediamo una
soluzione che se accettata sarà positiva. Infatti questa
convenzione è definitiva per quanto riguarda la soluzione che noi
proponiamo in accordo con una delle parti, perché i Ministeri
competenti troppe volte ci hanno bocciato un bilancio dell'ospedale
che senza il visto dei competenti organi ministeriali non andava
avanti. Quindi, se questa è la volontà che noi ci proponiamo di
portare avanti per risolvere questo problema, chiaramente deve
avere una contropartita.
Noi facciamo la richiesta che assieme a questa proposta ci sia
il debito finanziamento, altrimenti ci dicano in che modo potremmo
riuscire a indennizzare il Mauriziano e ad uscire da questa
situazione. Noi la poniamo come proposta in positivo, anziché
arroccarci sempre limitandoci a porre l'accento sulle deficienze
dello Stato e ad attendere la definizione dell'art. 41.
Quindi è una convenzione che riteniamo positiva soprattutto per
questi aspetti.
I riferimenti alla delibera del maggio '80 di Péaquin mi stanno
bene, la sottoscrivo ancora oggi. L'attuazione dell'art. 41 con
questa definizione non viene minimamente intaccata, anzi, io sono
pronto a rifirmare quell'o.d.g., perché da parte delle altre forze
non ho avuto il giusto sollecito, oltre naturalmente alle forze che
lavorano con la Giunta, alle quali noi sovente richiamiamo questi
punti, cioè di non portare avanti con la dovuta correttezza certi
problemi che riguardano la Valle. E questo è uno.
Per quanto riguarda la proposta di legge presentata dal Partito
Comunista, in cui l'art. 9 prevedeva un indennizzo regionale, devo
dire che la valutazione che noi abbiamo fatto fare, con perizia,
era legata a questo. Cioè noi prevediamo una valutazione dello
stabile, che dovrà essere sottoposta agli organi competenti e che
deve essere una delle parti di questo accordo; difatti scindiamo le
parti in due: 6 miliardi e 14.
I 6 miliardi sono relativi alla stima che noi facciamo
dell'attuale immobile; inoltre, rilevando la necessità di avere un
qualche cosa che come Regione non potremmo avere, chiediamo un
qualche cosa di più, altrimenti come numero di posti letto in
rapporto agli abitanti non sarebbe possibile, perché il 6% noi lo
rispettiamo, e faccio presente - l'ho già detto in precedenza - che
la Valle d'Aosta era presa in considerazione insieme al Piemonte e
i posti letto facevano media con quelli del Piemonte. Chi lo
desidera potrà vedere i verbali del Consiglio Sanitario dove noi
abbiamo fatto presente questa situazione, ottenendo proprio in
relazione a questo dei finanziamenti a parte. Siccome non ho
l'abitudine di dire cose non vere, darò fotocopia del documento nel
quale per la Valle d'Aosta è modificata l'assegnazione da 1,3 a
7,3; e 7,3 meno 1,3 fanno 6 miliardi che vengono, anche se non sono
nella quota.
E darò la fotocopia del documento precedente e di quello
successivo alla discussione, dai quali si vede che le quattro
Regioni più volte menzionate, che sono riconosciute deficitarie
come posti letto, hanno avuto per l'80 una riduzione proporzionale
dei loro stanziamenti per venire incontro alle esigenze della Valle
d'Aosta. Questo fa parte dei verbali del Consiglio Sanitario che
non penso possano essere messi in discussione, a meno che non si
voglia avere anche in questo caso l'atteggiamento critico che ben
conosciamo.
Quindi noi pensiamo di avere superato quello che prevedeva
l'art. 9 della legge del P.C.I., perché l'indennizzo con quella
formula andava a fondo perso al Mauriziano che poteva investirlo
dove voleva, mentre noi abbiamo chiesto che questo, se deve
esserci, in quanto questa condizione non è sparita, venga
reinvestito nella Valle d'Aosta, e chiediamo che in più ci venga
data la possibilità di usufruire a livello convenzionale di
prestazioni che attualmente non abbiamo e per le quali dovremmo -
come succede finora - ricorrere al di fuori della nostra regione,
oltre che, sovente, della nostra nazione - Lione insegna.
Il problema della gestione è forse il più spinoso - ne
accennavano Nebbia ed altri Consiglieri. Noi, per poter passare le
competenze dell'ospedale all'Unità Sanitaria Locale, dobbiamo
esserne titolari, perché non possiamo demandare la gestione a un
organismo come il Comitato di gestione dell'Unità Sanitaria Locale
senza averne la piena titolarità. Questo è un altro dato assodato
che non può essere messo in discussione, prova ne sia che ci sono
ancora vertenze in piedi proprio per questo motivo. Quindi dobbiamo
fare questa sanatoria così come il Commissario attuale ha dovuto
sanare una situazione di 3-4 mesi di fermo di tutte le attività
ospedaliere, che chiaramente non abbiamo voluto noi.
Si diceva che qui non si faceva niente, non si proponeva niente,
non si arrivava ad accordi, e si faceva l'esempio della soluzione
adottata dalla Regione Piemonte; vorrei prendere i verbali perché
potessimo vedere quello che ha detto qualcuno.
La Regione Piemonte ha già risolto il problema, ha già fatto gli
accordi. Io ripeto che gli accordi come li ha fatti la Regione
Piemonte possiamo farli subito. Il Piemonte ha dato la gestione al
Mauriziano; nello stesso modo noi potremmo decidere di dare
l'ospedale regionale al Mauriziano e di dirgli che deve fare alcune
cose come specialità di prima necessità, cioè quelle che
attualmente vengono gestite all'interno. Dopo di che il Mauriziano
lo gestisce - non faccio allusione al golpe che è stato fatto, per
cui c'era già un'avance a questo livello. La soluzione che ha
scelto il Piemonte è questa: ti do i soldi, entri lì, una parte è
tua, una parte è mia, tu la gestisci. La nostra proposta è
esattamente l'opposto. Noi non vogliamo quella situazione perché la
gestione non sarebbe nostra; noi l'utilizziamo per quanto di
competenza, ma i fondi non glieli passiamo noi, perché le cliniche
non vivono sul finanziamento pubblico, bensì sul convenzionamento,
che è tutta un'altra forma. Quindi questa situazione è stata
completamente aberrata dalla vostra interpretazione.
Alle richieste di Viberti in parte ho già risposto, per quanto
riguarda il Fondo sanitario ho già detto che i 6 miliardi non sono
gli stessi, quelli sono regionali, e noi abbiamo avanzato la stessa
richiesta per completare gli ospedali, quindi non devono essere
confusi. Questi sono a parte e non possono andare a incidere su
quelle che sono le esigenze concrete e quindi precise della
Regione.
Si chiedeva anche di avere copia del Piano Sanitario Nazionale.
Già mi ha preceduto qualcuno a dire che il Piano Sanitario
Nazionale è in continua elaborazione, e infatti gli stessi progetti
- obiettivo sono stati cambiati; inoltre, proprio la sua non
definizione è una delle condizioni che hanno bloccato il piano
sanitario regionale, perché fintanto che non avremo il piano
sanitario nazionale preciso non potremo dire quanto potremo
investire o quando potremo farlo, ma dobbiamo limitarci a dare
degli indirizzi. Si citava prima (e lo conosco abbastanza bene) il
Piano regionale del Piemonte. Bene, è un collage di tutti gli
interventi che già sono stati fatti, e basterebbe, visto che Tonino
è nella Commissione rifiuti solidi, prendere il capitolo che lo
riguarda, o il capitolo ospedaliero, e vedere quali sono le
soluzioni che danno in questo piano, per avere un'idea di che cos'è
un piano sanitario stilato senza avere degli indirizzi precisi: è
un documento che raccoglie un insieme di delibere e le mette a
disposizione di un futuro intervento.
Comunque, purtroppo non posso aderire a questa richiesta perché
del Piano Sanitario Nazionale c'è soltanto una bozza che è
continuamente aggiornata.
Le deduzioni che aveva fatto Tonino penso di averle già esaurite
rispondendo alle osservazioni di Péaquin, perché in parte sono
state ripetitive. Ma il concetto che più colpisce è quello che vede
questo tipo di intervento come una lesione ai principi
dell'autonomia. Noi crediamo - e, nella speranza che questo vada
avanti, si avrà la dimostrazione con i fatti - che l'autonomia avrà
una volta ancora il sopravvento proprio con tipi di intervento come
quello che noi proponiamo, perché non solo noi chiediamo che la
gestione sia di competenza degli organismi regionali, cosa che non
è possibile senza un intervento del genere, ma vogliamo avere la
possibilità di interessarci di una materia nella quale altrimenti
non potremmo essere coinvolti, come la programmazione di un certo
settore - cioè la specializzazione cui accennavo prima - che
coinvolge le Regioni limitrofe.
Noi con questa proposta chiediamo un cointeressamento. Quando ci
si esprimerà su questo finanziamento si dovrà naturalmente
interessare anche la Regione Piemonte, perché queste sono scelte
che interessano un gruppo di Regioni. E non penso che questo sia
l'unico esempio, perché, se andiamo a vedere la dislocazione
dell'Istituto Zooprofilattico, vedremo che è un'altra struttura che
riguarda tre regioni, e non penso che sia deleteria.
Perché non chiedere per la Regione un qualche cosa che vada in
quella direzione? È evidente che non potremmo fare tre Istituti
Zooprofilattici come quello che c'è a Torino; la Regione Piemonte
si accolla degli oneri che senz'altro non sono quelli della Regione
Valle d'Aosta, e non ho mai sentito dire che quello sia sperpero di
denaro, perché naturalmente è in relazione alle utenze ed alle
esigenze. Noi vogliamo che per una volta si rovescino le
proporzioni e, salvaguardando l'autonomia, venga consolidato il
principio che anche le minoranze siano tutelate, e in questo caso
la Valle d'Aosta come bacino d'utenza è una minoranza, perché non
può avere la presenza di un qualche cosa di specializzato. Prendo
atto che i comunisti non sono d'accordo.
Per quanto riguarda le osservazioni di Nebbia, voglio solo dire
che è un po' limitativo riportare tutto a una situazione ante '69,
e penso di avere già spiegato con quanto ho detto in precedenza
perché non si possa ricondurre la situazione attuale a quelle
condizioni. Le scelte che sono state fatte - e parlo dal momento in
cui si sono iniziate a realizzare - avevano già un certo iter. Ci
si lamentava che fossero ferme; noi le stiamo realizzando,
all'interno di una struttura ospedaliera. Vogliamo che venga
realizzata completamente in tempi brevi e non vogliamo che - lo
ribadisco - ci sia il cointeressamento di un ente, che andrebbe a
vanificare certi interventi e, soprattutto, complicherebbe le
relazioni tra i due enti. L'attività didattica è un altro punto che
è stato sottolineato, con la notazione che, per quanto risulta,
essa viene svolta dalle cliniche universitarie. Vorrei precisare
che l'attività didattica è svolta non solo dalle cliniche
universitarie, ma all'interno delle stesse università. Noi non
abbiamo nessuna struttura del genere, e chiaramente, se andiamo a
leggere quell'articolo che poi guarderemo più nel dettaglio,
vedremo che si riferisce ad attività didattica legata a quanto
verrà fatto in questo ospedale. E questa esigenza è stata
sottolineata più volte a livello di operatori sanitari, cioè c'è
bisogno di avere un punto di riferimento per qualificarsi.
I nostri medici che devono specializzarsi trovano enorme
difficoltà a farlo nelle zone limitrofe, perché ci sono possibilità
molto limitate. Stiamo prendendo contatti con gli ospedali francesi
per poter avere questo tipo di rapporto, ed abbiamo già dei
contatti avviati con Lyon per questa specializzazione. Operatori
delle varie branche già sono stati all'estero e continuano ad
andarci; vogliamo arrivare a un rapporto definito che leghi
quest'attività in modo corretto, così che ci sia una possibilità di
aggiornamento continuo, perché effettivamente possiamo dire che il
centro che citavo prima è uno dei più qualificati. La presenza, che
può essere di 6 o di 3 mesi, o può essere alternata come succede
adesso, è senza dubbio tonificante per il grado di operatività dei
sanitari attuali: ne abbiamo delle prove tutti i giorni.
Possibilità di realizzazione legate a questa struttura. Innanzi
tutto si tratta di una struttura che si limiterebbe, proprio per il
grado di specializzazione, a un numero di posti letto molto
limitato, sui 100-120. Essa è prevista nella zona delle Terme,
parzialmente occupata da volumi edilizi e conseguentemente già
dotata dalle organizzazioni primarie principali; la porzione del
terreno insediabile, relativamente piana ed in parte già
terrazzata, si sviluppa sull'asse est-ovest con un fronte esposto a
sud di circa 150 ml. liberi da impedimenti in elevazione e con una
profondità di intervento possibile verso il dorso della montagna di
60-70 m. sulle quote altimetriche 625-635 m. sul livello del mare.
Alle due estremità di quest'area libera ci sono: a est il vecchio
edificio delle Terme, i cui volumi sparsi sono contenuti
nell'ingombro e che attualmente purtroppo è in totale abbandono; ad
ovest, il recente attivo complesso delle nuove Terme, inaugurato
nel giugno 1960.
È chiaro che una delle funzioni e uno dei motivi della presenza
di questo complesso in questa zona di Saint-Vincent vanno ricercati
nella possibilità di sviluppo delle terme, perché avere una
struttura che tenga conto di esigenze riabilitative, e quindi di
esigenze che possono essere collegate all'attività termale che è
un'attività prettamente sanitaria - valga quanto detto dall'art. 36
della 833 - servirà anche a valorizzare questa attività. Dovrebbe
arrivare a conclusione perciò in questo periodo uno studio sulle
possibilità termali di quel complesso, finalizzato alla loro
riutilizzazione e quindi ad una ripresa che naturalmente avrebbe
degli indotti notevoli su tutto il complesso di Saint-Vincent. E
questo è l'aspetto che può giustamente interessare la comunità di
Saint-Vincent, che già più volte è stato ribadito e che aiuta ad
avvalorare ancora una volta l'utilità di fare una convenzione che
prevede un insediamento che tenga conto di questa struttura.
Noi abbiamo ultimamente chiuso - se così si può dire - il
laboratorio delle Terme, scatenando una polemica che non mi
aspettavo da parte del P.C.I., perché più volte, quando si veniva
qui in ratifica, ci si chiedeva come mai si lasciasse gestire una
struttura pubblica a un privato quando avremmo potuto farlo noi.
Noi non abbiamo cambiato il servizio; abbiamo mantenuto gli stessi
crismi, gli stessi orari, le stesse modalità per i prelievi che
vengono fatti dagli stessi operatori, e tuttavia ci troviamo ad
essere accusati. Queste sono posizioni che ci lasciano
esterrefatti, perché ci sembra che qualsiasi posizione si prenda
sia da condannare.
Noi abbiamo fatto questo nelle Terme nell'interesse di un
bilancio che deve tener conto di determinati fattori. Mantenere
degli operatori in zona per un numero di esami molto limitato
voleva dire un costo molto alto degli stessi; le medesime cose
vengono eseguite routinariamente all'interno dell'ospedale di
Aosta, quindi ci sembrava logico che venisse fatto nel modo più
corretto, che porta ad un notevole risparmio di denaro pubblico.
Non mi sembra che questo sia andare contro a degli interessi
particolari, ma piuttosto un andare nella direzione che più volte
era stata sottolineata. Questo è un corollario a tutto il discorso
in generale che riguarda le Terme, e le riguarda in modo
costruttivo, proprio perché le inserisce in quel complesso.
Chiaramente i costi sono più alti, perché - mi riferisco ai
particolari strutturali cui accennava Nebbia - se questo viene
posto in una superficie piana le possibilità strutturali, e quindi
le conseguenti possibilità non solo architettoniche, ma funzionali
interne, sono di molto agevolate.
Mentre, dovendo intervenire anche a modificare il terreno, - ho
letto apposta la situazione del terreno, anche se credo che tutti
la conoscano abbastanza bene - i costi naturalmente sono più
elevati, e dobbiamo tenerne conto se vogliamo chiedere un
finanziamento che contempli anche queste necessità.
Ripeto, non è che noi teniamo conto delle esigenze di un ente,
con cui comunque ci troviamo a fare i conti. Noi diciamo che
dobbiamo chiudere una vertenza; che questa vertenza, se possibile,
vogliamo chiuderla in positivo; che chiuderla in positivo vuol dire
non sprecare e fare in modo che i soldi che diamo come indennizzo
per la parte di proprietà ospedaliera non vadano al di fuori,
perché altrimenti, qualunque sia il valore di quello che verrà
stimato che di dovrebbe indennizzare, questo andrà a finire al
Mauriziano. Noi chiediamo che questo indennizzo venga reinvestito,
e in più chiediamo - visto che si deve reinvestire - che venga
fatto un qualche cosa di specializzato.
Non è che noi vogliamo il Mauriziano, non è che noi abbiamo mai
detto che vogliamo che il Mauriziano sia presente qui o là; noi
prendiamo semplicemente atto che in forza di una legge nazionale ci
troviamo ad avere a che fare con questo ente. Altrimenti potrei
anche concordare con voi e dire che la parte nostra non la vogliamo
più, ma con quale conclusione?
Che rimane tutto come prima, fra sei mesi ci sentiamo di nuovo
chiedere come mai non abbiamo ancora passato tutte le competenze
all'Unità Sanitaria Locale, e dobbiamo ripartire da capo,
ridiscutere, riprenderci le sentenze, rileggerci i verbali ed
arrivare alla stessa conclusione. Abbiamo pensato che fosse più
corretto arrivare con delle proposte concrete.
L'abbiamo fatto, riteniamo che le nostre siano proposte che
tengono conto di determinati handicap che abbiamo come Regione in
quanto dobbiamo tener contadi una legislazione che ci penalizza in
un certo senso, e che li risolvano in senso positivo.
Presidente
- Colleghi Consiglieri, avevamo detto che le
risposte fornite dall'Assessore potevano fare il punto della
situazione. Io ritengo che con l'intervento dell'Assessore possiamo
considerare conclusa la discussione generale, in quanto
l'articolato di questa bozza di convenzione permette di rientrare
eventualmente nei dettagli di ogni singola obiezione che può essere
stata fatta nel corso della discussione generale. Forse seguendo
questo metodo siamo meno dispersivi. Il Consiglio è d'accordo?
Io salterei le premesse che costituiscono la storia e
ribadiscono i passaggi e le tappe fondamentali di questa bozza di
convenzione, tuttavia ne do lettura per maggior chiarimento: "Tra
la Regione Autonoma Valle d'Aosta, rappresentata dal Presidente
della Giunta regionale, Avvocato Mario Andrione, domiciliato per la
carica presso il Palazzo della Regione in Aosta, e l'Ordine
Mauriziano, rappresentato dal Commissario straordinario Vittorio
Roux e dal Direttore Generale dell'Ente Franco Ramella, entrambi
domiciliati per la carica in Torino, Via Magellano, 1,
PREMESSO
- che con sentenza del 10 dicembre 1975 il Tribunale
Amministrativo regionale di Aosta ha annullato il D.P.G.R. 2 marzo
1970 n.75, recante la costituzione in Ente Ospedaliero Regionale
dell'Ospedale Mauriziano di Aosta, mediante scorporo dell'Ordine
Mauriziano;
- che il Consiglio di Stato ha confermato, con sentenza del 5
luglio 1977, la decisione predetta;
- che, in conseguenza di tali sentenze, compete all'Ordine il
dovere non rinunciabile di riassumere la titolarità formale dello
stabilimento ospedaliero di Aosta, salvo diversa soluzione
transattiva da concordarsi fra le parti a norma dell'articolo 80
u.c. della legge 23 dicembre 1978, n. 833;
- che nell'esercizio dei poteri di programmazione sanitaria a
lei attribuiti dalla legge, la Regione Valle di Aosta ritiene di
individuare l'esigenza di un nuovo insediamento ospedaliero sito
nel territorio della Valle (Comune di Saint-Vincent), destinato ad
ospitare discipline specialistiche mediche e chirurgiche nonché
eventuali conseguenti attività didattiche;
- che l'Ordine Mauriziano ha dichiarato e dichiara la propria
disponibilità ad assumere l'incarico di progettare, costruire e
gestire un nuovo ospedale di cui al precedente comma, assicurando
in tal modo il servizio secondo le esigenze della popolazione ed in
conformità agli obiettivi del piano socio-sanitario regionale;
- che detto incarico consente all'Ordine Mauriziano di mantenere
la sua qualificata presenza nel territorio della Regione in armonia
con i suoi compiti istituzionali, rendendo pertanto possibile la
cessione alla Regione Autonoma Valle d'Aosta dell'attuale Ospedale
del Capoluogo;
- che, pertanto, il presente accordo si sostanzia nel semplice
trasferimento della sede delle attività sanitarie dell'Ente senza
comportare per l'Ente medesimo alcuna rinuncia ad esercitare in
Valle d'Aosta uno dei compiti principali impostigli dalla vigente
normativa."
Ha chiesto di parlare il Consigliere Nebbia; ne ha facoltà.
Nebbia (PSI)
- Signor Presidente, vorrei soffermarmi un
momento sulla pag. 2 per un chiarimento sul penultimo punto, dove è
detto che "Detto incarico consente all'Ordine Mauriziano...
rendendo pertanto possibile la cessione alla Regione Autonoma
dell'attuale ospedale del Capoluogo". Mi sembra di capire che la
stipula da parte della Regione di questa convenzione permetterebbe
la disponibilità dell'ospedale e quindi il suo trasferimento
all'Unità Sanitaria Locale, mentre al Punto 10 mi pare di leggere
il contrario.
Vorrei sapere se la stipula di questa convenzione permette,
anche se non viene attuato il tutto, di sbloccare la situazione, o
no.
Presidente
- Considerando questa richiesta come una
richiesta sulle premesse, io darei la parola all'Assessore
Rollandin per una precisazione che poi servirà anche per il comma
10.
La parola all'Assessore Rollandin.
Rollandin (UV)
- Ho già detto nella relazione che se non
si arriva ad un accordo, cioè se questo non va in porto (il che
naturalmente è legato a queste condizioni) il problema della
gestione rimane insoluto. Perché noi non possiamo dare a gestire un
qualche cosa che non è di nostra proprietà.
Noi abbiamo sistemato, l'ho detto stamattina nella relazione, la
questione del personale, però la questione della struttura -
diciamo la parte permuta, oltre che la soluzione di un nodo legale
- non può essere risolta senza un accordo e quindi neanche la
gestione, perché, ripeto, non possiamo dare a gestire un qualche
cosa che è ancora in vertenza. Ecco spiegato anche il perché di una
certa urgenza; l'iter infatti non è semplice, e se non partiamo con
qualche cosa di concreto non possiamo sperare di concluderlo.
Presidente
- Dò lettura del comma 1:
"La Regione Autonoma Valle d'Aosta affida all'Ordine Mauriziano
il compito di progettare, costruire e gestire nel territorio del
Comune di Saint-Vincent uno stabilimento ospedaliero destinato ad
accogliere specialità mediche e chirurgiche nonché le eventuali
conseguenti attività didattiche, in conformità alle indicazioni del
piano socio-sanitario regionale."
Ha chiesto di parlare il Consigliere Mafrica; ne ha facoltà.
Mafrica (PCI)
- Noi siamo convinti che questa
convenzione, e stiamo parlando anche del testo, sia una brutta
convenzione, sia una convenzione indeterminata e che non risolve -
come invece ha sostenuto più e più volte l'Assessore - il problema
dei rapporti tra Regione e Mauriziano. Quindi interverrò su ogni
articolo dicendo quali sono per quell'articolo le ragioni che a
nostro giudizio la rendono indeterminata e non accettabile nella
logica che vuole fare ingoiare a tutti l'Assessore, anche a quelli
che non sono convinti.
L'Assessore ha detto molte volte che a Saint-Vincent occorre
fare un ospedale altamente specializzato; a questo Punto 1° io
l'"altamente specializzato" non lo vedo e non vedo neppure lo
"specializzato". Qui si dice: "Accogliere specialità mediche e
chirurgiche". Siccome quando vado dal mio medico sulla sua targa
c'è scritto "Specialista di medicina interna", mi si chiarisca la
differenza che esiste tra specialistico e specializzato, perché da
questo testo non risulta assolutamente che si voglia fare qualcosa
di diverso; potrebbe essere un normale ospedale, perché si parla di
specialità mediche e chirurgiche.
Secondo elemento su questo articolo: si dice che le attività
didattiche e queste specialità mediche e chirurgiche dovranno
essere stabilite "in conformità alle indicazioni del piano
socio-sanitario regionale". Ora logica vuole che, se esistesse il
piano socio-sanitario regionale e avesse stabilito determinate
cose, questa convenzione potrebbe essere assunta in conformità col
piano; siccome il piano socio-sanitario regionale ancora non
esiste, e si stabilisce per convenzione questo tipo di discorso, ne
discende che sarà il piano socio-sanitario regionale a essere in
conformità a questa convenzione e non viceversa. Quindi si mettono
dei condizionamenti rispetto al piano che dovrà essere fatto, piano
che già di per sé rovescia un discorso fatto soltanto due anni fa
dalla maggioranza regionale, perché il testo diffuso allora diceva:
"Ritenuto impossibile avere più di due sedi ospedaliere, non
potendo ridurci alla situazione ottimale di un'unica sede
ospedaliera in quanto le spese di gestione diventerebbero altissime
e quindi insostenibili, e la necessità di personale aggraverebbe
ancora di più le attuali carenze, si precisa che le sedi
ospedaliere saranno l'Ospedale Mauriziano e Beauregard." È chiaro
che una verità presentata come tale due anni fa può oggi essere
riconosciuta come un errore, ne consegue altrettanto che quella che
viene presentata oggi come verità possa anche, in futuro, essere
riconosciuta come errore.
Presidente
- Nessun altro intende prendere la parola sul
primo Comma?
La parola all'Assessore Rollandin.
Rollandin (UV)
- Per quanto riguarda la differenza tra
specialità e specializzato, non avendo il dizionario non voglio
addentrarmi in definizioni lessicali che poi potrebbero essermi
rinfacciate; voglio solo dire che il prosieguo della discussione,
guardato secondo logica, sta già a dimostrare che la risposta è
insita nell'articolo, perché si dice "in conformità con il piano
sanitario regionale". Non avendo avuto la possibilità di definire
questo, non abbiamo allegato le specialità che abbiamo avanzato
come pourparler e che naturalmente saranno oggetto di
specificazione nel passo successivo. Quindi la logica non si
ribalta, ma è esattamente coerente con un disegno.
Si sarebbe fatta violenza al piano sanitario regionale se in
questo momento io avessi già detto quali sono le specialità; in
questo caso mi si poteva chiedere dov'era il piano sanitario
regionale a cui si faceva riferimento. E difatti si dice "in
conformità". Se fare questo non fosse possibile, posso citare
alcune specialità, sia chirurgiche sia cliniche, che non sono
assolutamente in contrasto con nessun piano sanitario, come la
cardiochirurgia, la chirurgia plastica, la chirurgia toracica,
l'oncologia clinica o l'angiologia che possono essere fatte in una
struttura del genere.
E ribadisco che quel documento non solo è valido, ma lo stiamo
attuando in pieno, perché le due sedi le stiamo definendo; quindi
quello lo vogliamo e lo stiamo attuando alla lettera.
Ripeto, invito a fare un giro per l'ospedale per vedere quello
che si sta facendo.
Riguardo alle spese di gestione ho già detto, ma forse non sono
stato sufficientemente chiaro, che per esempio un conto è chiedere
a uno studio una prestazione e un conto è gestire lo studio; un
conto è gestire una clinica e un conto è avere una convenzione,
perché la convenzione la si ha per l'uso che è determinato
dall'utenza. Ed ecco la previsione - giusta - che noi facciamo, di
arrivare alla convenzione e non a una gestione, perché dalla
gestione vogliamo esserne fuori. Noi non vogliamo entrare nelle
spese perché sarebbe contro la legge; noi non possiamo andare a
gestire un'altra struttura, e sarebbe addirittura storno di fondi
andare a mettere dei fondi in una struttura di questo genere.
Questo non lo vogliamo per nessuna ragione. Se c'è questa
struttura, se la gestisce il Mauriziano, noi entriamo in
convenzione. Conviene? Non conviene?
Non è compito nostro.
Presidente
- Dò lettura del comma 2°:
"L'Ordine Mauriziano si impegna a presentare alla Regione, per
l'approvazione, il progetto ed ogni altro elaborato tecnico
relativo al costruendo edificio; il numero e la qualità delle
discipline mediche e didattiche, la capacità ricettiva dello
stabilimento ed ogni altra indicazione strutturale, funzionale e di
gestione ad esso relativa, formerà oggetto di separato documento
tecnico da redigersi entro il ............, e che, previa
approvazione dei contraenti, verrà unito al presente atto come sua
parte integrante e sostanziale".
Qualcuno chiede la parola? Ha chiesto di parlare il Consigliere
Mafrica; ne ha facoltà.
Mafrica (PCI)
- Questa è una convenzione che per il
momento è soltanto una dichiarazione di intenti. In una serie di
articoli, uno dietro l'altro, c'è un continuo rimando ai successivi
atti che dovranno essere fatti nel futuro. Si dice qui che formerà
oggetto di separato documento tecnico il progetto complessivo che
stabilirà il numero delle specialità, la capacità recettiva e tutte
le altre cose che servono per questo progetto.
Voglio solo sottolineare questo elemento: che per oggi si
rimanda, dal punto di vista proprio della capacità ricettiva, che è
già determinante, ad un futuro documento tecnico.
Una domanda ancora sulla scelta di Saint-Vincent. Al di là del
fatto che si scelga un Comune dove già è stata individuata un'area
destinata a provvedimenti di questo tipo, la scelta ha qualche
altra motivazione, o questa è l'unica? Perché faccio notare che a
Saint-Vincent nel giro di qualche anno si prevede di investire 50
miliardi tra il casinò e l'ospedale. Rispetto ad altri Comuni
limitrofi, la scelta ha qualche altra ragione, o è puramente
quella?
Presidente
- Non vi sono altri che chiedono di parlare
sul comma 2°: la parola all'Assessore Rollandin.
Rollandin (UV)
- La disponibilità di quest'area è chiaro
che è stato uno dei motivi determinanti. L'altro è la presenza
delle Terme che devono essere rivitalizzate. Infatti, per riuscire
a dare uno sfogo a quella che è un'attività bloccata attualmente -
perché noi non possiamo essere concorrenziali, per fare un nome,
con le Terme di Porretta a certi livelli, sia come bacino di
utenza, sia come disponibilità di offerta - dobbiamo offrire
qualche cosa per poter chiedere. Come lo facciamo in altri campi,
per esempio quello turistico, dobbiamo farlo in campo - a questo
livello - riabilitativo. Non possiamo chiedere - altrimenti
facciamo solo dei proclami - di dare un maggior sviluppo alle Terme
senza abbinarvi una qualche struttura che ne veda un
coinvolgimento. E proprio l'abbinamento di queste due strutture può
essere un punto determinante per questo fine.
Presidente
- Do lettura del comma 3°:
"In relazione all'incarico di cui al punto n.1 ed al conseguente
trasferimento delle attività mauriziane dal Comune di Aosta a
quello di Saint-Vincent l'Ordine assume formale impegno di cedere
alla Regione Valle d'Aosta l'attuale stabilimento ospedaliero di
Aosta con le relative pertinenze ed annessioni immobili e mobili
site entro il perimetro ospedaliero, e pertanto con esclusione dei
beni immobili ubicati altrove nel territorio della Regione".
Ha chiesto di parlare il Consigliere Mafrica; ne ha facoltà.
Mafrica (PCI)
- Questo punto che riguarda la cessione
dell'immobile, e il seguente che riguarda la rinuncia da parte del
Mauriziano alla titolarità, sono condizionati poi, al Punto 10, dal
verificarsi di una serie di fatti che per il momento non sono da
discutere perché sono enunciati nei punti successivi.
Quindi anche questi due punti, sia la cessione dell'immobile che
la rinuncia alla titolarità e ai diritti, sono legati ai punti
successivi.
Presidente -
Ha chiesto di parlare il Consigliere De
Grandis; ne ha facoltà.
De Grandis (PRI)
- Vorrei chiedere se questo passaggio
della proprietà e della titolarità avviene in un tempo successivo
al perfezionamento di tutto quello che il Mauriziano dovrebbe
realizzare in Saint-Vincent, ragion per cui al Punto 8 si dice che:
"Nelle more del perfezionamento delle intese contenute nel presente
atto, le parti convengono sulla necessità di adottare un regime
transitorio per l'Amministrazione dell'Ospedale di Aosta". Quello
che volevo chiedere pertanto è quando di fatto cessa la materia del
contendere: all'atto della stipulazione della convenzione, o quando
si saranno realizzate tutte le condizioni che la convenzione
prevede? Perché evidentemente la preoccupazione è che nelle more
del perfezionamento di tutte le condizioni previste da questo atto
si possa creare un contenzioso che procurerebbe notevoli difficoltà
alla Regione, anche per quanto riguarda la possibilità di passare
all'Unità Sanitaria Locale le strutture ospedaliere delle quali di
fatto la Regione non è titolare fino a quando non è perfezionato
questo atto.
La nostra preoccupazione dunque è quella nelle more di questo
perfezionamento sussista la possibilità di un contenzioso che
disattenda praticamente lo scopo finale che si vuole raggiungere
con questa convenzione, che è quello di dirimere definitivamente
questa questione e di chiudere la vertenza.
Presidente -
Non ci sono altri che intendono parlare sul
comma 3°; la parola all'Assessore Rollandin.
Rollandin (UV)
- A chiarimento penso di dire che il
contenzioso non è che si crea o può addivenire nelle more di questa
stipula di convenzione tra le due parti e il verificarsi di quella
serie di condizioni che sono previste nei tre punti del penultimo
comma, perché chiaramente noi in questo momento diamo il via ad
un'operazione che non possiamo dare come risolutiva in quanto non
vede impegnate solo queste due parti, dal momento che ci sono i
Ministeri competenti che devono esprimersi; quindi il contenzioso
c'è, non si viene a creare con questo.
Perché è importante quell'ulteriore passo, che si citava prima,
dell'arrivare a un sistema di gestione che permetta l'imputazione
solo formale per quanto di competenza sull'Ordine?
Faccio un'ipotesi: si deve ristrutturare un qualche cosa a
livello murario; a quel momento la struttura è del Mauriziano,
quindi noi - come abbiamo fatto finora - chiederemo che quell'atto
sia formalmente imputato anche all'Ordine Mauriziano fintanto che
non è definita questa questione.
Passiamo all'altra questione: acquisto materiali, l'acquisto
materiali è gestione: non deve andare all'imputazione formale
all'Ordine. Con questi chiarimenti noi possiamo passare il tutto
alla gestione dell'Unità Sanitaria Locale ancor prima di aver
definito la questione. Non so se ho reso l'idea dei tempi che
possiamo seguire con questa procedura.
Presidente
- Dò lettura del comma 4°:
"Con la cessione di cui al punto precedente l'Ordine si impegna
a rinunciare ad ogni suo diritto connesso con la titolarità dello
stabilimento de quo".
Nessuno chiede di parlare su questo comma, passiamo al seguente.
Comma 5°:
"La Regione Valle d'Aosta riconosce all'Ordine, a titolo di
rimborso per la cessione dello stabilimento e di quanto in esso
contenuto, la somma di lire 6 miliardi, che l'Ordine si impegna a
reimpiegare integralmente nella costruzione del nuovo ospedale di
Saint-Vincent; tale somma, imputabile ad apposito capitolo del
Fondo Sanitario Nazionale, verrà corrisposta all'atto
dell'approvazione regionale del progetto di cui al precedente punto
n. 2."
Ha chiesto di parlare il Consigliere Mafrica; ne ha facoltà.
Mafrica (PCI)
- Dal mio punto di vista l'unica risposta
certa data dall'Assessore è quella dell'esistenza nel Fondo
nazionale dei 6 miliardi per il rimborso. Ha detto prima che si è
passati da 1,3 miliardi a 7,3: volevo chiedere una conferma di
questo.
Presidente
- Ci sono altri che intendono parlare sul
comma 5°? Allora, per la precisazione la parola all'Assessore
Rollandin.
Rollandin (UV)
- Avevo chiarito che i 6 miliardi a cui si
accennava nell'introduzione, per i quali si chiedeva se c'era un
documento che ne comprovasse l'esistenza, non sono per questo tipo
di impostazione, ma per la realizzazione delle opere che abbiamo
ancora da definire, perché per il Beauregard abbiamo impiegato dei
fondi avuti in base all'art. 12, che comunque dobbiamo reinserire.
Quelli sono per quel tipo di investimento.
La differenziazione in 6 miliardi e 14 è perché i 6 miliardi
sono legati all'indennizzo, cioè quello che la Regione, in base ad
una perizia che ha fatto, stabilisce come valore dell'immobile e
dei terreni di proprietà del Mauriziano.
Dopo di che, visto che una delle condizioni è quella del
reinvestimento di questi miliardi, si impegna a chiedere la parte
rimanente, valutata per un insediamento di 120 posti letto, come
finanziamento per poter realizzare quest'opera. Non so se ho reso
l'idea: sono due cose diverse. È chiaro che questo documento, una
volta approvato, va presentato in Consiglio sanitario e negli
appositi uffici per poter avere l'iter conseguente.
Presidente
- Ha chiesto di parlare il Consigliere Tonino;
ne ha facoltà.
Tonino (PCI)
- L'Assessore ha detto che i 6 miliardi non
sono il frutto di una contrattazione, bensì il risultato di una
stima fatta dalla Regione, se ho ben capito. Io domando se è
possibile - non oggi evidentemente, anche se sarebbe stato corretto
averla oggi - avere copia della stima che la Regione ha fatto
eseguire. Questo anche perché - ripeto - noi avevamo indicato una
metodologia per determinare il valore dell'immobile; non la ripeto,
perché è indicata bene nell'art. 9 della nostra proposta.
Volevamo capire come si è arrivati a questa cifra dei 6
miliardi, se è sulla base di elementi oggettivi - e l'Assessore ha
parlato di una perizia fatta dalla Regione che vorremmo conoscere
-, o se invece è frutto di una contrattazione, il che sarebbe cosa
evidentemente diversa.
Presidente -
La parola all'Assessore Rollandin per la
risposta ancora al comma 5°.
Rollandin (UV)
- La Regione ha predisposto una perizia,
di cui farò avere una copia, che fa una valutazione dei vari
parametri, cioè del terreno, dell'immobile e di quelle che sono le
attrezzature, e che porta a un risultato che si avvicina come
valutazione a quello indicato. Questa perizia è differenziata nelle
tre voci ed è stata naturalmente vista con la controparte. Con la
controparte, soprattutto per quanto riguarda la valutazione
dell'immobile e delle attrezzature, c'erano divergenze di vedute
che hanno portato a definire sulla cifra di 6 miliardi questo tipo
di perizia concordata - anche se il termine forse è improprio in
questo momento - che quindi tiene conto di una perizia oggettiva e
della valutazione della controparte.
Presidente
- Dò lettura del comma 6°:
"Le parti si impegnano a richiedere un apposito, ulteriore e
specifico finanziamento statale nella misura di lire 14 miliardi
suddivisi nei due esercizi finanziari 1982 e 1983, da destinare
integralmente all'Ordine a titolo di contributo per la costruzione
del nuovo ospedale di Saint-Vincent di proprietà dell'Ordine
stesso".
Ha chiesto di parlare il Consigliere Mafrica; ne ha facoltà.
Mafrica (PCI)
- Qui si prevede di chiedere congiuntamente
tra Regione e Mauriziano la somma di 14 miliardi allo Stato per la
costruzione del nuovo ospedale. La domanda è la seguente: è già
stata fatta una richiesta prima di stendere questa convenzione?
Sono stati presi dei contatti con lo Stato, oppure si è stesa
questa convenzione con queste cifre sulla base del ragionamento che
l'Assessore ha detto più volte, cioè, in sostanza, siccome lo Stato
è il colpevole dei guai, sia lui a pagare? Vorremmo sapere se ci
sono stati dei contatti, se c'è qualche assicurazione, oppure se è
un accordo tra Mauriziano e Regione, che ancora non vede in nessun
modo né avvisato né preavvertito lo Stato.
Presidente
- Ci sono altri che intendono prendere la
parola sul comma 6°?
La parola all'Assessore Rollandin.
Rollandin (UV)
- Da parte regionale è chiaro che prima di
fare delle richieste volevamo avere un documento che fosse
approvato, perché ci sembrava assurdo fare delle richieste che non
fossero avallate dall'organo competente. Per parte del Mauriziano,
avendo recepito analogo provvedimento, è chiaro che per prenderlo e
per cercare di avallare un provvedimento del genere ha sentito i
Ministeri competenti che ne sono anche i controllori. Quindi c'è in
questa via indiretta il contatto.
Presidente
- Dò lettura del comma 7°:
"Le parti convengono che la realizzazione e l'entrata in
funzione del nuovo ospedale potranno avvenire secondo criteri di
gradualità e conformemente alle indicazioni di priorità contenute
nel piano socio-sanitario regionale.
Apposita convenzione tra la Regione e l'Ordine, da stipularsi
prima dell'inizio della attività ospedaliera, disciplinerà i
rapporti tra le parti - da tale attività derivanti - accogliendo
comunque il principio del finanziamento regionale delle prestazioni
e fatti in ogni caso salvi i diritti del personale dipendente
dell'Ordine in conformità alle norme vigenti".
Ha chiesto di parlare il Consigliere Viberti; ne ha facoltà.
Viberti (DPROL)
- Mi spiace di dare un'ulteriore
dispiacere all'Assessore alla Sanità, il quale dimostra di essere
ampiamente stufo dell'incapacità dell'opposizione di capire quello
che lui ha fatto; d'altra parte se la relazione anziché essere
costituita da 13 righe fosse stata un po' più ampia, certe domande
noi non avremmo dovuto farle, quale per esempio quella dei 6
miliardi, o quale per esempio quella che ha fatto poco fa il
collega Mafrica. Comunque io vorrei sapere cosa vuol dire, alla
quart'ultima riga, quell'"Accogliendo comunque il principio del
finanziamento regionale delle prestazioni", perché prima
l'Assessore ha detto che noi, una volta che questo ospedale fosse
costruito, non daremo più una lira al Mauriziano; invece mi pare di
capire che noi qui di soldi dobbiamo dargliene ancora.
Per il resto, credo di non poter intervenire adesso; lo farò
sulle questioni di metodo che non sono richiamate da questo punto
specifico, intervenendo per dichiarazione di voto.
Presidente
- Ha chiesto di parlare il Consigliere
Mafrica; ne ha facoltà.
Mafrica (PCI)
- In questo comma si fa riferimento a
un'apposita convenzione che dovrà essere stipulata tra la Regione e
l'Ordine Mauriziano per l'utilizzazione da parte della Regione di
questa struttura attraverso prestazioni. Io chiedo due cose: se sul
carattere di queste prestazioni c'è qualche idea da parte
dell'Assessore, o se è ancora tutto nel vago; e come mai si è
scritto "Fatti in ogni caso salvi i diritti del personale
dipendente dall'Ordine in conformità alle norme vigenti".
Se le norme vigenti stabiliscono già qualcosa, perché abbiamo
riportato questa frase? O questa frase non pone già
all'Amministrazione, attraverso questa convenzione, restrizioni
rispetto a trasferimenti possibili di personale non locale da altre
sedi del Mauriziano in Val d'Aosta?
Presidente
- Ci sono altri che intendono prendere la
parola sul comma 7°?
La parola all'Assessore Rollandin.
Rollandin (UV)
- Le prestazioni fatte su regime di
convenzione è chiaro che devono essere pagate, quindi le
prestazioni prevedono un apposito finanziamento.
Per la questione del personale, non è in quell'ottica che va
visto questo principio. Questo è un principio che è già ribadito
dall'art. 25 del D.P.R. 761; qui viene ripetuto in quanto era una
norma che stabiliva ancora una volta che non si parla di personale
che dovrà essere gestito dall'Unità Sanitaria Locale, ma di
personale - soprattutto per quanto riguarda la gestione - che va
visto sotto quell'aspetto. Preciso ancora che non è competenza
regionale stabilire in materia di un altro ente. Quindi noi non
potevamo non mettere questo, che serve da chiarimento. Noi a quel
momento avevamo protestato, e quella protesta ci è servita perché
avevamo interpretato che si anticipasse una soluzione di una legge
regionale, cioè la legge regionale sul ruolo del personale poteva
essere inficiata nel caso in cui si applicasse alla lettera quanto
disposto dall'art. 25 del 761, perché vedeva cointeressato il
Mauriziano in queste disposizioni. La legge è passata, e quindi
questo è un articolo a parte.
Presidente
- Dò lettura del comma 8°:
"Nelle more del perfezionamento delle intese contenute nel
presente atto, le parti convengono sulla necessità di adottare un
regime transitorio per l'Amministrazione dell'ospedale di Aosta;
tale regime transitorio, da perfezionarsi in apposito atto, dovrà
comunque accogliere il principio della imputabilità formale dei
provvedimenti di amministrazione all'Ordine, per quanto di sua
competenza, nel quadro dei rapporti diretti ed esclusivi tra Ordine
e Regione".
Ha chiesto di parlare il Consigliere Mafrica; ne ha facoltà.
Mafrica (PCI)
- A me sembra che questo sia l'articolo più
capestro tra i tanti che ci sono in questa convenzione, perché in
pratica stabilisce per un tempo indeterminato un regime transitorio
per l'amministrazione dell'Ospedale di Aosta. Siccome in sostanza
questa convenzione diventerà operante quando si avranno i 20
miliardi che devono arrivare, quando i progetti saranno stati
approvati, quando saranno state soddisfatte tutte le diverse
condizioni... (Intervento dall'Aula, non comprensibile) ...
All'art. 10 si legge: "Le parti si danno reciprocamente atto che le
intese contenute nel presente documento - quindi anche quella
contenuta all'art. 8 - e che sono tra loro connesse e
interdipendenti ad ogni fine, acquisiranno piena efficacia ed
operatività al verificarsi delle seguenti condizioni", e le
condizioni sono: le garanzie di finanziamento, l'approvazione da
parte delle competenti autorità di vigilanza degli atti formali,
l'approvazione dei progetti ed elaborati tecnici da parte degli
organi statali e locali, e il rilascio delle prescritte
autorizzazioni e licenze. Quindi io chiedo quanto tempo
presumibilmente dovrà passare prima che siano adempiuti tutti
questi provvedimenti, e se fino a quando questi provvedimenti non
saranno adempiuti, sarà in vigore o no il regime transitorio.
Questo regime transitorio prevede poi il principio della
imputabilità formale al Mauriziano di tutti i provvedimenti che
possono far riferimento a questo Ordine. Se per caso - altra
domanda - fra tre anni, per una ragione che non sappiamo, il
Mauriziano decidesse di rescindere il contratto o la Regione
cambiasse idea, che cosa capiterebbe degli atti imputati al
Mauriziano? Non porterebbero a un'ulteriore complicazione della
situazione?
Presidente
- Ha chiesto di parlare il Consigliere
Viberti; ne ha facoltà.
Viberti (DPROL)
- Non solo il peggiore, di capestro, ma
secondo me è quello che proprio dimostra come la linea vincente
dell'Assessore sia passata sopra a quelli che sono i diritti che la
Valle d'Aosta ha circa quell'ospedale. Non sto a rileggere le cose
che ho detto prima, ma qui si dice che l'Ente Mauriziano ha tutte
le ragioni e noi abbiamo tutti i torti; e questo, secondo me, non
va bene. Non va bene non per la figura che ci fa fare l'Assessore,
ma per la figura che ci fanno tutto il Consiglio e la Regione Valle
d'Aosta e i suoi abitanti.
E questa iniziativa demagogica, Assessore, forse le porterà
qualche voto in quel di Saint-Vincent, però non sappiamo fra
qualche anno quali danni potrà procurare, oltre a quelli che ci
procura adesso dal punto di vista della figura che facciamo come
Consiglio Regionale.
Presidente
- L'Assessore intende rispondere? Ne ha
facoltà.
Rollandin (UV)
- Tralascerò di rispondere a quelli che
fanno cenno a possibilità divinatorie che non ho, né voglio
scendere a toni di bassa polemica che non mi interessa.
L'art. 10 vede legati i singoli articoli come deve essere in
qualsiasi convenzione. L'art. 8 è un articolo abbastanza chiaro e
leggibile. Dice: "Nelle more del perfezionamento delle intese
contenute nel presente atto...", non parla del presente comma, del
presente articolo, ma del presente atto; cioè dice, al di là di
quello che è l'iter preciso dell'art. 10, cosa si fa nel frattempo,
visto che noi abbiamo l'intenzione di passare il tutto alla
gestione dell'Unità Sanitaria Locale.
E dice che si arriva a un regime transitorio, di cui non posso
prevedere la durata, e questo lo ammetto francamente, perché non ne
so i termini. Però dico che in termini abbastanza brevi vogliamo
arrivare a questa convenzione che preveda l'imputazione formale
degli atti, per quello che ho spiegato prima; dopo di che, con
questo accordo, noi passiamo la gestione dell'ospedale all'Unità
Sanitaria Locale. Ecco il motivo e la funzione di questo articolo,
il che non è in contrasto, e non è capestro, tutt'altro; è
liberatorio semmai, perché, al di là di quello che può succedere,
questo comunque l'abbiamo adesso, ed è uno degli accordi previsti
dall'art. 80, una parte di quello che è previsto dall'art. 80.
Presidente
- Ha chiesto di parlare il Consigliere Nebbia;
ne ha facoltà.
Nebbia (PSI)
- Solo per dare un suggerimento. Mi pare che
la materia del contendere stia nelle diverse interpretazioni che si
danno di questo articolo, credo allora che una sua posposizione
all'art. 10 potrebbe rendere più chiare le cose. L'art. 10 infatti
fa riferimento a tutti i termini previsti nel documento, mentre
questa è una norma transitoria che normalmente nelle leggi si mette
in fondo. Non so se è possibile, visti gli accordi già intercorsi,
per chiarire meglio il significato, posporre quest'articolo
all'art. 10.
Presidente
- Dò lettura del comma 9°:
"Le parti concordano sulla opportunità che la durata del regime
transitorio, di cui al punto precedente, debba essere limitata
quanto più è possibile; si impegnano pertanto, nell'ambito delle
rispettive attribuzioni e - ove occorra - congiuntamente, a
promuovere e richiedere alle competenti Autorità statali i
provvedimenti necessari alla operatività delle presenti intese.
Rimane comunque stabilito che la cessione dell'ospedale di Aosta
dall'Ordine alla Regione non potrà essere perfezionata prima
dell'acquisizione della garanzia formale del finanziamento della
nuova opera, di cui al precedente n. 6".
Ha chiesto di parlare il Consigliere Mafrica; ne ha facoltà.
Mafrica (PCI)
- Al comma 9° si stabilisce che la cessione
dell'ospedale avverrà soltanto quando ci sarà la garanzia formale
del finanziamento della nuova opera; vorrei conferma dall'Assessore
che garanzia formale significa quando da parte dello Stato ci sarà
un provvedimento deliberativo che stabilirà questo, e che
altrimenti non ci sarà la cessione.
Presidente
- Dò lettura del comma 10°:
"Le parti si danno reciprocamente atto che le intese contenute
nel presente documento, e che sono tra loro connesse ed
interdipendenti ad ogni fine, acquisiranno piena efficacia ed
operatività al verificarsi delle seguenti condizioni:
1) approvazioni da parte delle competenti Autorità di Vigilanza
degli atti formali di recepimento;
2) conseguimento delle garanzie di finanziamento da parte dello
Stato;
3) approvazione dei progetti ed elaborati tecnici da parte degli
Organi statali e locali competenti, e rilascio delle prescritte
autorizzazioni e licenze".
C'è qualcuno che chiede ancora la parola? Del comma 10° è stato
già parlato prima; quindi do lettura del comma 11°:
"Le parti si danno reciprocamente atto che il perfezionamento e
l'efficacia delle presenti intese consentiranno di ritenere cessata
la materia del contendere nel giudizio di ottemperanza promosso
dall'Ordine Mauriziano per l'esecuzione delle sentenze del Giudice
Amministrativo, in premessa richiamate."
Nessuno chiede la parola sul comma 11°.
Colleghi Consiglieri, ci sono due questioni che sono rimaste in
sospeso: al comma 2° c'è la definizione di una data che si tratta
di vedere se è opportuno, sulla proposta dell'Assessore che è il
proponente della convenzione, venga precisata o meno; e poi c'è la
proposta del Consigliere Nebbia di spostare il comma attualmente 8
dopo il comma attualmente 10, cambiando quindi la numerazione e la
collocazione dei commi stessi.
La parola all'Assessore Rollandin.
Rollandin (UV)
- Per quanto riguarda la questione della
formulazione della convenzione e della validità di un comma dovuta
alla sua posizione nella convenzione, francamente non mi saprei
esprimere, perché non penso che questo comma, comunque sia
inserito, cambi la sostanza di quello che viene detto. Non è una
norma transitoria, è una norma integrante. Si dice: "Nelle more
di...", è un comma come tutti gli altri, che prende in
considerazione un fatto: la necessità di ottenere quello che la
situazione transitoria detta nel comma; ma non è il comma che è
transitorio, è transitorio quello che viene detto, quindi non è che
sia meno importante.
Per quanto riguarda la data, la difficoltà di porre una data
indicativa era che venisse posto il 31 ottobre 1981.
Presidente
- L'Assessore Rollandin chiede che nello
schema sia inserita questa data. Pertanto il comma 2° va integrato
con la data 31/10/1981.
Terminato l'esame dell'articolato, il Consiglio è chiamato per
votazione palese a pronunciarsi sulla deliberazione che vi rileggo,
che dice:
"Di approvare il sottoriportato schema di convenzione da
stipulare tra la Regione Autonoma Valle d'Aosta e l'Ordine
Mauriziano per la regolamentazione dei rapporti relativi
all'utilizzazione dello stabilimento ospedaliero di Aosta".
Questo è il dispositivo su cui il Consiglio è chiamato a
pronunciarsi per votazione palese.
È stata aggiunta al Punto 2 la data del 31/10/81; se ho ben
capito la numerazione rimane quella della convenzione: da 1 a 11,
così come proposto e trasmesso ai Consiglieri.
C'è qualcuno che intende prendere la parola per dichiarazione di
voto?
Ha chiesto di parlare il Consigliere Mafrica; ne ha facoltà.
Mafrica (PCI)
- Noi abbiamo fatto dei rilievi sul metodo
seguito dall'Assessore. Possono essere anche comprese le
argomentazioni che aveva fatto prima il Consigliere Faval che, fino
a quando la controparte non era d'accordo, potesse non essere
opportuno far conoscere le cose, che comunque questa era una
responsabilità della Giunta. Io mi chiedo però perché, dopo che
l'accordo con la controparte su questo testo era stato raggiunto,
l'Assessore, invece di portare la cosa in Commissione e in
Consiglio, abbia preferito darne immediatamente notizia alla stampa
e alla radio. La ragione non è, per caso, quella di voler
presentare questa convenzione sotto un certo aspetto, in una
determinata chiave che poi all'opposizione può anche diventare
difficile - perché il primo colpo è sempre quello più efficace -
smontare? Io credo che l'Assessore in questi anni abbia acquistato
in competenza per quel che riguarda la Sanità, ma ho l'impressione
che abbia anche acquistato due altre prerogative non così positive,
che sono: una accresciuta arroganza che supera quella dovuta forse
al temperamento, che quindi dipende dalla funzione; ed anche,
forse, un gusto - legittimo - nel senso di mettere in evidenza a
tutti i costi la sua attività come Assessore e quella del suo
movimento. Questo non è che sia criticabile, però bisogna anche
avere, allora, la pazienza di ascoltare le argomentazioni
dell'opposizione senza prenderle sempre come accuse personali, ma
come valutazioni politiche quali sono in realtà.
Per quel che riguarda la validità di questa convenzione, noi
rileviamo innanzi tutto che c'è stato un capovolgimento della linea
politica. Dal nostro punto di vista decidere di fare un ospedale in
più a Saint-Vincent significa aver fatto per il numero delle sedi
ospedaliere, al di là delle differenze che possono esistere tra una
sede e l'altra, una valutazione diversa rispetto a un accordo che
aveva visto larghi consensi nella maggioranza ed anche all'esterno.
Quindi crediamo che questa sia una cosa che dobbiamo rilevare e che
non ci vede d'accordo, perché, mentre si è lavorato per avere
un'unica Unità Sanitaria Locale respingendo le argomentazioni
dell'opposizione che ne chiedeva due, adesso si è cambiata
impostazione e invece di andare, come si diceva nell'accordo della
maggioranza, possibilmente verso un'unica sede ospedaliera, si va
di fatto a tre sedi ospedaliere.
Dal punto di vista dell'indirizzo da seguire a noi sembra che,
contrariamente a quanto ha detto più volte l'Assessore, con questa
convenzione non si sia ancora risolto il problema, ma si sia preso
un provvedimento che è un primo passo di una marcia che è ancora
lunga; la marcia per la soluzione del problema del Mauriziano è
lunga e irta di ostacoli.
Abbiamo cercato di far rilevare come il numero dei rimandi a
documenti e atti successivi sia numeroso: c'è innanzi tutto da
concordare col Mauriziano il documento tecnico per il progetto; c'è
da lavorare per ottenere da parte dello Stato i 20 miliardi che
sono da imputare allo Stato; c'è da stipulare, ovviamente quando
l'ospedale ci sarà; il tipo di prestazioni che si richiedono e
quindi la convenzione relativa; si tratta di ottenere dal Comune di
Saint-Vincent le autorizzazioni necessarie. Si tratta poi,
ovviamente, di costruire l'ospedale, e anche questo richiede tempo;
ci auguriamo che i tempi non siano analoghi a quelli del Beauregard
perché altrimenti queste alte specializzazioni sarebbero molto
lontane nel tempo.
Quindi noi diciamo che non condividiamo lo spirito di questa
convenzione perché dal nostro punto di vista essa significa rendere
al Mauriziano in Valle d'Aosta un ruolo che a nostro giudizio non
dovrebbe avere; cioè permettendo al Mauriziano di gestire una
struttura ospedaliera si ridà a questo Ente, che non è stato
abolito perché la Costituzione non lo permette, un ruolo e un peso
che vanno al di là della stessa Valle d'Aosta e che invece
avrebbero potuto, continuando nella posizione che l'Assessore aveva
prima, essere ridimensionati o ridotti al nulla. Pertanto noi
avremmo preferito insistere perché si arrivasse all'applicazione
dell'art. 41, quindi a quel provvedimento nazionale che può ancora
risolvere definitivamente la questione. Noi non sappiamo se siamo
noi la forza risolutiva in questo senso; prima di fare richiami a
noi l'Assessore forse dovrebbe farli ad altre forze sue alleate e
che sono anche al Governo del Paese.
Comunque, per concludere, a noi sembra che andare nella
direzione dell'aumento delle sedi ospedaliere, per il costo che
comunque in qualche modo queste sedi avranno anche sul bilancio
disponibile per la Valle d'Aosta per le spese sanitarie, sarà in
qualche misura un rallentamento di quel processo che noi vediamo
più giusto e corretto, che è quello che deve andare nel senso di
rendere più ricche le strutture preventive rispetto invece al
momento della cura. Questo è l'elemento che vogliamo
sottolineare.
Ci sembra che su questa convenzione oggi siano ancora molti i
dati incerti; c'è una indeterminatezza tale che non ce la fa
ritenere positiva, e quindi noi non la voteremo. L'Assessore ha
detto che non è profeta; non ci sono profeti e neanche credo si
debba credere ai profeti, però noi pensiamo che si sia scelto una
strada sbagliata, che potrà incontrare ostacoli tali da poter in
seguito far tornare lo stesso Assessore e la stessa maggioranza su
questa impostazione.
Noi crediamo ancora che prima di dire che si è risolto un
problema si debba fare qualche altro passo in più nella direzione
della soluzione. Molto spesso questa maggioranza, dal nostro punto
di vista, gabella per risolti dei problemi che non lo sono ancora.
La cosa è stata fatta per l'autostrada, e poi abbiamo visto che un
anno dopo l'approvazione del progetto siamo sempre allo stesso
punto. La cosa è stata fatta per il riparto fiscale, e fino ad
oggi, nonostante le cose siano cambiate perché perlomeno è stato
coinvolto il Consiglio, non ci sembra che le notizie siano così
positive come in quel caso ci augureremmo che fossero. Lo si fa
oggi dando per risolta la controversia per il Mauriziano, quando a
noi sembra che si sia preso una strada - che noi non condividiamo -
che però è ancora molto lunga da percorrere.
Presidente
- È iscritto a parlare per dichiarazione di
voto il Consigliere Nebbia; ne ha facoltà.
Nebbia (PSI)
- Intervengo a nome del nostro partito e
anche a nome del P.S.D.I.
Questa bozza di convenzione ci è sembrata piuttosto di difficile
lettura e comprensione; l'Assessore si è sforzato di meglio
chiarirne gli aspetti, tuttavia ci pare che qualche parte oscura
rimanga.
Ci sono però due parti che, malgrado questo, ci sembrano di
notevole importanza. La prima è che, almeno stando alle
dichiarazioni, il contenzioso cui si deve dare più rapidamente
soluzione, quello relativo alla gestione, verrebbe immediatamente
risolto. La seconda che questo è l'inizio di una procedura che
prima si intraprende meglio è. Queste, ripeto, sono le parti
positive; tuttavia rimangono delle imprecisioni; il testo ci pare
decisamente mal scritto perché lascia spazio a diverse e anche
contrastanti interpretazioni, d'altra parte permette di prevedere
una in definizione nei tempi e nei termini proprio perché (l'ha
detto anche l'Assessore) i contraenti non sono due ma tre, e il
terzo non ha firmato questa bozza di convenzione e quindi bisogna
attendere che sia consenziente. Direi anzi che i contraenti sono
più di tre, perché ci saranno delle remore anche da parte di Enti
locali e di terzi.
Per i motivi appena detti, riteniamo che il problema non debba
essere frenato, pur avendo noi una notevole mole di
perplessità.
Quindi esprimiamo la nostra astensione su questo oggetto perché
non ci sentiamo di votare a favore di una bozza così chiaramente
poco intelligibile.
Presidente
- Ha chiesto di parlare per dichiarazione di
voto il Consigliere Viberti; ne ha facoltà.
Viberti (DPROL)
- Io credo che si debba tornare un attimo
indietro, per capire perché noi non voteremo a favore, bensì contro
la proposta che l'Assessore ha portato. E non voglio tornare
indietro fino al 1700 circa, anno in cui la famosa bolla papale di
cui vi ho letto prima ha permesso al Mauriziano di mettere piede in
Valle d'Aosta, con i soldi dei valdostani costruire un ospedale e,
con i lasciti che i valdostani nel corso dei secoli passati hanno
lasciato sempre a questo ente, di migliorare e aumentare il suo
patrimonio; né voglio sottolineare il fatto che questo patrimonio
doveva essere gestito per curare la salute dei valdostani
gratuitamente. Non voglio tornare così indietro - pare che su
queste cose ormai anche l'Union non sia più molto interessata -;
voglio tornare solo indietro all'inizio del mio precedente
intervento, quando facevo una considerazione e dicevo che è dalle
esigenze della popolazione che bisogna partire per risolvere il
problema sanitario della nostra regione. Se noi abbiamo un
contenzioso con il Mauriziano, noi dobbiamo cercare in tutti i modi
possibili di far valere i nostri diritti. L'Assessore Rollandin ha
scelto una strada - e qui veniamo alla questione di metodo - e
ammesso e non concesso che quanto ha detto Faval circa il metodo
sia valido per questo specifico, l'Assessore comunque quando ha
avuto a disposizione questa convenzione - l'ha già detto il collega
Mafrica ma lo ribadisco - non si è premurato di farla avere non al
Consiglio, ma agli organi di informazione, strombazzando ben forte
- non sappiamo con quali intenti, se quelli che intendevo io prima,
o solo quelli di dimostrare che aveva risolto un problema - che la
soluzione era stata raggiunta.
Ora, questa convenzione non risolve assolutamente niente, e mi
pare che l'abbia ammesso lo stesso Assessore quando ha detto che è
un primo passo verso la soluzione del problema.
Ma è un primo passo che vede completamente sconfitta una certa
linea che era stata portata avanti anche da questo Consiglio e che
voleva essere una linea di difesa dell'autonomia della nostra
regione. L'autonomia serve solo per sciacquarsi la bocca, a
qualcuno? Vorrei che qualcuno mi rispondesse.
La questione delle Terme. Non si capisce come il Mauriziano vada
a valorizzare le terme, poiché non abbiamo niente di quello che
riguarda il progetto, il "documento tecnico da redigersi entro il
31". Sarebbe stato magari possibile accettare una convenzione del
genere quando avessimo saputo che cosa si viene a costruire e come
si viene ad agganciare alle terme, sempre ammesso che sia possibile
uscire da quel 6% di posti letto che prevede la 833.
Un'altra questione che non ho sollevato perché mi sembrava
minimale è quella del denaro: si parla di 6 miliardi e di 14
miliardi. A quale anno verranno legati questi importi? Verranno
rivalutati nel corso della costruzione? Perché non credo che un
ospedale si costruisca in un anno; credo che ci vorrà, semmai
questa cosa dovesse succedere, molto tempo. Chi si farà carico
della differenza dei costi? Non vorrei che venissimo a trovarci poi
con un nuovo Beauregard, e non al livello in cui si è trovato per
anni quello, ma ad un livello ancora peggiore, senza neanche aver
posto una pietra, perché noi non abbiamo nessuna garanzia, a parte
la rudezza e la capacità dell'Assessore di buttare giù ostacoli.
Questo però è facile forse qui, ma al di fuori della nostra regione
ci si scontra con ben altre forze, tanto è vero che l'Ente
Mauriziano ha fatto chinare la testa alla Regione Valle d'Aosta, e
la convenzione che ci viene proposta è una dimostrazione di questo
fatto.
E l'Ente Mauriziano sappiamo benissimo a chi è legato; fa
piacere vedere che una Giunta in cui sono presenti queste forze
china la testa di fronte all'Ente Mauriziano: alla faccia
dell'autonomia!
Dicevo, un nuovo Beauregard, perché questi soldi, Assessore,
voglio proprio vedere chi ce li darà. E poi, a che cosa ci serve,
se non sappiamo neppure quale tipo di specialità ci saranno in
questo ospedale? Come possiamo ipotizzare di aprire al bacino del
Piemonte per un utilizzo di questa struttura, quando non sappiamo
che cosa sia? D'accordo che il metodo adottato forse è giusto, ma
il Consiglio deve avere degli elementi per dare delle valutazioni,
Assessore, e non soltanto sempre e comunque credere alla buonafede
e alle buone intenzioni. Siamo stufi di parole, almeno io
personalmente sono stufo, perché ho più volte dimostrato di essere
ben disposto nei suoi confronti, ma ogni volta sono rimasto
gabbato. Adesso basta; certe cose d'ora in poi non mi preoccuperò
più di non dirle, le dirò e anche forte, e non solo qui dentro, ma
anche fuori.
Questa infatti è una manovra, se non proprio elettoralistica,
almeno di propaganda, perché il problema con questa convenzione non
lo risolviamo, ma andiamo a peggiorare la nostra situazione. Io non
voglio fare la Cassandra, non voglio fare il profeta, ma vedrete
che ci troveremo poi ben fregati ancora una volta dal Mauriziano;
quella gente sono tre secoli che frega i valdostani e ci fregherà
di nuovo, per cui io personalmente non voglio assumermi
responsabilità di questo genere. Invito il Consiglio a riflettere
su questo.
Il Mauriziano ha potuto costruire delle cose con il denaro dei
valdostani, e queste sono cose che non dico io - la citazione di
prima è tratta dai Compte-rendus des séances de la Société
Académique Religieuse et Scientifique du Duché d'Aoste -; non credo
che si possa venir a contestarle come scritte da qualcuno della
Nuova Sinistra. Noi allora non c'eravamo ancora a piantare grane,
però c'era della gente che prendeva nota di quel che succedeva, e i
valdostani avevano la capacità se non proprio di vincere, perlomeno
di sostenere i propri diritti.
Presidente
- Ha chiesto di parlare per dichiarazione di
voto l'Assessore Rollandin; ne ha facoltà.
Rollandin (UV)
- Per dichiarare che voto a favore voglio
ribadire che le considerazioni che sono state fatte le ho già
ampiamente confutate. Se si vuole capire quello che è scritto, il
testo è a disposizione; se invece si vuole discutere di costi, di
opere, di scelte politiche che sono state cambiate, è chiaro che
possiamo stare in Consiglio anche tre giorni, perché noi parliamo
di una cosa, voi parlate di un'altra. È scritta una cosa, se ne
dice e se ne legge un'altra; non penso che valga la spesa di
continuare su questo tono.
Abbiamo voluto chiarire qual era la posizione, e non abbiamo mai
dichiarato di aver risolto nessun problema, ma di aver raggiunto un
accordo che prevedeva una soluzione e che almeno "a due" era la
soluzione di un problema: perché lo è, perché tra le parti è un
accordo.
Presidente
- L'Assessore Rollandin vota a favore del
provvedimento che sottopone al Consiglio.
Prima di passare alla votazione palese sul dispositivo io do
atto, e credo che il Consiglio prenda atto, che con la discussione
si è esaurita anche la trattazione degli oggetti 11 e 12, cioè
delle interpellanze che erano state iscritte all'o.d.g. a questi
punti e che sono state abbinate alla discussione dell'oggetto n.
20. Pertanto il Consiglio prende atto della conclusione della
discussione sulle interpellanze iscritte ai Punti 11 e 12 e procede
per votazione palese all'approvazione del dispositivo, così come
già è stato letto.
Ricordo l'iscrizione al Punto 2 della data 31/10/81 e la
numerazione che rimane quella originaria dall'1 all'11
nell'allegato trasmesso.
Metto in approvazione l'oggetto n. 20.
Esito della votazione:
Presenti: 30
Votanti: 27
Astenuti: 3 (Gruppo PSI e PSDI)
Maggioranza richiesta: 16
Voti favorevoli: 19
Voti contrari: 8
Il Consiglio approva.
Presidente
- Colleghi Consiglieri, sono le 19,41; ci sono
due disegni di legge dell'Assessore alla Sanità che domani sarà
fuori sede per partecipare al Consiglio Nazionale della Sanità. La
proposta dell'Assessore è di continuare la discussione, perlomeno
dei due argomenti iscritti ai punti 21 e 22; cosa intende fare il
Consiglio?
Proseguiamo nella discussione dell'o.d.g.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK