Consiglio Regionale della Valle d'Aosta - Oggetto del Consiglio n. 1135 del 2 dicembre 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Attività consiliare d'aula
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1135 del 2 dicembre 2019 - Resoconto
OBJET N° 1135/XV - Communications du Président du Conseil
régional.
Rini (Presidente)
-
Alla presenza di 30 colleghi,
possiamo iniziare i lavori di questa seduta con il punto 1
all'ordine del giorno.
Collègues, je vous communique qu'un acte législatif a été déposé
à la Présidence du Conseil: la Proposition de loi n. 50, présentée
par les Conseillers régionaux Bertin, Daudry, Marquis, Peinetti et
Vesan le 29 novembre 2019: "Nuove disposizioni in materia di forma
di governo della Regione autonoma Valle d'Aosta/Vallée d'Aoste.
Modificazioni alla legge regionale 12 gennaio 1993, n. 3 (Norme per
l'elezione del Consiglio regionale della Valle d'Aosta).
Abrogazione della legge regionale 7 agosto 2007, n. 21".
Le 29 novembre, une pétition populaire a été déposée à la
Présidence du Conseil: signée par 295 citoyens, l'initiative porte
sur le déplacement de la RSA (Résidence Sanitaire d'Assistance) de
la maison de repos J.B. Festaz d'Aoste à la micro-communauté de
Variney.
La Conferenza dei Capigruppo, riunita martedì 26 novembre
scorso, nel prendere atto della non possibilità di procedere alla
convocazione di un Consiglio straordinario in quanto i punti
oggetto della richiesta erano già iscritti a un Consiglio
ordinario, ha deciso all'unanimità di invertire l'ordine del giorno
di questa adunanza, anticipando la discussione di alcuni punti,
iniziando con quelli che erano inseriti nella richiesta di
Consiglio straordinario e poi ulteriori punti che vi vado a
elencare. Saranno trattati prioritariamente i seguenti oggetti: 54,
52, 57, 47, 52.01, 47.02, 48, 47.01, 51, 49 e 50. Nel frattempo,
colleghi, sono pervenute anche delle interrogazioni a risposta
immediata. Vi chiedo di iniziare i lavori con i punti che formavano
l'oggetto della richiesta di Consiglio straordinario, poi ci
aggiorniamo in Conferenza dei Capigruppo e capiamo come procedere,
invece, con le interrogazioni a risposta immediata, perché quando
ci siamo riuniti ancora non erano pervenuti. Va bene?
In apertura concedetemi qualche comunicazione ulteriore. Con
riferimento a quanto accaduto e comparso sui giornali locali,
ritengo opportuno fare qualche osservazione sullo scambio di
e-mail
che è stato riportato da alcuni quotidiani locali. I
contenuti di queste e-mail sono stati riportati da alcuni organi di
informazione. Nella mia qualità di Presidente del Consiglio ho
avuto e ho l'obbligo di intervenire a tutela dell'operato del
nostro Consiglio, ma soprattutto dei suoi organismi.
Da quanto abbiamo letto è emersa un'indebita ingerenza
nell'ambito dello svolgimento dei lavori della Commissione. Io qui
voglio ricordare che la politica deve essere proficua sintesi tra
le diverse posizioni nell'interesse esclusivo dei cittadini:
ognuno, nel proprio ruolo, deve fare il suo, ma sempre nel rispetto
dell'altrui lavoro.
Ritengo, tuttavia, che da questa vicenda emerga un quadro
abbastanza inquietante che mina anche la fiducia fra le persone:
inviare ai giornali i contenuti della corrispondenza privata fra
esponenti politici con il fine di gettare discredito non fa altro
che infangare la politica tutta e, con essa, soprattutto le
istituzioni, peraltro andando contro a un diritto inviolabile
sancito dalla Costituzione stessa, che è quello della segretezza
della corrispondenza e di ogni altra forma di comunicazione.
Ancora due comunicazioni, colleghi. Credo che oggi dobbiamo
esprimere - lo faccio a nome mio personale e di tutta l'assemblea -
la vicinanza alle famiglie di due giovani: Edoardo Camardella,
maestro di sci di La Thuile, e Luca Martini di Finale Ligure, che
sabato hanno perso la vita travolti da una valanga sotto Punta
Helbronner, a Courmayeur. Due giovani ragazzi appassionati di
montagna e talvolta, purtroppo, proprio le nostre amate montagne ci
svelano il loro lato più duro.
In ultimo, vorrei esprimere il cordoglio per le vittime del
terremoto che martedì scorso ha colpito le terre dell'Albania, a
riguardo del quale la Valle d'Aosta ha subito fornito la propria
disponibilità all'invio della colonna mobile per i primi interventi
di soccorso e di assistenza alle popolazioni colpite. Di questo
vogliamo davvero ringraziare la Protezione civile regionale e i
Vigili del fuoco valdostani che, ancora una volta, come sempre,
hanno dimostrato il loro grande spirito di servizio e di
solidarietà. Ovviamente, a tutte le vittime e alla popolazione
albanese va la nostra vicinanza.
Ci sono richieste di intervento sulle mie comunicazioni,
colleghi? Ha chiesto la parola il collega Manfrin.
Manfrin (LEGA VDA)
- Immagino che ci sarà qualche
comunicazione da fare anche nel merito di quello che ha detto sullo
scambio di
e-mail
e le indebite ingerenze. Io però desidero
cominciare questo Consiglio dando il buongiorno a tutti, ma
concentrandomi un attimo su una lettera ricevuta qualche giorno fa,
che mi è stata inviata a seguito delle mie comunicazioni in aula,
relativamente al mio diritto di accesso agli atti che mi è stato,
ripeto, negato.
Vi riassumo un pezzo della comunicazione che mi è stata inviata,
così avete modo di capire. "Facciamo seguito al suo intervento
della seduta antimeridiana del Consiglio regionale di mercoledì 20
novembre ultimo scorso, relativo ai pareri resi dai sottoscritti
nella qualità rispettivamente di p.o. della Regione e di p.o.
dell'azienda regionale USL, per significarle il profondo rammarico
per come lei ha riassunto il contenuto dei predetti pareri, senza
riportare integralmente i percorsi motivazionali sorretti dal
richiamo della normativa vigente e della giurisprudenza in materia,
in tal modo travisandone il significato". Ora, siccome io non
voglio travisare nessun significato, mi pregio di poter leggere il
parere che mi è arrivato, con i suoi "percorsi motivazionali" a
sostegno e poi fare delle mie ulteriori precisazioni.
Rispetto alla mia richiesta di dati all'azienda USL, mi è stato
risposto dagli uffici competenti, tramite questo parere - ringrazio
il Presidente del Consiglio che si è fatto promotore del rispetto
del mio diritto di accesso agli atti - e mi è stato risposto in
questa maniera. Questa è la parte in cui si motiva il diniego al
rilascio dei dati che ho richiesto. "Deve anzitutto rilevarsi come
l'accesso alla documentazione richiesta dal consigliere,
segnatamente i dati anagrafici dei soggetti che hanno richiesto
l'esenzione dal pagamento del ticket sanitario - che ovviamente non
corrisponde al vero, perché io non ho richiesto questi dati" -
comporta la necessità di correttamente e adeguatamente bilanciare
gli interessi che nel caso di specie vengono in rilievo, atteso il
carattere rafforzato che assume ai sensi della normativa euro
unitaria e statale vigente la tutela dei dati che possono disvelare
lo stato di salute degli interessati (art. 9 Regolamento UE, n.
2016/679 e art. 2 septies del decreto legislativo 196/2003).
Riconosciuto che il diritto di accesso a dei consiglieri non può,
in linea generale, essere compromesso neppure per esigenze di
tutela e di riservatezza di terzi - e questo ricordiamocelo - il
garante per la protezione dei dati personali del parere n. 369 del
25 luglio 2013 ha infatti precisato che l'amministrazione
destinataria dell'istanza a cui spetta entrare nel merito della
valutazione della richiesta, eventualmente sindacabile dal giudice
amministrativo, essendo l'unico soggetto competente ad accertare
l'ampia e qualificata posizione di pretese del consigliere
all'ottenimento delle informazioni
ratione uffici
, è tenuto
a rispettare i principi di pertinenza e non eccedenza dei dati
personali trattati e, quando la richiesta di accesso riguarda dati
sensibili, la loro indispensabilità, consentendo nei singoli casi
l'accesso alle sole informazioni che risultano indispensabili per
lo svolgimento del mandato e che la protezione  -ascoltate
bene - di dati di carattere personale, con particolare riferimento
a quelli attinenti alla salute, gioca un ruolo fondamentale per
l'esercizio del diritto del rispetto della vita privata e familiare
garantito dall'articolo 8 della Convenzione europea per la
salvaguardia dei diritti dell'uomo e delle libertà
fondamentali".
Questa le motivazioni che sorreggono il fatto che non si
vogliono concedere dei dati che, ripeto, non sono quelli riassunti
qui. Io non ho chiesto i dati anagrafici dei soggetti che hanno
richiesto l'esenzione dal pagamento del ticket sanitario. Io ho
richiesto i dati anagrafici delle persone che hanno truffato l'USL
e l'Amministrazione regionale della Valle d'Aosta, perché pare che
ci siano persone che sono recidive nella loro truffa e che,
assommando tutte le dichiarazioni infedeli che hanno fatto nella
loro carriera, cominciano evidentemente a essere un grosso peso per
l'amministrazione ed è evidente che bisogna elaborare un sistema
per poterci difendere da questo sistema di truffe.
Io leggo l'articolo 116 del Regolamento interno del Consiglio,
comma 4, che dice: "Il diritto di accesso dei Consiglieri non può
essere limitato a causa della natura riservata dei documenti. I
Consiglieri sono tenuti a rispettare il segreto d'ufficio e il
diritto alla riservatezza dei terzi nei casi specificati dalla
legge e dalle disposizioni in materia di privacy". Questo significa
che noi consiglieri abbiamo diritto di accesso ai dati che sono
anche secretati, perché ovviamente dobbiamo rispettare le
disposizioni che sono in capo alla privacy. Detto questo - per
questo mi sono inalberato la volta scorsa - dire che ho chiesto
dati attinenti alla salute è palesemente un'inesattezza! Io non ho
chiesto dati attinenti alla salute di nessuno. Ho chiesto di sapere
le identità delle persone che hanno truffato la sanità valdostana,
le persone che hanno truffato, senza sapere perché, per come e per
cosa hanno chiesto accesso ai servizi sanitari. Mi pare evidente
che questo diritto dei consiglieri sia inalienabile e che a questa
richiesta vada assolutamente dato corso e, come ho già detto la
volta scorsa, detto questo e visto che mi pare di aver riassunto
molto bene le motivazioni che mi sono state opposte all'interno di
questa comunicazione, ovviamente noi non ci fermeremo qui e
chiederemo, fino a ottenere, i dati di cui abbiamo necessità per
fermare questo stillicidio di truffe alla sanità valdostana e non
solo.
Presidente
- Collega Manfrin, nella qualità e nelle
competenze che ci competono abbiamo sollecitato l'invio dei dati.
Credo che a questo punto, legandoci a quanto aveva sottolineato e
richiesto anche il collega Cognetta nella seduta precedente, sia
opportuno davvero organizzare un momento di incontro con la
Conferenza dei Capigruppo e, magari, i dirigenti della Giunta -
credo che ci sia massima disponibilità in questo senso - così da
poter rifare il punto della questione, anche se devo dire che la
relazione che hanno prodotto gli uffici, che ringrazio ancora una
volta, credo che sia già sufficientemente chiara nel merito. La
parola al collega Cognetta.
Cognetta (MOUV')
- Se fosse possibile, Presidente, nel
più breve tempo possibile, darci una data anche di quando fare. Le
spiego: rispetto a quanto da me comunicato relativamente
all'accesso agli atti e al diniego dell'accesso agli atti ho
interessato i miei legali, come avevo già fatto in passato. Siccome
è una procedura che comunque ha dei costi, che non sostengo io
direttamente, ma vengono sostenuti con i fondi dei gruppi
consiliari che non vorrei venissero sprecati inutilmente, vorrei
per cortesia che lei definisse al più presto una data nella quale
incontrarci e dirimere questa questione. Perché è fondamentale,
capisce Presidente, in quanto al di là delle questioni personali
mie o di altri colleghi consiglieri che in questo momento sono
all'opposizione, credo che riguardi chiunque altro all'interno di
quest'aula. Di conseguenza, se può metterci sicuramente a
conoscenza del fatto che decidiamo una data con i vari capigruppo
e, per favore, cerchiamo di chiudere questa questione.
I passaggi che sono stati fatti dagli uffici rispetto alle
comunicazioni che sono state inviate anche da me ai presidenti
delle varie partecipate a cui ho chiesto i dati, non hanno sortito
effetto. Veramente ci chiediamo a cosa possa servire la raccolta di
informazioni, sentenze e quant'altro, visto che comunque sia non
avviene una trasmissione corretta dei dati. Tra l'altro è notizia
proprio di questa mattina che ci sono anche ex amministratori di
partecipate che dicono di aver trasmesso i dati che poi non sono
stati trasmessi o che, almeno nel periodo in cui ho chiesto io, non
mi sono stati trasmessi fino a che non si è avuta la certezza della
sentenza del Consiglio di Stato e adesso si lamentano perché invece
li avevano trasmessi. C'è qualcosa che non funziona da questo punto
di vista. Quindi la pregherei, per cortesia, di prendere un impegno
formale su una data nella quale ci troviamo.
Presidente
- In realtà volevamo già fissarla. Il problema
è che c'è tutta la discussione in merito al bilancio e quindi anche
la difficoltà di trovare una data utile per far combaciare. Sarà
mia premura contattare subito gli uffici della Presidenza e capire
quando si può trovare una data compatibile con i vari impegni del
momento. Ha chiesto la parola la collega Spelgatti.
Spelgatti (LEGA VDA)
- Purtroppo, vediamo che le cose
continuano a funzionare nella stessa identica maniera: mancanza di
trasparenza assoluta, soprattutto da parte della sanità che non
risponde alle richieste di accesso agli atti. Ma non solo: anche da
parte degli uffici c'è paura a dare all'opposizione i documenti che
abbiamo diritto ad avere come consiglieri, come opposizione e
queste sono le regole banali della democrazia.
Abbiamo visto dalle
mail
che sono emerse sul giornale
tutto ciò che noi sapevamo esattamente. Tutti i valdostani sanno
che questa maggioranza è tenuta in piedi soltanto dall'appoggio di
Rete Civica, che non ha nessuna ragione di essere, visto e
considerato che non riuscite a portare avanti neanche l'ordinaria
amministrazione, non parliamo della straordinaria amministrazione,
e la Valle d'Aosta è completamente paralizzata, è completamente
tenuta sotto scacco. Ci fosse un senso almeno a tutto questo, a
questo essere tenuti sotto scacco, se non quello del mantenimento
delle poltrone e ci fosse un significato positivo perché qualcosa
viene fatto, almeno i valdostani potrebbero farsene una ragione. Ma
abbiamo visto certificato sui giornali esattamente il contrario.
Abbiamo visto che una persona che è assolutamente fuori dal
Consiglio, abbiamo visto una persona che non è eletta in Consiglio,
dare degli ordini a un consigliere di maggioranza, neanche del suo
gruppo, ma un consigliere di maggioranza, che supinamente e
bellamente, come se niente fosse ed esplicitamente dice: "non ti
preoccupare, faremo esattamente quello che siamo obbligati a fare,
quindi porteremo avanti tutto il discorso della legge elettorale.
Non ha importanza, non ha nessuna importanza quello che dirà il
professore che verrà sentito in Commissione".
Noi sappiamo benissimo che i lavori in Commissione ormai sono il
delirio più totale, perché ci sono le commissioni convocate in
maniera raffazzonata, non calendarizzata, tutto in urgenza per
stare dietro a un cronoprogramma che non viene rispettato. Ma non
importa tutto questo e per di più sono tutte farse, e lo sappiamo
benissimo. L'abbiamo visto sul discorso della legge sulla mobilità,
dove bisognava uscire con la bandierina. Abbiamo fatto la legge
sulla mobilità e non importa se poi questa legge per la mobilità è
assolutamente una farsa e assolutamente inesistente, una presa in
giro; non ha nessuna importanza.
Stessa cosa per la legge elettorale: dobbiamo farla. E proprio
nero su bianco è venuta fuori sui giornali la mail della
consigliera Morelli in cui dice: "Non ha nessuna importanza, tanto
verrà sentito questo professore ma, indipendentemente da quello che
dirà, noi rispetteremo i patti". Ragazzi, questa è una cosa di una
gravità inaudita! Già solo per questo motivo ve ne dovreste andare
tutti a casa. Basta! A un certo punto viene fuori una mail del
genere, con una certificazione nero su bianco della realtà dei
fatti che tutti i valdostani sanno, perché nessun valdostano è
stupido, tutti i valdostani vedono esattamente come stanno le cose,
ma adesso ce l'abbiamo addirittura nero su bianco, abbiamo una mail
in cui è tutto scritto nero su bianco. Il sistema del vostro
Governo è scritto nero su bianco. Direi che c'è veramente da
vergognarsi e la situazione è di una gravità enorme. Sappiamo
benissimo tutti quanti di essere presi in giro nei lavori delle
Commissioni, nei lavori consigliari e tutto quanto. Adesso abbiamo
la certificazione di tutto questo. Risultato: siete ancora lì. Non
cambia niente. Non ha nessuna importanza. Ma prima o poi il prezzo
di tutto quanto lo pagherete e mi chiedo veramente come faccia Rete
Civica a sopportare tutto questo e a ritenersi ancora degna delle
sue battaglie. Ricordo il collega Bertin, che comunque ho sempre
rispettato per le battaglie che aveva fatto all'epoca,
indipendentemente dalla diversità di posizioni, ma quando le
battaglie sono giuste, se anche politicamente si è lontani, c'è
comunque una stima reciproca, di uno nei confronti dell'altra; non
so se lei stima me, ma io stimavo sicuramente le battaglie che lei
portava avanti. Mi chiedo veramente come si faccia oggi ad avere
delle posizioni di questo tipo. È ora di tornare a votare.
Presidente
- Ha chiesto la parola il collega Restano.
Restano (GM)
- Intervengo pure io sulla vicenda dello
scambio delle
e-mail
, ma soprattutto vorrei intervenire su
ciò che rappresenta questo scambio di e-mail. Sicuramente il
contenuto è irriverente nei confronti della collega Pulz, una
collega che ha fatto un percorso insieme a chi ha scritto questa
mail, ha condiviso degli ideali, che se andiamo bene a vedere il
contenuto della mail vengono completamente sacrificati. Delle
persone che si sono proposte come grandi preservatori dell'ambiente
incontaminato, a tutela della fauna e della flora valdostana, non
hanno esitato a mettere nero su bianco: "noi vi appoggiamo nella
battaglia sul lupo a patto che ci diate un momentino di visibilità
e ci consentiate di approvare questa norma". E poi dopo, un non
consigliere, rimprovera i consiglieri per aver fatto il loro
mestiere, per aver portato questa audizione all'attenzione delle
Commissioni competenti.
Lo abbiamo ben capito perché li rimprovera: perché gli ha
smontato la riforma! Delle persone che inneggiano alla democrazia,
alla tutela del libero confronto vogliono riportarci alla
dittatura! Ce lo ha detto bene il professor Pallante e per fortuna
che la collega Pulz ha insistito per questa audizione. Ma noi i
contenuti di questa audizione andremo a portarli nelle case dei
valdostani, busseremo porta a porta per far conoscere cosa ci è
stato detto e dove questa riforma ci vuole portare.
Questa mail è da mettere in discussione nei metodi e nei
contenuti. Siamo tornati indietro alla dittatura, ci vogliono
portare lì. Noi ci rifiutiamo e chiedo che i consiglieri prendano
le distanze da questo. È un metodo che non funziona, non lo abbiamo
mai visto, ma soprattutto è un ritorno al passato che noi non
vogliamo più rivedere! Per cosa: per cinque minuti di gloria?
Proprio non ci stiamo! Poi nelle riunioni segrete si inneggia a
quanto di bello è stato fatto. Ma dove? Non vedo niente di buono e
di bello per i valdostani.
Infatti, la risposta è arrivata nel giro di poche ore al
congresso dell'Union Valdôtaine. È un atto di rilievo politico
importantissimo e mi stupisco che non se ne discuta in questa sede.
È stato detto che la riforma non è da portare avanti. È stata fatta
una proposta completamente diversa e devono notare le dovute
conseguenze di questa affermazione i colleghi che inneggiano a
questa la proposta di riforma, che ha faticato a passare in
sottocommissione. E ci credo che abbia faticato a passare in
sottocommissione!
Noi avevamo già le idee chiare, ma l'audizione del professor
Pallante non ci ha lasciato dubbi: la Valle d'Aosta non può seguire
questa strada. Le altre regioni sono state dichiarate
iperpresidenzialiste. Figuriamoci una riforma di questo tipo
applicata alla Valle d'Aosta, dove abbiamo un presidente, prefetto
e presidente di provincia, che ha diretti contatti con i comuni.
Quale sarebbe la sua influenza sulle logiche democratiche di
confronto tra comuni, presidente di provincia e presidente di
regione? È qui che ci ha portato il professor Pallante.
Presidente, posso parlare? Non vorrei essere interrotto,
cortesemente.
Presidente
- Colleghi, vi invito a lasciar terminare. Poi
se volete intervenire, basta che vi prenotiate.
Restano (GM)
- Questa deriva la vediamo adesso in questa
sala e noi ci opponiamo! E vorrei porre l'attenzione anche
sull'operato dell'URP, perché è un'altra notizia di grande
attualità. Non penso si tratti di
fake news
.
Riflettiamoci.
Presidente
- Ha chiesto la parola la collega Pulz.
Pulz (ADU VDA)
- Sento il dovere di raccontare a chi non
lo sapesse o a chi non avesse capito bene come si sono svolti i
fatti. Nel momento in cui si è cominciato a parlare di riforma
istituzionale per la Valle d'Aosta ho spontaneamente pensato ai
testi letti sull'argomento, alle lezioni più coinvolgenti che ho
sentito e mi è venuto subito in mente il professor Francesco
Pallante, costituzionalista dell'Università di Torino, che mi
ricorda sempre la citazione di Euripide: "La semplicità è dei
grandi". Il professor Pallante è, infatti, in grado di affascinare
chiunque su tematiche complesse come la legge elettorale, che lui
sa spiegare nel modo più chiaro e semplice possibile, come può
notare chiunque vada sul sito del Consiglio per ascoltare la
lezione integrale. Ho quindi comunicato alla Presidente della I
Commissione, Morelli, era la fine del mese di settembre, questa
idea che nasce da lontano, cioè dalla mia convinzione solida e
profonda, come ormai sanno tutti i colleghi che ne hanno anche un
po' la paranoia, che la politica senza contatti e scambi con la
ricerca scientifica diventa asfittica e autoreferenziale. È la
convinzione che sui grandi temi, tra cui appunto la riforma
istituzionale della Regione Autonoma Valle d'Aosta, sia
indispensabile, ma proprio indispensabile, un dibattito ampio e
partecipato che coinvolga, oltre a noi tutti consiglieri, la
comunità valdostana, perché si tratta di decidere insieme le regole
del gioco, che non è il gioco della maggioranza o della minoranza,
ma il gioco di tutti i cittadini, a meno che non vogliamo
rassegnarci al fatto che i giochi politici siano già decisi fuori
dal Consiglio regionale e da chi non è nemmeno stato eletto.
Dato il livello altissimo dell'intervento, che ben sapevamo di
offrire a tutti con la lezione del professor Pallante, ho auspicato
la partecipazione di tutti i gruppi politici che sono rappresentati
nella I Commissione, che ringrazio per aver raccolto la mia
proposta, formalizzata per iscritto il 7 ottobre, quando la
sottocommissione stava avviando i lavori. Poi, tra un impegno della
Commissione che è congestionata e un altro del professor Pallante,
l'audizione ha potuto essere fissata solo il 29 novembre.
Quella lezione ha soddisfatto tutte le nostre migliori
aspettative: è stata un inno all'autonomia, da intendersi come
strumento per valorizzare le nostre peculiari caratteristiche e
trovare una strada nostra. La ridotta dimensione territoriale,
diceva il professore, potrebbe allo stesso tempo garantire una
dimensione più partecipata, una rinascita delle culture politiche,
alla fine di una stagione politica iperpresidenzialista e
dell'autonomismo monopartitico, pur senza leggi codificate. Per cui
risulta davvero paradossale e incomprensibile ai nostri occhi
questa
Gueste nostalgie
[
nostalgia di Augusto,
n.d.c]. La frammentazione politica non dovrebbe essere vissuta come
un problema, ma come un'opportunità - ci diceva il professore - il
segnale positivo di una nuova vivacità per esprimere un pluralismo
di vedute, anche in modo conflittuale perché, come spiegava il
grande Piero Gobetti, il conflitto fa parte naturalmente e
positivamente del dibattito politico, se questo è pluralista.
Di fronte a questo contesto che va assunto, la scorciatoia
presidenzialista è una via di fuga dalla complessità, mentre il
Consiglio regionale dovrebbe farsene espressione in modo più maturo
e non rifuggire la complessità. L'instabilità politica è un dato di
realtà che può essere indirizzato, ma è un'illusione, ci diceva il
professore, pensare di risolverlo del tutto. Le minoranze, che
diventano artificialmente maggioranze, hanno i piedi d'argilla,
perché di fatto non trovano un radicamento sociale.
L'invito del professore è a cogliere le opportunità che il
presente politico ci offre, pur nella sua volatilità - anziché
averne paura e rifugiarci in modelli superati e importati dalle
regioni ordinarie, perché siamo autonomisti e intermittenza, come
le luci di Natale, mi sembra - mi ha sinceramente fatta volare
molto in alto e così spero tutti i colleghi. Molto in basso invece
mi ha tirato la vicenda triste dello scambio di mail che, mio
malgrado, mi ha citata e quindi purtroppo ne devo parlare. È stata
per me motivo di tristezza e, scusate, lo ritengo anche un atto di
violenza, perché qualcuno che non è stato eletto e nemmeno si è
candidato ha sporcato il mio intento collaborativo libero da retro
pensieri a cui altri, non io, sono fin troppo abituati.
Presidente
- Collega Manfrin, prego.
Manfrin (LEGA VDA)
- Evidentemente non si può non parlare
di questo argomento.
Voce fuori microfono.
Collega Morelli, ci sono brevi interventi: è plurale. Se però
vuole farmi tacere, io mi taccio, non è un problema. Tanto decidete
voi, come avete già dimostrato.
Presidente
- Non penso: credo che l'aula sia gestita!
Prego, collega Manfrin, vada avanti.
Manfrin (LEGA VDA)
- Dicevo che la pubblicazione di
queste mail è un fatto assolutamente importante, che definirei di
rilievo istituzionale senza precedenti. Ne approfitto per
ringraziare il Presidente del Consiglio per aver voluto prendere
posizione su questo tema in maniera molto netta, per riaffermare il
primato delle istituzioni e del rispetto alle pressioni esterne.
Infatti, siamo di fronte a questa gravissima ingerenza perpetrata
non soltanto ai danni del Consiglio, ma anche ai danni di tutti i
valdostani che devono vedersi dettare l'agenda da parte di chi, non
solo non ha vinto alcuna elezione, ma non è nemmeno stato eletto
all'interno di questa assise. Lo abbiamo già detto una volta,
abbiamo già parlato ampiamente delle pressioni delle eminenze
grigie che dall'alto o magari da altri palazzi dominano la politica
all'interno di quest'aula, all'interno del Consiglio regionale. Ho
trovato molto grave - mi rivolgo in questo caso alla collega
Morelli - che il presidente della...
Presidente
- Posso chiedere un po' di silenzio in aula?
Scusate, colleghi: si fa fatica a seguire! Per cortesia! Prego,
collega.
Manfrin (LEGA VDA)
- Dicevo che ho trovato molto grave
che la collega Morelli, presidente della I Commissione affari
istituzionali, commissione importantissima, abbia deciso di
piegarsi a questi
dictat
che arrivano dall'esterno, che
trovo assolutamente lesivi di questo Consiglio e delle istituzioni
che rappresentiamo, nella forma e anche nella sostanza. Quello che
si legge nello scambio di
mail
è un'ingerenza gravissima non
sono nell'attività politica che, come ha ben riassunto anche la
collega Spelgatti, ha determinato un ingolfamento all'interno della
I Commissione, che è stata costretta a piegarsi alle pressanti
volontà della stampella governativa di Rete Civica, ma addirittura
le pressioni arrivano sulle date delle audizioni e delle
convocazioni che la Commissione deve fare; nemmeno sugli argomenti,
addirittura sulle date delle convocazioni.
Mi rivolgo nuovamente a lei, collega Morelli, che ricordo
storicamente battagliera sui banchi di questo Consiglio. La ricordo
battersi a gran voce per insegnarci che cos'è il rispetto della
democrazia, per insegnarci cos'è il rispetto delle istituzioni e il
rispetto della trasparenza, lei che si alzava spesso anche in
maggioranza con il ditino alzato a spiegarci e a insegnarci che
cosa fosse la democrazia. Oggi lei si limita purtroppo ad alzarsi
per giustificare le posizioni indifendibili di questa maggioranza:
quando c'è qualche decisione scomoda da comunicare delegano lei,
forse perché lei riesce a dirlo con un tono più mellifluo, ma
certamente non le fa onore questo ruolo. Lei è riuscita ad
affermare all'interno della sua comunicazione: "Il professor
Pallante ha dato la disponibilità per il 29 novembre. Non penso che
sarà la sua audizione che cambierà il posizionamento politico -
sottolineo: politico! - che come maggioranza avremo maturato per
quella data". Quindi sostanzialmente si dice: "Sai che c'è? Noi
questa audizione la facciamo, ma da bravi politici quali siamo,
siccome abbiamo un accordo che ci mantiene in vita, checché venga
detto all'interno di quella audizione, qualsiasi cosa venga detta
non importa, che sia una cosa buona per la Valle d'Aosta o che sia
una cosa cattiva a noi non fa né caldo né freddo. Noi abbiamo preso
un accordo e quello portiamo avanti a prescindere da quello che
viene detto". Questa è una cosa gravissima, collega Marelli. È una
cosa gravissima! Mi stupisce davvero che arrivi dalla sua persona.
Però forse aiuta anche i valdostani a capire a quali livelli sia
arrivato il detrimento di questo Consiglio. Diciamo che non è che
questo introduca un fatto di novità, ma semplicemente lo mette nero
su bianco: c'è qualcuno che detta i tempi e voi che cercate di
adattare le istituzioni per cercare di rispettarli.
Mi rivolgo adesso invece alla collega Minelli in particolare, a
cui fa riferimento l'eminenza grigia che spesso parla per voce sua,
che rivolgendosi alla stampa ha detto che i contenuti delle mail
sono stati decontestualizzati. Provi a contestualizzare quello che
è stato scritto all'interno delle mail. La prego, mi ho faccia un
esempio di quale contesto possa giustificare quello che ha detto.
Se ci riuscirà, le farò i complimenti, collega. Io però credo che
lei abbia fatto un passo falso molto grave, ovvero lei ha svelato
il suo bluff. Io non ho mai giocato a poker, ma mi hanno insegnato
che quando si bluffa a un certo punto si rivelano le carte e non è
che si può andare avanti tanto a lungo. Lei ha dichiarato
urbi
et orbi
- così come Rete Civica, ma io penso che la
comunicazione arrivi semplicemente da lei, perché ritengo invece il
suo collega Bertin molto più aderente e rispettoso delle
prerogative del nostro Consiglio e delle nostre istituzioni - lei
ha detto: "Beh non si può scendere dal treno in ritardo, perché
altrimenti rischi di non arrivare". E lei così ha rivelato il suo
bluff. A questo punto lei ha dato il via libera e quindi qualsiasi
tradimento delle date, qualsiasi mancato rispetto di quello che è
il suo cronoprogramma, non potrà fare altro che essere accettato da
lei che ha detto: "Meglio andare avanti così e magari forse un
giorno, magari tra cinque anni, magari tra venticinque, chi lo sa,
è meglio andare avanti così; l'importante è stare qui e non perdere
la poltrona". Complimenti, collega Minnelli!
Presidente
- Ha chiesto la parola il collega Vesan.
Vesan (M5S)
- Vorrei dire anche io due parole
relativamente ai lavori della I Commissione per quello che riguarda
la riforma istituzionale della Valle d'Aosta. Personalmente siamo
particolarmente interessati alla discussione nel merito della
riforma e quindi di quale futuro possa avere la governabilità della
nostra regione rispetto alle modalità con cui membri che fanno
parte della maggioranza, interni ed esterni al Consiglio che siano,
decidono se e come sollecitare le altre forze di maggioranza su
cosa fare. Siamo poco interessati anche a quello che dice la base
dell'Union Valdôtaine o la base della Stella Alpina contro questa
proposta di legge. Ci interesserebbe invece moltissimo poter
affrontare in I Commissione questo argomento. Questo argomento in I
Commissione fatica veramente a partire, perché si era partiti con
una sottocommissione per predisporre un testo da sottoporre poi
alla I Commissione, i cui lavori erano aperti a tutti e c'era anche
la disponibilità a sentire direttamente il professor Pallante, ma
qualcuno ha deciso che, no, la sottocommissione doveva essere
assolutamente boicottata e il professor Pallante doveva essere
ascoltato solamente quando si fosse tornati in I Commissione. Bene,
siamo a questo punto. È stata firmata una proposta di legge, oltre
che da noi da altre forze politiche che fanno parte della
maggioranza e la proposta di legge non è in quest'aula di corsa per
essere votata. La proposta di legge è scaricata alla I Commissione
dove, a seguito dell'audizione del professor Pallante, avremo modo,
spero, questa volta di confrontarci nel merito delle questioni.
Da parte nostra non abbiamo la visione idilliaca della collega
Pulz relativamente all'intervento del professor Pallante, che per
l'ennesima volta ci ha detto quanto vada bene la mozione di
sfiducia costruttiva. Beh, il professor Pallante ha detto che
probabilmente noi abbiamo un'esperienza diretta e più approfondita
e l'esperienza diretta e approfondita di quest'aula sulla mozione
di sfiducia costruttiva è che, grazie alla mozione di sfiducia
costruttiva, abbiamo cambiato la maggioranza, non solo la Giunta,
almeno cinque volte negli ultimi tre anni. Probabilmente ci vuole
un'azione più incisiva e l'azione più incisiva è quella che abbiamo
proposto: tutti parlano della rappresentatività dei cittadini
valdostani, noi abbiamo detto che per dare una maggioranza ed
eleggere un presidente ci vuole il 48 percento dei voti dei
valdostani. Attualmente con la legge vigente il presidente viene
scelto dal 42 percento dei voti dei valdostani, se ci sono, che
vanno a votare, quindi in realtà è meno rappresentativa la versione
attuale. La controproposta fatta da chi non ha voluto lavorare in
sottocommissione è di abbassare addirittura al 37 percento, quindi
avremmo un presidente che i valdostani li rappresenta per modo di
dire. Visto che le percentuali sono in funzione del numero di
quelli che effettivamente vanno a votare, rappresenta a stento un
quarto dei cittadini della Valle d'Aosta.
La nostra proposta va in quella direzione. Non è una proposta
assoluta. Noi non abbiamo patti con Rete Civica, né patti con la
maggioranza. Noi siamo disposti anche a discuterne per tre anni per
arrivare a una soluzione che sia sufficientemente condivisa e
sufficientemente intelligente. Anche tra le proposte del professor
Pallante ci sono dei suggerimenti per quello che riguarda i
contrappesi alla forza del presidente eletto direttamente, che
meritano di essere assolutamente valutati ed è bene che ci sia un
confronto su di questi. Però la sede di questo confronto per
fortuna è la I Commissione e mi auguro che tutte le forze politiche
di quest'aula, che hanno di diritto un rappresentante all'interno
della I Commissione e anche tutti gli altri, possano comunque
partecipare a un dibattito che è fondamentale, perché si tratta di
quale sarà l'ordinamento della nostra Regione. Non ha il valore
della legge sulla mobilità sostenibile e nemmeno di quella sul
lupo, per quanto siano dibattiti interessanti e approfonditi:
stiamo discutendo di cosa siamo noi adesso e cosa diventeremo; non
noi, tutta la Valle d'Aosta. Quindi confido che ci sarà da parte di
tutte le forze politiche in I Commissione la volontà di
confrontarsi sul risultato e trovare una soluzione il più possibile
condivisa, perché la riforma dell'ordinamento della Valle d'Aosta
fatta a colpi di limitate maggioranze è un brutto segnale per tutti
i valdostani. Probabilmente varrebbe la pena di non discuterla
nemmeno. Se esiste la volontà di discutere e di affrontare
l'argomento, e non solo la volontà di boicottare l'avversario,
potremo fare della strada in questa direzione, altrimenti rimarremo
bloccati tristemente su quello che siamo e su un'aula che poco si
confronta nel merito e molto si confronta sulle
mail
e sugli
articoli di giornale.
Présidente
- A demandé la parole le collègue
Gerandin.
Gerandin (MOUV')
- Merci, madame la Présidente. Volevo
iniziare ringraziandola per il fatto che è l'unica di questa
maggioranza che ha avuto un sussulto nel denunciare comunque
un'ingerenza che, penso, dovrebbe essere quantomeno preoccupante
per questa assemblea, per questo Consiglio. Ringrazio anche la
collega Pulz, perché è sicuramente merito suo, della sua
caparbietà, se abbiamo avuto la possibilità di audire il professor
Pallante.
A me dispiace, perché è una visione diversa rispetto al percorso
che questa maggioranza ha sottoscritto e si è impegnata a
concludere entro il mese di novembre: una visione diversa, ma
sicuramente una visione che io condivido assolutamente, quella del
professor Pallante. Ci ha fatto una buona lezione di come dovremmo
salvaguardare la nostra specificità, la nostra autonomia e il fatto
di essere diversi dal resto d'Italia. Questa volontà di equiparare
al resto d'Italia ci preoccupa e ne approfitto di questa occasione
per dire che la proposta di legge che è stata presentata da parte
di MOUV', Lega e Gruppo Misto è chiaramente una proposta di legge
che è a disposizione del Consiglio. È probabilmente una proposta di
legge che ha voluto essere provocatoria in questo momento, ma
comunque è una proposta di legge che è a disposizione della I
Commissione.
Ringrazio anche il Congrès de l'Union Valdôtaine perché, lo
annuncio, noi siamo molto interessati ad approfondire la proposta
di Gabriele Osio e Alessandro Bertolin, che prevede ventisei eletti
in maniera proporzionale e nove con il maggioritario. È da
approfondire e non è un prendere o lasciare: è da approfondire; per
noi è molto più importante che sia questo il percorso.
Ho un rimpianto su tutto questo, rispetto ai solleciti più volte
ricevuti anche dalla presidente Morelli di partecipare a questa
sottocommissione. Ovviamente avevamo visto giusto a suo tempo
quando abbiamo rifiutato di partecipare a questa sottocommissione,
perché quando si legge in questa
e-mail
che se abbiamo
assunto una posizione la manterremo, significa che le posizioni
sono già decise a priori e che le sottocommissioni sono null'altro
che una sorta di alibi per cercare di dare una legittimazione
popolare a queste scelte. Ora dispiace che ci siano dei personaggi
che forse abbiamo sottovalutato, perché noi abbiamo sempre pensato
che i
tutor
fossero quelli che mettevano sotto tutela il
governo, gli assessori: ne avete più o meno qualcuno a testa.
Abbiamo appreso che hanno molto più potere questi tutor: mettono
anche sotto tutela e soprattutto intervengono nelle
calendarizzazioni delle Commissioni.
Questo ci preoccupa ulteriormente, perché non è questo il
sistema. Se uno ha intenzione di fare una carriera politica, ha
intenzione di incidere sulle scelte legislative, si candida, si fa
eleggere e viene in questo contesto. Lavorare sottotraccia con
velati ricatti, chiamiamoli come vogliamo, non è un sistema che ci
piace e che condividiamo. Sentire in una e-mail di un atto del
tutto legittimo, presidente Morelli, che però secondo me è stato un
po' sottovalutato, perché il fatto di audire il professor Pallante
non è un atto di cortesia della presidente della I Commissione alla
collega Pulz, ma è un atto dovuto, nel senso che anche quando ci
sono avvisi diversi è buona consuetudine sentire tutti i pareri. E
sentire che qualcuno esterno, in questo momento fondamentale per il
proseguo di questa maggioranza, dica "Io ho letto che hai concesso
l'audizione al professor Pallante e alla collega Pulz e sono
esterrefatto", penso che sia quasi un tono di minaccia nel senso di
dire: o si fa come voglio io o se no si azzera tutto. Se queste
sono le prerogative, lo dico tranquillamente, mi pare un po' di
rivedere quello che è l'andazzo del Governo nazionale, dove di
giorno si cerca di costruire e di notte si disfa.
Noi su questo non ci stiamo e soprattutto, lo dico in tutta
sincerità, non parteciperemo a nessuna sottocommissione dove gli
atti siano già decisi prima, ma siamo ben lieti di parlare con
gente che vuole eventualmente avere una visione diversa e dare una
prospettiva alla regione. Concludo dicendo che per noi la riforma
della legge non è una priorità, ma piuttosto penso che in questo
momento, se vogliamo fare un favore ai cittadini, chiediamo qual è
il loro avviso e andiamo a votare.
Presidente
- La parola al collega Ferrero.
Ferrero (MOUV')
- Penso che lei abbia già riassunto bene
che il carattere intimidatorio e ricattatorio della
e-mail
è
assolutamente inaccettabile. Direi che la sottolineatura va fatta
al riguardo di quanto detto dal professor Pallante, in maniera
chiara, dal punto di vista diciamo di costituzionalista e non certo
di politico. Si va nella direzione di costituire o di rendere
istituzionale la figura dell'uomo solo al comando, quella di cui ci
siamo liberati dopo quarant'anni di camicia di forza, diciamo così.
Ecco, dare una figura istituzionale a questo è una cosa aberrante.
Veramente sono senza parole a sentire che qualcuno possa sostenere
questa cosa, soprattutto i movimenti che sostengono questa
direzione: è una cosa assolutamente inaccettabile. Con le funzioni
di prefettura affidate al Presidente della Regione, con le funzioni
che già aveva prima, dare questo potere, in assenza di contro
bilanciamenti, diventa una scelta che per la democrazia è
assolutamente inammissibile.
Questa è la questione. È chiaro che chi ha inviato la e-mail era
ben cosciente del fatto che sarebbero state evidenziate queste
problematiche e queste criticità e aveva tutto l'interesse a che il
professor Pallante non parlasse. Però adesso ha parlato e io invito
anche chi continua a sostenere con ostinazione questa scelta, che è
una scelta suicida, a farci un pensierino sopra, anche perché
qualcuno che ha aderito poi successivamente a certi movimenti
dovrebbe ricordarsi che cosa si diceva all'inizio di queste cose,
mentre adesso sono cambiate le idee. È vero che, come si dice, non
cambiano idea solo gli stupidi, ma qui mi sembra che qualcuno cambi
idea un pochettino troppo velocemente e sia troppo furbo.
Presidente
- Ha chiesto la parola il vicepresidente
Distort.
Distort (LEGA VDA)
- Vorrei aggiungere una parola. Ne
sono già state dette molte e penso che non ci sia granché da
aggiungere, però mi permetto di ribadire il fatto che
repetita
iuvant
. E nel repetita iuvant io dico, sotto il profilo del
ruolo che rivesto e che rivesto e rivestirò fintanto che me ne
sentirò degno, perché permettetemi, ma è una questione di dignità
quella su cui si sta parlando: di dignità! L'ingerenza stabilita
attraverso una corrispondenza privata tra la presidente di
Commissione e un'eminenza grigia esterna che muove i fili di Rete
Civica e di conseguenza di una maggioranza che sta in piedi grazie
a Rete Civica, questa è una ingerenza ingiustificabile! Non è un
tecnicismo sul Regolamento, non è assolutamente un tecnicismo sul
Regolamento! Questa è la sostanza con la quale si stabilisce
un'attività politica. È la sostanza con cui questo organo, che è il
Consiglio regionale della Valle d'Aosta, si sta muovendo! Non
funziona, non può assolutamente funzionare.
Si chiama verità. È stato dato forse, non dico correttamente ma
in maniera arbitraria, in mano alla stampa? Abbiate pazienza, io
personalmente prendo posizione: è stata fatta la cosa giusta,
perché la verità è verità. La verità è verità! I valdostani che
stanno credendo fuori da quest'aula che dobbiamo prima di tutto
mettere a posto la legge elettorale per poter avere stabilità e
avere tutto il resto, tutti i discorsi che sono stati condotti fino
ad adesso, giustificando geometrie di governo che stanno in piedi
grazie a una dinamica di numeri, non di contenuti, non di idee, non
di visione, di numeri e questi numeri si reggono su un rapporto con
un'eminenza grigia, non eletto?
No! Signori, io prendo le mie distanze da questa posizione e non
solo, ma io invoco, nel bene delle persone coinvolte in questa
situazione e nel bene delle forze politiche coinvolte in questa
situazione, che ci siano ammissioni responsabili, mature,
dignitose, etiche e morali di colpe e questo venga anche dalla
forza politica, dalle forze politiche coinvolte, perché se io mi
permettessi una scorrettezza di questo tipo, di scavalcare una
Commissione, di scavalcare un organo consiliare per intessere
relazioni private con una persona non eletta, il mio movimento mi
metterebbe alla gogna! Questo io mi aspetto dal movimento di cui
fanno parte sia la collega Morelli che la collega Minelli: questo
primo atto fondamentale, altrimenti c'è complicità.
Ultima cosa, io me lo aspetto dal punto di vista della
maggioranza. Io non voglio mettermi a dare bordate alla
maggioranza, se non nel momento in cui queste bordate sono
meritatissime, ma soprattutto nel momento in cui queste situazioni
generano delle condizioni di chiarimento, chiarimento responsabile,
perché qui non si tratta di aver creato dei turbamenti nei rapporti
di forza; qui si tratta di mettere in discussione la credibilità
dell'organo supremo della Valle d'Aosta.
Concludo. Si chiama verità, si chiama morale. Io sono
sicuramente un ingenuo e lo sarò sempre e morirò ingenuo, ma
preferisco credere in questi valori.
Presidente
- Colleghi, vorrei solo ricordare che nelle
mie comunicazioni ho richiamato la condotta anche di chi comunica,
perché in quest'aula lungi da noi a inneggiare alla violazione di
articoli addirittura contenuti nella nostra carta fondamentale che
è la Costituzione, perché il diritto alla segretezza della
corrispondenza è un diritto costituzionalmente garantito e quindi
mi pare doveroso che il Presidente del Consiglio richiami anche a
questo contenuto. Mi pare poi di aver espresso il pensiero, invece,
sul contenuto di quanto è stato pubblicato.
Ha chiesto la parola il collega Peinetti.
Peinetti (UV)
- Io cercherò di non entrare in questa
diatriba relativa a scambi di
mail
giornalistiche più o meno
gravi dal punto di vista istituzionale o no. Io voglio rivendicare
semplicemente una cosa, il ruolo di coloro i quali hanno lavorato
sia nella sottocommissione che nella I Commissione. Io ho aderito
alla sottocommissione, come gli altri miei colleghi, con lo spirito
di servizio per cercare di portare il mio contributo, in questo
caso il mio contributo personale, a una legge che deve fare i suoi
percorsi. Io non sono un costituzionalista e credo che in
quest'aula ce ne siamo pochi di costituzionalisti. Tutti noi ci
dobbiamo informare, tutti noi dobbiamo studiare e approfondire la
materia. Sentire sparare giudizi come "ah, questa è la legge
giusta, questa è la legge sbagliata, questa va bene, questa va
male, questa è ridicola, questa no" fa veramente un po'
sorridere.
Io penso che quello che è stato fatto è un lavoro che ha portato
in I Commissione una proposta che potrà essere emendata e potrà
essere approfondita da tutti i membri della I Commissione che lo
vorranno fare. Noi abbiamo lavorato in sottocommissione senza
togliere mai spazio alla I Commissione ed è il motivo per cui la
sottocommissione è stata istituita. Questo grazie anche al lavoro
del collega Bertin, che ci ha fornito tutta una serie di materiali,
altri ce li siamo andati a trovare per conto nostro. Noi come
movimento abbiamo istituito una commissione a parte, proprio per
evidenziare come la materia sia complessa, sia difficile da
maneggiare e sia anche difficile da trattare in questa aula, ma da
qualsiasi altra parte.
Io ho già detto un'altra volta e lo ribadisco: non dipendo da
entità esterne estrane a questo Consiglio, ho le mie convinzioni,
il mio modo di pensare. Mi sono avvicinato a questa materia con
molta umiltà, perché non è una materia che ovviamente conosco
profondamente: mi sono documentato, ho studiato e sto cercando di
capirne i significati più reconditi. Cosa sia meglio per questa
regione penso che debba emergere dal dibattito che avverrà nella
sede istituita per questo, cioè la I Commissione e poi
eventualmente nell'aula consiliare.
Credo che ci siano molte suggestioni che ci sono state proposte.
Noi le stiamo valutando. Io personalmente non ho la verità in
tasca, come invece sento qualcuno in quest'aula. Non ce l'ho e per
questo credo che il tempo per gli approfondimenti ci sarà.
Ribadisco il fatto che nessuno di noi, almeno io, ma credo neanche
gli altri colleghi della sottocommissione, abbiano agito sotto
influenze esterne. Nemmeno la I Commissione sta agendo sotto
influenze esterne, per quanto mi riguarda, quindi penso che
cercheremo di continuare a lavorare in questa direzione. Se
riusciremo a partorire un testo di legge condiviso, come diceva
prima il collega Vesan, bene. Penso che sia un mandato forte che
questa Commissione deve avere. Non penso che ci siano delle
scadenze a cui ci dobbiamo sottoporre. La legge è arrivata in I
Commissione, farà il percorso che deve fare, ci saranno le
audizioni che ognuno di noi chiederà. Ci faremo tutti un'idea molto
più precisa e magari quelli che sono entrati con un'idea ne
usciranno con un'altra, fermo restando il fatto che il principio
fondamentale è quello di cercare di dare stabilità e governabilità
a questa regione. Perché poi tutti noi ci riempiamo le bocche di
parole importanti, poi però vanno tradotte in atti pratici. Gli
atti pratici in questo caso sono una legge che dovrà cercare di
essere la più possibile ritagliata ad arte per questa regione. Non
sarà facile. Ci proveremo, ognuno di noi con i propri limiti e le
proprie disponibilità.
Io voglio ringraziare quelli che hanno lavorato e quelli che
stanno lavorando a questo proposito in maniera molto seria e molto
determinata. Quello che ci sarà da fare lo faremo e sicuramente non
ci tireremo indietro quando bisognerà prendere delle decisioni.
Presidente
- Ha chiesto la parola il collega
Lucianaz.
Lucianaz (LEGA VDA)
- J'interviens en français de façon à
donner un coup de main à l'Union Valdôtaine qu'heureusement veut
revenir sur ces valeurs identitaires. Alors, seulement deux
précisions. J'ai apprécié les intentions des collègues Vesan et
Peinetti, mais ce n'est pas sur le contenu qu'on va parler dans
cette initiative, c'est plutôt sur la méthodologie.
Nous avons toujours critiqué ces façons de dire: il y a un mois,
un mois et demi, il y a deux mois pour conclure tout, pour
approuver la loi. Ce n'est pas comme ça, à notre avis, qu'on doit
affronter une réforme institutionnelle pour notre région. Si on
remet les cartes sur la table et on revient à la discussion à
affronter, jamais le collègue Luboz, ni moi en Commission, on s'est
refusés de participer à la discussion.
Deuxième point. C'est je dirais un peu drôle que tout ce
problème est sorti de la part d'un membre du parti du collègue
Bertin, qui justement ici nous donne des grandes leçons de
constitutionnalisme, d'institutions, de règles et du respect des
règles, de méthodologie, d'orthodoxie et tout ça. Mais là vraiment,
à mon avis, on a touché le fond. C'est terrible qu'il y a des
tuteurs, comme on les appelle là, mais ça c'est un choix du
gouvernement, vous avez le plaisir de travailler de cette façon.
Continuez comme ça, vous aurez vos critiques. Mais il y a d'autres
organes institutionnels qui ne sont pas le gouvernement, les
Commissions, par exemple, ou le Conseil, où là on ne peut pas
l'accepter et nous on ne l'accepte pas. Voilà, les discussions sont
à l'intérieur de ces organismes et donc je critique la position du
gouvernement et de la majorité.
Je me souviens très bien quand j'ai commencé mon expérience il y
a un an et demi: le collègue Bertschy, le collègue Viérin, le
collègue Testolin qui donnaient plein de leçon sur la façon
correcte de suivre l'ordre des travaux, de respecter les règles, le
respect total des règles de la démocratie. Je termine mon
intervention en disant que là on n'a pas appris rien de bon, plutôt
c'est quelque chose de terrible qu'on a appris. Dommage, parce que
je croyais qu'il y avait quand même un respect pour la minorité et
je vois que- je l'ai dit maintes fois pendant les travaux de la
Commission - de plus en plus il y a très peu de respect pour les
autres élus. Cela je le critiquerais toujours.
Presidente
- La parola alla collega Minelli.
Minelli (RC-AC)
- In questi diciotto mesi di Consiglio ho
imparato varie cose, ma una di queste è che molti consiglieri
utilizzano quest'aula, che a mio avviso dovrebbe essere il luogo in
cui si elaborano dei progetti, si discutono delle questioni
importanti se non addirittura fondamentali per la popolazione
valdostana, come un palcoscenico, una vetrina in cui mostrarsi,
spesso senza altro obiettivo che l'apparenza, la
strumentalizzazione e la demagogia. Questa è una cosa che ho
sperimentato molte volte. Io vorrei rimanere a quelli che sono i
fatti di cui si discute e francamente mi sembra che stiamo dando
troppo tempo a una questione del genere.
È stata inviata una
mail
di carattere personale alla
presidente della Commissione, che ha ovviamente tutto il diritto di
procedere come crede, e ci mancherebbe altro. Ma credo anche che
qualsiasi cittadino abbia il diritto di esprimersi su un tema come
questo, che è importante, in particolar modo se questo non avviene
in ambito pubblico, ma in ambito privato. Quindi mi spiace, io non
parlerei di ingerenze di tipo grave come è stato sottolineato,
bensì di opinioni di cui in una corrispondenza privata risponde chi
le ha formulate. Ritengo anche che invece sia importante che
all'esterno ci siano delle persone, dei cittadini che su un tema
come quello della riforma si impegnino e anche su altri temi. A mio
avviso è più grave - questo, sì, è veramente grave e giustamente la
Presidente del Consiglio lo ha ricordato - che corrispondenze
private vengano rese pubbliche. Esiste un segreto in questo senso
che è stato violato: diventate pubbliche a mezzo stampa.
Dopodiché su questa faccenda si sono spese in questi giorni
tante, a mio avviso troppe, parole e la cosa grave è che c'è stata
una ampia strumentalizzazione architettata ad arte, tirando in
ballo, per esempio, alcune questioni, alcuni elementi che non
c'entrano nulla, come la legge sul lupo che dobbiamo discutere oggi
e per la quale ci siamo impegnati seriamente senza barattare
proprio nulla.
Non devo dare delle risposte al collega Manfrin e non credo
nemmeno ad altri. Faccio solo una precisazione a cui tengo. Io
porto avanti il progetto di Rete Civica che, mi spiace deludere
qualcuno, non è il progetto di una persona sola, di una eminenza
grigia, ma è il progetto di un gruppo che lavora con impegno, con
serietà e con determinazione.
Concludo con una osservazione, che è questa: mi sembra che sia
un po' curioso che molte persone qui dentro abbiamo una sorta di
disturbo ossessivo compulsivo che, modestamente, credo debba essere
curato. Il mio consiglio è di fare perlomeno qualche seduta di
training autogeno
che vi liberi da questa ossessione.
Presidente
- Ha chiesto la parola il collega
Samaritani.
Sammaritani (LEGA VDA)
- Grazie alla collega Minelli,
perché ci dà modo di dare corpo a quel concetto per cui a volte è
meglio stare zitti che dire certe cose, perché effettivamente
abbiamo sentito lo stridore delle unghie sui vetri fin da qua e
penso anche fuori da quest'aula. In realtà dobbiamo interrogarci su
questioni come queste così importanti e così delicate, perché
effettivamente la collega Minnelli ha cercato di porre la questione
tutta su un piano prettamente privatistico, ma nel momento in cui
un
tutor
- perché chiaramente sappiamo che questa persona
che scriveva era addirittura il tutor dei tutor, quindi qualcosa di
ancora di più - scrive al presidente della Commissione dicendo:
"hai convocato, non ho capito come mai in questa data, non dovrebbe
essere già tutto chiuso a quest'ora" eccetera, mi sembra che di
privato non ci sia assolutamente niente.
E ha ragione la collega Minelli quando dice che questa è l'aula
in cui si dovrebbero discutere le leggi, fare le cose, le
iniziative, eccetera, così come sono le commissioni i luoghi in cui
si studiano le leggi, si elaborano, si ascoltano le persone,
soprattutto se i temi sono così importanti come quello della
rappresentanza di un'intera popolazione, come diceva giustamente il
collega Vesan. Stiamo discutendo di un sistema elettorale, di un
sistema istituzionale fondamentale e invece si corre dietro a un
cronoprogramma. Chi se ne frega di quel professore, che magari è
anche il più bravo del mondo, ma tanto ormai abbiamo già deciso,
perché il cronoprogramma deve scadere in quel giorno e orami il
nostro progetto è già quello e quindi, anche se ci venissero a dire
che stiamo facendo una cavolata grossa come una casa, non importa,
tanto ormai dobbiamo rispettare il cronoprogramma.
Ecco, questo è il vostro concetto di rappresentanza. Il popolo
valdostano non è rappresentato da noi trentacinque, è rappresentato
da qualcuno che sta al di fuori e che non si è manco candidato.
Questo è il vostro concetto di rappresentanza. Questo è il vostro
concetto di democrazia, perché la democrazia che voi sostenete è
questa. Lo dichiara il vostro tutor dei tutor. Perché ci siamo
messi ad appoggiare questa maggioranza? Per evitare che la Lega
prenda in mano la regione Valle d'Aosta. Certo, chissenefrega del
popolo, chissenefrega del 37 percento che ha votato alle europee
per la Lega. Non importa: l'importante è che noi stiamo qua a
decidere quello che una minoranza, a questo punto ormai, della
popolazione ha deciso. Questo è il vostro concetto.
Ma allora andiamo anche sui temi. Perché qui forse si perde di
vista un punto fondamentale, perché io ho fatto per tanti anni e
continuo a farlo l'avvocato e mi faccio delle domande delle volte.
Ma queste
e-mail
chi le ha date? L'opposizione? Certo che
no. Sicuramente potrebbero essere i titolari di questa
corrispondenza privata o qualcuno vicino a loro: o il destinatario
o il mittente, non è che ci sono tante possibilità che qualcun
altro abbia dato della corrispondenza privata. Se è qualcuno della
maggioranza preesistente, evidentemente vuol dire che ci sono dei
tali mal di pancia dentro questo governo che ormai stanno
scoppiando, oppure, se arrivano dalla parte di Rete Civica, vorrà
dire che è un ulteriore strumento di pressione, alla faccia di
nuovo della democrazia e del modo di governare. Cioè: "Fate quello.
Attenzione, fatelo così e fatelo nei tempi che abbiamo detto noi,
se no avete già capito cosa succederà". Questo è il problema.
Ha ragione il collega Peinetti quando dice: "Siamo qua per
studiare, lavoriamo in Commissione". Certo, siamo qua per studiare,
lavoriamo in Commissione? E allora non facciamoci dettare i tempi
da qualcuno che ha stabilito che quelli saranno i tempi, qualunque
cosa debba succedere, perché non è il modo giusto di fare le leggi.
Siamo qua a dire che abbiamo problemi di stabilità governativa e
allora facciamo le leggi così, con la fretta? Facciamo le leggi
così come vengono vengono, purché sia rispettato il cronoprogramma?
Questo è il modo di governare? Io non mi sono candidato per questo
e nessuno di noi qua da questa parte si è candidato per questo.
Abbiamo un approccio molto più oggettivo, abbiamo un approccio
molto più sereno. Noi stessi sappiamo benissimo che se andassimo a
elezioni adesso probabilmente avremmo un grande successo, eppure
non abbiamo tutta questa fretta nel stabilire quali debbano essere
i criteri per votare, quali siano i criteri per eleggere le persone
che più la gente vuole che venga eletta. Questo è il sistema di
fare le leggi, secondo noi, cioè senza una fretta assoluta, ma
soltanto nell'interesse dei cittadini.
Questa vicenda ci dimostra soltanto quello che abbiamo detto
all'inizio, su questo appoggio al governo da parte di Rete Civica.
Questo è un governo sotto tutela. I presupposti in genere per la
nomina di un tutore sono l'incapacità di intendere e di volere.
Evidentemente questo governo è incapace di intendere e di volere e
ha bisogno di un tutor e ne ha trovati forse anche più di uno.
Presidente
- La parola alla collega Pulz.
Pulz (ADU VDA)
- Io vorrei evidenziare ancora alcuni
aspetti di questa vicenda. Innanzitutto, il ruolo dei media, perché
è diritto-dovere di un giornalista - sono pubblicista anch'io -
quando ha una notizia, certo ben verificata, di pubblicarla. La
violazione della corrispondenza è un atto certamente gravissimo, ce
lo ricorda, oltre alla Costituzione, la Dichiarazione universale
dei diritti dell'uomo, ma è avvenuta precedentemente, è un fatto
che sta a monte. Invece è grazie ai giornalisti se il Consiglio
regionale, la massima istituzione democratica della regione, ha
potuto venire a conoscenza delle indebite intromissioni e influenze
di una persona che non si rassegna a lasciar spazio agli altri.
Anzi, noi vorremmo veramente conoscere, a questo punto lo chiediamo
ufficialmente, anche i contenuti dell'altra
mail
citata dal
giornale, oltre a quella in cui la presidente Morelli - e l'abbiamo
apprezzata - richiama il suo ruolo di garante degli equilibri tra
maggioranza e minoranza, salvo poi esplicitare, come è già stato
detto, che sulla legge elettorale non ascolteranno niente e
nessuno, né apporti scientifici né apporti critici, e questo
sinceramente mi fa molto male.
Vorrei ancora dire che noi vorremmo conoscere i testi, a questo
punto. Quella mail a firma "la commissione gruppi di Rete Civica" -
chi sono questi gruppi? questa commissione gruppi da chi è
composta? dai tutor? - che manda una mail in cui si parla - così
dice il giornale, non credo che raccontino storie - della legge sul
lupo, si parla di Pompiod alla presidente della Commissione che si
occupa di autonomia e istituzioni; proprio non capiamo.
Il vero problema, comunque, come già diceva il collega
Sammaritani, è la fonte di chi ha fornito queste mail a
Gazzetta
Matin
. Eviterei ricostruzioni fantasiose, ma inviterei
sinceramente chi tra la maggioranza, perché solo da loro poteva
venire questa documentazione, ha dei dubbi che noi capiamo
benissimo, sono dubbi sicuramente giustificati rispetto a questo
modo di procedere, caratterizzato da baratti, da tirare a campare,
di uscire allo scoperto e di avviare a una discussione pubblica,
perché è questa la sede deputata. Altrimenti ha ragione Rete
Civica, quando nel suo comunicato parla, tra virgolette, di una
regia politica e un metodo che richiamano i momenti bui della
storia del nostro Paese, altrimenti sembra che noi viviamo qui di
compromessi di scambi quotidiani, che ci siano manovre politiche
costanti per far saltare le maggioranze e metterne in piedi delle
altre, supposte. Ecco, quello che stupisce è che i fans in buona
Fedi, scusate volevo dire in buona fede, di Rete Civica non ne
traggano le necessarie conseguenze, accettando di allearsi con chi
evidentemente non rispetta il rigore professionale e quella
profonda discrezione a cui siamo tutti tenuti nelle diverse
professioni, e qui credo ancora di più, accettando anche che il suo
indiscusso
leader
si comporti esattamente allo stesso modo,
prediligendo - ne sono vittima
in primis
- riunioni ombra e
accordi occulti, appunto come nei momenti bui della storia del
nostro Paese. Viene il dubbio, a questo punto, che il leader crei
imbarazzo anche in Rete Civica stessa, quantomeno al collega
Bertin. Noi, collega, le vogliamo dire che la sosterremo se lei
vorrà ancora dedicarsi a battaglie per l'etica nelle istituzioni
come ha fatto in passato, in un passato che a noi da fuori Palazzo
era parso senz'altro più glorioso.
Presidente
- Ringrazio la consigliera Pulz, perché
assolutamente condivido il richiamo. È evidente che il richiamo
fatto alla triste violazione della segretezza della privata
corrispondenza era fatta a chi ha diffuso la
mail
e non
ovviamente ai giornalisti e ai giornali, che hanno fatto
semplicemente il loro dovere e il loro lavoro riportandolo. Ha
chiesto la parola il collega Aggravi.
Aggravi (LEGA VDA)
- Volevo rispondere al collega
Sammaritani, che giustamente ha posto una questione molto
importante: queste
mail
alla fine chi è che le ha messe in
giro? Bene, io ho un sospetto. Sospetto dell'
hacker
delle
sardine. Io penso che qualcuno abbia riportato erroneamente o
volutamente quel messaggio. Prendo spunto dalla conferenza stampa
della Giunta regionale in cui è stato posto un particolare e
importante problema di sicurezza, sul quale chiedo al presidente
Fosson di indagare quanto prima, sul lato del messaggio delle
sardine. Dall'altro lato, Presidente, anche lei controlli la parte
di sicurezza del Consiglio, perché temo che ci sia qualcuno che sta
facendo il furbetto. Una volta erano delle manine, adesso abbiamo
gli hacker: spero che non siano russi, perché non vorrei prendermi
delle colpe che non ho. Questo lo dico a beneficio di tutti.
Solo alcune piccole considerazioni, perché l'intervento della
collega Minelli mi ha, devo dire, molto ispirato. Soprattutto
voglio complimentarmi con lei, che da stampella è diventato
baluardo della maggioranza, perché non sentiamo altre difese e mi
stupisce, sinceramente, che dai banchi della maggioranza nessuno
dica nulla. O meglio, l'avete detto voi, quindi forse siete l'unica
maggioranza che ancora c'è.
Quello che sinceramente mi lascia abbastanza stupito è il fatto
che tempo fa noi abbiamo assistito in quest'aula a delle accuse nei
confronti di un consigliere che faceva la sua scelta e lasciava
giustamente questa maggioranza, ma qualcuno parlò di, "Leoaltà". Io
penso che qui oggi noi abbiamo qualcosa di più! E non è un semplice
cittadino che scrive, collega Minelli, perché altrimenti mi chiedo:
colleghi presidenti di Commissione, quante mail da semplici
cittadini ricevete per porre delle considerazioni, anche delle
giuste questioni sui progetti di legge che si stanno discutendo?
Non penso di aver bisogno di hacker per sapere che non sono
moltissime e per sapere che ci sono mail e mail. Poi, per carità,
sono d'accordissimo con tutti e anche con il richiamo della
Presidente sulla sul fatto che c'è la privacy e comunque la
corrispondenza deve essere tutelata, però è un dato di fatto. Ci
sono delle questioni che, ripeto, non fossero state trattate in
altra maniera quando c'erano dei sospetti o delle amicizie, bene
oggi ce l'abbiamo scritte nero su bianco e questo deve far porre
l'attenzione su un altro fatto: non siamo noi ad avere inserito i
tutor
nel linguaggio politico valdostano, non siamo noi ad
avere indicato dei soggetti di questo tipo. Forse i nostri sospetti
un po' erano fondati. Forse quando ci siamo chiesti in che modo
questi soggetti avrebbero interagito con gli assessori, abbiamo
dimenticato di pensare di come questi soggetti avrebbero interagito
anche con i presidenti di Commissione.
Non voglio dilungarmi, perché poi sulla gestione dei progetti di
legge penso che avremo ancora modo di discuterne. Ci sono percorsi
preferenziali per le une e meno per le altre e forse su questo
bisognerà discuterne, perché quando si fanno delle accuse sul fatto
che non si voglia lavorare tutti insieme, io mi stupisco e mi
chiedo sempre perché alla fine uno debba lavorare su quello che
vuole qualcuno e non sull'oggettività dei fatti. Ci sono delle
proposte di legge ferme, la modifica alla legge n. 6 ne è la
dimostrazione, essendo lì da giugno, quella che oggi ci troviamo
all'ordine del giorno, dopo aver seguito un percorso che è stato
sicuramente innaturale. I bisogni della gente sono altri? Io penso
di no, io penso che ci siano grossi problemi amministrativi che
dovremmo affrontare tutti quanti e che però forse in nome di una
ragion politica, che sicuramente non è citata dal sottoscritto, ma
è portata avanti da altri, si sta influenzando le attività di
questo Consiglio.
Présidente
- A demandé la parole le collègue Bertin.
Bertin (RC-AC)
- Intervengo su una vicenda francamente
surreale: una comunicazione privata, che tale doveva rimanere ed è
assolutamente inquietante che non lo sia più. Di questo stiamo
parlando. Tutti riceviamo comunicazioni via
e-mail
di
diverso tipo. Personalmente, diverso tempo fa ho fatto il
presidente di una Commissione speciale post referendum, per
ridefinire gli indirizzi e la gestione dei rifiuti. Ricevevo decine
di e-mail, anche da funzionari e dirigenti della Regione, tra
l'altro l'allora dirigente Mancuso (tutt'ora dirigente) e da altri.
Ricevevo da tutte le parti delle e-mail, che cercavano in qualche
modo di condizionare lo svolgimento di quella Commissione. Ma non
sono le e-mail che condizionano e nessuno si fa condizionare da una
e-mail: la presidente Morelli, da questo punto di vista, ne è stata
l'esempio. Non sono le e-mail a creare dei condizionamenti. Nel
merito poi, personalmente, ho votato quella audizione e ho anche
chiesto più volte alla collega Pulz di poter audire nella
sottocommissione il professor Pallante.
Sulle differenze di stile, di forma e di sostanza fra me ed Elio
Riccarand non sto a intervenire, perché sono evidenti. Ma non è
questo il problema. Qui stiamo facendo di una piccola polemichetta
politica, perché non si sa di cos'altro polemizzare, una questione
istituzionale che non esiste. Faccio l'esempio di prima, rispetto
alle mail che ricevevo all'epoca. All'epoca, lei collega Rini era
la Presidente e giustamente non è intervenuta, perché non c'era
bisogno di intervenire. Oggi con questo intervento si passa un'ora
e mezza a discutere su una polemichetta politica, che certamente si
presta, ma che sta soltanto nell'ambito politico e lì dovrebbe
rimanere, perché non ha altre conseguenze.
In questo periodo mi sono impegnato in silenzio a portare avanti
una riforma del sistema di governo di questa regione, perché credo
sia utile alla Valle e avremo tempo di discuterne. Ne abbiamo già
discusso da un anno a questa parte in questo Consiglio, perché
questa riforma, come altre, è necessaria a questa regione e questa
legislatura ha senso se introduce delle riforme come questa in
altri settori. Da questo punto di vista voglio essere chiaro.
Abbiamo approvato tempo fa una legge elettorale per la preferenza
unica e per la conferma dello spoglio centralizzato, una riforma
strutturale importante per la selezione del personale politico.
Sento che questa è da più parti commentata non positivamente. Mi
auguro che nessuno voglia tornare indietro su questa riforma. Ve lo
ripeto, qui si deve andare avanti nel cambiare le cose, per dare la
possibilità a questa regione di uscire da una palude nella quale
siamo finiti e nella quale gli alligatori hanno trovato il loro
habitat naturale. Cambiare le regole non è sufficiente per creare
stabilità o altro, ma è fondamentale per dare l'occasione a questa
regione per uscire da questa situazione. Questo deve essere
l'atteggiamento con il quale bisogna discutere e approvare una
riforma del sistema di governo di questa regione.
Presidente
- Grazie, collega Bertin. Prendo atto del
richiamo che lei mi ha fatto, che però gentilmente le rispedisco
fermamente al mittente. Innanzitutto, se lei all'epoca ha ricevuto
delle pressioni da dei dirigenti io lo apprendo ora: è un fatto
altrettanto grave, se non forse ancora più grave, perché se le
pressioni vengono da organi interni e addirittura da dei dirigenti
regionali doveva farlo presente; non lo ha fatto e quindi non siamo
intervenuti. Se a lei pare normale leggere sui giornali ciò che
abbiamo letto in questi giorni, a me no! Mi pare che tutta questa
vicenda abbia, per le diverse ragioni che ho già specificato,
mortificato le istituzioni e, al di là dell'appartenenza o meno a
una maggioranza, il Presidente del Consiglio è chiamato,
innanzitutto, alla tutela e al dovere di tutelare e difendere
l'istituzione che oggi rappresento. Quindi con fermezza io
riaffermo quanto ho detto, ne sono estremamente convinta e invito
tutti, per le diverse ragioni che abbiamo e che ho sottolineato
anche nel mio intervento, a rispettare il luogo e l'istituzione,
soprattutto, che tutti noi rappresentiamo. Se all'epoca ci sono
state queste pressioni, ha fatto male a non evidenziarle
pubblicamente.
Poi, colleghi, credo di aver lasciato un ampio spazio a questo
dibattito. Cerchiamo di trovare una sintesi e procedere per andare
avanti con l'ordine del giorno. Collega Bertin, prego.
Bertin (RC-AC)
- Presidente, all'epoca era un po'
distratta, poiché queste polemiche sono state pubbliche, con
comunicazioni pubbliche che sono finite su tutti i giornali, ma
evidentemente non condizionano l'attività di una commissione. Tutte
le comunicazioni che si ricevono vengono prese in considerazione,
ma niente sul piano istituzionale ha degli effetti e, da questo
punto di vista, credo che si metta anche in imbarazzo chi dirige e
gestisce le commissioni, quando si fanno interventi di questo
genere. Nessun condizionamento ha avuto in qualche modo effetto
all'epoca, come non ne ha oggi.
Presidente
- Tra i tanti difetti che ho, non ho quello
della distrazione, quindi la invito veramente a rinfrescarmi la
memoria, non solo a me, e a produrre gli atti di questa ingerenza
da parte dei dirigenti, perché a memoria non ne ricordo. Una cosa
sono le
e-mail
con cui dei dirigenti esprimono
legittimamente delle posizioni sugli atti che si propongono e che
sono all'esame delle Commissioni e altra cosa è quello che è
accaduto. Qui credo che la polemica possa chiudersi, ma sarà mia
premura andare a vedere quanto accaduto e paragonarlo alla vicenda
odierna.
Prego, collega Manfrin, e poi cerchiamo davvero di chiudere
questo punto e andare avanti.
Manfrin (LEGA VDA)
- Sono stato tirato in causa e mi
risulta necessario dover precisare alcune cose. Innanzitutto,
ringrazio il collega Bertin, che presto fornirà, spero a tutti
quanti, l'identità e le comunicazioni con le quali è stato oggetto
di pressioni, così avremo modo di approfondire e apprendere chi ha
perpetrato queste condotte e così almeno avremo anche modo
discutere di questo atto prevaricatore nei suoi confronti e nei
confronti di tutto questo Consiglio e delle nostre istituzioni e
metteremo al corrente anche i cittadini. Finalmente faremo
chiarezza e ringrazio per questo anche il Presidente, che ha preso
l'impegno di approfondire.
Io sono stato citato dalla collega Minelli: la ringrazio
particolarmente e comincio dalla fine. Lei giustamente chiede
rispetto per delle norme costituzionalmente previste, relative alla
violazione della corrispondenza. Io non posso che darle ragione,
collega Minelli. Pensi un po' che ci sono persone che hanno letto
dai giornali di essere oggetto di un provvedimento disciplinare del
proprio ordine: lo hanno letto dai giornali, non dalle
comunicazioni che sono arrivate. Quindi, pensi quanto posso essere
d'accordo io con lei. Però ho visto che tanti su questa cosa qui ci
ha fatto la scarpetta e non si è lamentato nessuno, a parte il
sottoscritto, quindi evidentemente forse il rispetto della
corrispondenza privata dovrebbe essere in tutti i casi e rivolta a
tutte le persone. Condivido la sua richiesta segretezza e mi auguro
che venga poi applicata a tutti quanti.
Il punto però è questo, collega Minelli. Lei ci ha detto che
molti consiglieri in quest'aula la utilizzano come una vetrina. Lei
ha perfettamente ragione, gliene do atto, effettivamente succede
spesso. Succede anche, pensi un po', che delle persone o dei
commissari o dei
tutor
, come li vuole chiamare, non eletti,
utilizzino quest'aula invece per affermare le proprie teorie che
propinano da anni inascoltate: trovano un partito che ha lo zero
virgola e, grazie a questo e a delle fortunate coincidenze relative
ad arresti, decadenze, dimissioni e
tremblements
vari di una
maggioranza, utilizzano quest'aula per vedere riconosciute le
proprie teorie, che peraltro sono ampiamente minoritarie
all'interno di questa regione, perché le ricordo che il suo
simpatico cronoprogramma è dettato da una forza che non ha avuto,
ma nemmeno in maniera relativa, una maggioranza all'interno di
questo Consiglio, però quelle che dite voi e quelle che dice lei
soprattutto, collega Minelli, sono le priorità dei valdostani. Lo
avete deciso voi e lo ha deciso lei, non chiaramente la maggioranza
di questi consiglieri. Quindi, consideri sempre questo quando
ritiene che qualcuno utilizzi questa assemblea per soddisfare il
proprio ego.
Poi ci ha detto, collega Minelli, che questa
mail
è una
comunicazione inerente a fatti personali. Io la ringrazio, collega
Minelli, per averci spiegato - non avevamo certo dubbi, ma ce lo ha
confermato una volta di più - che questa legge elettorale è un
fatto privato tra la collega Morelli e il signor Riccarand. Questo
è un vostro fatto privato, io me ne rendo conto, lo comprendo. Il
problema è che noi lo stiamo affermando da tanto tempo e lei invece
cerca di dirci che questa è una priorità dei valdostani. No, è una
volta questione privata, quindi risolvetevela privatamente senza
tirare in causa il Consiglio regionale.
Chiudo con una questione molto più politica, visto che lo
abbiamo fatto. Io sono andato a rivedermi sia il cronoprogramma,
sia quelli che sono i vari tutor con le deleghe. Le dicevo prima
che il bluff è caduto. Voi avete minacciato troppe volte, ormai,
senza poi portare a termine la minaccia. Io mi aspettavo che magari
qualche piccolo scivolone, qualche piccolo sgambetto lo avreste
fatto in quest'aula e invece non lo avete fatto, avete solo
minacciato di staccare la spina e poi, invece, vi siete rivelati
per quello che siete, ovvero dei pavidi detentori di poltrone che
minacciano per vedere realizzati i propri interessi, ma che poi
alla fine la minaccia non riescono a metterla in pratica, perché
hanno paura di perdere quello che hanno faticosamente guadagnato
nella lotteria delle elezioni. Allora mi sono fatto una domanda -
collega Minelli, lo avete detto voi, lo avete detto con grande
trasparenza e per questo la ringrazio - e sono andato a vedere le
varie deleghe che vi siete ripartiti fra le riforme, fra i tutor,
eccetera e leggo che Elio Riccarand che è responsabile del
pacchetto ferrovie. Potrebbe spiegare a quest'aula esattamene e
nello specifico come la legge elettorale di questa regione rientri
nel pacchetto ferrovie?
Presidente
- Collega Spelgatti, prego.
Spelgatti (LEGA VDA)
- Collega Minelli, colgo con molto
piacere l'invito che ha rivolto sostanzialmente alla Lega e
all'opposizione - ma la sua fissazione è la Lega - di andare a fare
training autogeno
: io tutte le mattine mi alzo tra le 5:00 e
le 5:30 e faccio meditazione. Invito anche lei, perché, sa, è una
disciplina interiore molto importante, molto bella: invito tutti ad
andare a fare più meditazione. Lei parla di training, io parlo di
meditazione: va benissimo! Lei dice: "si vede che non funziona",
invece funziona benissimo, le assicuro. Tanto che lei è riuscita a
ribaltare la gravità di tutto quello che è accaduto - lei e il suo
collega Bertin - sostanzialmente dicendo: "è l'opposizione che sta
bloccando il Consiglio, perché si tira fuori un argomento di così
poco conto, così minimo e sono loro che cercano di apparire".
Solito concetto: quelli della Lega sono fascisti, populisti,
razzisti, cattivi, eccetera. Non lo ha detto questa volta, ma lo
dice ogni santa volta. Stesso concetto per le sardine, queste
fantomatiche sardine che vanno a...
Presidente
- Colleghi, per cortesia!
Spelgatti (LEGA VDA)
- ... che vanno sostanzialmente in
piazza per fare che cosa non si sa, ma per manifestare contro
l'opposizione: non si è mai vista una cosa del genere! Ma pur di
dare contro la Lega, che è all'opposizione, si va contro!
Fantastico: veramente l'apoteosi del nulla!
Detto questo, la domanda che non le pone la Lega, ma le pongono
i valdostani - al governo ci siete voi - è: diteci una cosa che
avete fatto voi da quando siete al governo. È passato oltre un anno
e non state facendo assolutamente niente. Non è un problema di che
cosa fa l'opposizione. L'opposizione fa una quantità enorme di
iniziative consiliari e quant'altro: lo sappiamo benissimo, tanto
che i Consigli rimangono bloccati, noi non riusciamo a portare
avanti tutte le iniziative che vogliamo e ci conteniamo nel numero
delle iniziative da portare, perché tanto gli oggetti dell'ordine
del giorno non siete in grado di smaltirli in nessun Consiglio, ci
portiamo avanti le iniziative per mesi.
La domanda è: cosa state facendo voi per i valdostani? La Valle
d'Aosta è bloccata. La Valle d'Aosta è sotto scacco. Ma, come dite
voi, che importanza ha?! Sono soltanto
mail
tra privati
cittadini! Un privato cittadino, poverino, che si impegna e che dà
il suo contributo sulla legge elettorale, caspita! Un partito che
non conta nulla, non rappresenta se non un'unghia degli elettori
valdostani, che sta tenendo sotto scacco tutta la Valle d'Aosta,
con un personaggio che sta tenendo sotto scacco tutto il Consiglio
e tutta la Valle d'Aosta.
Io mi chiedo: ma lo scatto d'orgoglio! Non per gli eletti qua,
perché ormai capisco che la paura di non essere rieletti la fa da
padrone. Ma io mi chiedo: i movimenti che ci sono dietro - non
parlo del suo movimento, perché a un certo punto non riesco a
capire la logica del tutto - come l'Union Valdôtaine che ha fatto
la storia della Valle d'Aosta, l'UVP che comunque una sua parte di
storia l'ha fatta, le basi dietro, i movimenti non si rendono conto
che grazie agli eletti qui e a tutte queste situazioni non contano
più un accidente di niente? Che i movimenti sono portati alla
distruzione? Che le basi dei vostri movimenti da voi eletti sono
portati letteralmente alla distruzione? Che i valdostani di tutto
questo se ne rendono conto e ve ne chiederanno conto? Se non ce la
fate voi - un moto di orgoglio vostro per dire: no, così non è
possibile, così non è accettabile - ma davvero i vostri movimenti
comunque una dignità e una parte di storia importantissima in
questa Valle d'Aosta l'hanno fatta! Dovrebbero avercelo ancora
questo ruolo, ma niente, tutto tace! È una questione tra privati
cittadini: ma che importanza ha?
Sentiamo il collega Bertin che dice: "questa cosa è la cosa più
importante, fare questa riforma elettorale per dare stabilita!". Ci
prendete in giro, prendete in giro tutti, lo sapete benissimo. Noi
siamo quelli che forse potrebbero avere più interesse a cambiare le
regole del gioco, ma non ce l'abbiamo e sapete perché? Perché non è
cambiando le regole del gioco che si cambia il tutto. È cambiando
la classe politica. È cambiando questo tipo di personaggi che hanno
governato la Valle d'Aosta pensando sempre, solo ed esclusivamente
al tornaconto elettorale, che non hanno mai fatto vera politica
occupandosi della
polis
, occupandosi della cittadinanza,
occupandosi dei beni dei cittadini, che dicono una cosa e ne fanno
un'altra, che non hanno nessuna coerenza. Fino a quando i
valdostani, i quali comunque hanno la loro responsabilità in tutto
questo, perché hanno permesso che venissero sempre elette queste
persone, non decideranno di cambiare e di eleggere persone nuove a
tutti i livelli - non si sa chi saranno, ma non ha importanza; ci
deve essere un ricambio - fino a quando non ci sarà un ricambio,
fino a quando non ci sarà dignità dell'essere umano e della
politica, le cose in Valle d'Aosta non cambieranno mai.
Presidente
- Concluda, collega.
Spelgatti (LEGA VDA)
- Possiamo cambiare tutte le regole
del gioco, ma non cambierà mai nulla. Saranno i valdostani a dover
decidere. Quando i valdostani decideranno di cambiare e di eleggere
persone nuove, forze nuove e cose nuove, allora a questo punto le
cose in Valle d'Aosta potranno cambiare.
Presidente
- Ha chiesto la parola la collega Morelli.
Morelli (AV)
- Capisco che l'occasione per la minoranza
sia ghiotta, però ritengo che forse abbiamo sottratto tempo
sufficiente al dibattito in Consiglio regionale. Era giusto
dedicare del tempo a una questione che è diventata di dominio
pubblico e sulla quale vorrei esprimere il mio punto di vista in
quanto persona interessata direttamente: il mio intervento sarà
finalizzato a fare un minimo di chiarezza.
Intanto rilevo che l'organo di informazione che ha pubblicato,
anzi, non ha pubblicato, ma ha fatto riferimento alla
corrispondenza in questione, lo ha fatto due settimane dopo che
questa corrispondenza si è verificata. Nel frattempo, in due
settimane in politica succedono molte cose e possono cambiare molte
cose.
Cela dit
, il 13 novembre io ho ricevuto una
mail
privata - come è stato ricordato, non istituzionale -
da Elio Riccarand, che è rappresentante politico del gruppo di Rete
Civica, nella quale venivo in pratica accusata di non procedere in
I Commissione sulla riforma istituzionale secondo quelli che erano
gli accordi di maggioranza. Ora, io faccio parte di una
maggioranza, ho sottoscritto degli accordi legittimi che sono
tutt'altro che segreti, sono talmente pubblici e conosciuti che
anche oggi credo siano stati ricordati
urbi et orbi
. A
questi accordi politicamente, per quanto mi riguarda, cerco di
attenermi. Se sottoscrivo un documento, sia esso un accordo o una
legge, di solito cerco di agire di conseguenza. Dopodiché però sono
anche presidente della I Commissione e, anche al di fuori di quello
che è strettamente il mio ruolo istituzionale, cerco, sicuramente
in modo imperfetto, di avere comportamenti ispirati dal rispetto
che provo nei confronti delle istituzioni. Quindi ho risposto in un
certo modo e poi leggerò integralmente la mia mail. Ho anche
condiviso la mia risposta con alcuni colleghi con cui mi sono
confrontata.
Devo dire onestamente che il tono veemente della mail ricevuta
mi ha un po' infastidita e avrei potuto rispondere con la stessa
veemenza, ma non mi sono sentita minimamente minacciata o messa
sotto pressione: io credo che di ingerenze politiche da parte di
tutor
, personaggi esterni, eminenze grigie, fantasmi, credo
che all'interno di quest'aula molti potrebbero dare buona
testimonianza. Ma non sono esattamente alle prime armi. Gli anni
passati in Consiglio regionale mi hanno insegnato qualcosa, anche
magari a non reagire alle provocazioni all'interno dell'aula e ho
preferito rispondere con tutta calma, col mio tono mellifluo e
anche, se possibile, con un pizzico di ironia.
Se la mia risposta è stata democraticamente brutta, come
sostiene ADU, me ne farò una ragione. Sono disponibile a prendere
lezione da quasi tutti ma non da chi, come ADU, per essere eletto
in Consiglio regionale e percepire i contributi ai gruppi
consigliari ha adottato
escamotage
politici al limite del
buon gusto democratico. Niente di personale, collega Pulz, tutto di
politico.
Procedo alla lettura della mia mail. "Caro Elio, la tua mail mi
ha sconcertato per il tono accusatorio, ma penso sia il frutto
dell'interpretazione del combinato disposto tra le dichiarazioni
del presidente di ALPE riportate dalla stampa e l'audizione di
Pallante, audizione richiesta dalla consigliera Pulz ben prima
dell'inizio dei lavori della sottocommissione" - ha detto fine
settembre, ricordavo bene - "deliberata dalla commissione e non
dalla presidente un mese fa e che va semplicemente nella direzione
di ampliare il confronto su un tema che riteniamo tutti molto
importante e su cui legittimamente non tutti hanno le tue
granitiche certezze. Il professor Pallante ha dato la disponibilità
per il 29 novembre e non penso che sarà la sua audizione che
cambierà il posizionamento politico - e sottolineo politico - che
come maggioranza avremo maturato per quella data. Anzi, la solidità
di questa maggioranza si misurerà proprio sul fatto che, se abbiamo
assunto una posizione, la manterremo, nonostante le teorie di
Pallante, e al contempo non presteremo il fianco alle accuse di
Pulz, Gerandin o Cognetta di non voler audire chi non la pensa come
noi". Pulz, Gerandin o Cognetta non li ho citati a caso: sono
citati nella mail di Riccarand e quindi io rispondo per le tre
persone in questione. "Ti ricordo, a onor del vero, che anche il
professor Palermo ha espresso molte perplessità sull'elezione
diretta del governatore nella nostra regione. Sappiamo bene di aver
sottoscritto un accordo che prevede una data di scadenza che, se
non viene rispettata, comporta l'abbandono del progetto e, forse,
in certe occasioni anche a noi verrebbe da ricordarlo a voi, ma
sembra che a voi e ai vostri consiglieri siano concesse libertà di
espressione che per noi diventano occasione di reprimenda. In caso
di accordo, consapevole del carico di lavoro che caratterizza gli
ultimi mesi dell'anno e della complessità dell'argomento, io avevo
proposto febbraio 2020, ma non è stato accettato e ne ho preso
atto. Adesso ci ritroviamo compressi tra audizioni del bilancio,
petizioni, discariche e chi più ne ha più ne metta, ma faremo ciò
che dobbiamo fare. In caso contrario non sarà colpa né di Pulz né
di Pallante. Ti posso assicurare che in tutto questo non vi è
nessuna strategia complottistica di ALPE o mia, ma penso che se una
maggioranza ha preso delle decisioni deve essere in grado di
sostenerle, altrimenti è un problema. Nel frattempo, ho convocato
la Commissione per martedì prossimo, incuneata tra un'audizione del
bilancio e una audizione sulla discarica di Issogne. Quanto a
quella che definisci 'l'intensa collaborazione con Pulz', non è
nient'altro che correttezza" - non cortesia come qualcuno ha detto;
non si tratta di cortesia, si tratta di correttezza - "verso una
collega di opposizione che mi sento di dover garantire, avendo
fatto io dieci anni in minoranza. Probabilmente voi avete ragione
di ostilità nei suoi confronti, con cui io non ho niente a che
fare. Invito a non giungere a conclusioni affrettate e ti
saluto".
In conclusione, lasciatemi dire che la mail di Riccarand non ha
in alcun modo inficiato i lavori della Commissione. Credo che gli
avvenimenti parlino chiaro. Le cose rispetto alla legge sul
presidenzialismo sapete come sono andate. L'audizione del professor
Pallante si è svolta regolarmente come previsto ed è stata seguita
con grande attenzione dalla sottoscritta, ma credo da tutta la
Commissione.
Dalle ore 10:48 assume la Presidenza il vicepresidente
Farcoz.
Farcoz (Président)
- Collègue Morelli, je vous invite à
conclure, merci.
Morelli (AV)
- Oui, Presidént. In conclusione, ringrazio
la presidente Rini che per scrupolo istituzionale si è sentita in
dovere di stigmatizzare quella che ha valutato essere un'ingerenza
indebita. In conclusione, ricordo che quella corrispondenza, come è
già stato sollevato da molti colleghi, non era ufficiale ma privata
e, come è già stato ricordato, ribadisco che la riservatezza della
corrispondenza è un diritto costituzionale penalmente perseguibile.
In questo senso, personalmente, io intendo andare a fondo.
Per quanto riguarda nel merito la riforma istituzionale, il
deposito delle due proposte di legge, quella di maggioranza e
Gruppo Movimento 5 Stelle e quella di una parte dell'opposizione,
fanno partire l'iter di analisi in Commissione, che sarà
sicuramente un iter corretto e completo, anche perché -
tranquillizzo i miei detrattori che evidentemente mi considerano
una signora fragile - non sono sola: in Commissione siamo in 11 e
tutti i vari gruppi sono rappresentati, sempre che poi tutti
vogliano partecipare e non si limitino a fare i testimoni
oculari.
Président
- La parole à la collègue Pulz.
Pulz (ADU VDA)
- Intervengo solo per una brevissima
precisazione, perché mi dispiacciono queste parole riguardo al
gruppo ADU. Volevo ricordare a tutti che noi ci siamo costituiti a
gennaio, abbiamo fondato un gruppo politico in tre e poi i due
colleghi Bertin e Minelli ne sono usciti immediatamente. Così sono
andati i fatti.
Noi riteniamo anche che la politica debba avere il coraggio di
usufruire dei finanziamenti pubblici, coraggio che come Impegno
Civico il capogruppo non aveva dimostrato, perché noi non siamo
ricchi come molti altri partiti tradizionali. La stessa collega,
molto gentilmente devo dire, mi ha anche raccontato dei problemi
che poi avete avuto con la Corte dei Conti. A noi non fa piacere
assumerci responsabilità che potrebbero rivelarsi anche
problematiche un domani, ma lo facciamo perché la politica - qui
voglio parafrasare Voltaire - è cosa troppo seria per lasciarla
nelle mani dei dinosauri.
Presidente
-
La collega Morelli chiede la parola.
Per fatto personale?
Morelli (AV)
- No, credo di poter intervenire, altri sono
intervenuti tante volte. Volevo semplicemente rispondere alla
collega Pulz e lo faccio in un modo che sicuramente lei, da donna
di cultura, capirà perfettamente.
Excusatio non petita,
accusatio manifesta.
Président
- La parole au collègue Cognetta.
Cognetta (MOUV')
- Io volevo semplicemente ringraziare
l'ex collega Riccarand per avermi citato nella
e-mail
come
un soggetto da tenere d'occhio. Credo che abbia ragione, lo
dimostra tutta quanta la mia storia politica. Non so se questo
augurio, questo ringraziamento vale anche per il collega Gerandin
(magari lo dice) e quindi sono certo che nel prosieguo dei lavori
avremo ancora modo di rinforzare quanto detto dall'ex collega
Riccarand. Io mi impegnerò molto al fine di rendere edotta tutta
l'aula di questo passaggio.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK