Consiglio Regionale della Valle d'Aosta - Oggetto del Consiglio n. 221 del 9 ottobre 1970 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 221 del 9 ottobre 1970 - Resoconto
OGGETTO N. 221/70 - Biennio unitario per le prime classi
sperimentali negli Istituti di istruzione secondaria superiore
della Valle d'Aosta per l'anno scolastico 1970/1971. (Mozioni) -
Approvazione di ordine del giorno.
Montesano (P.S.D.I.)
- Si prosegue sulla discussione
delle mozioni Maghetti-Siggia ed ha la parola il Consigliere
Germano. Non c'è? Eppure era presente...
(voce del Consigliere
Segretario)
...Sono iscritti ancora da stamattina Germano e
Tonino. Allora la parola al Consigliere Germano, dopo di che a
Tonino e Ramera.
Germano (P.C.I.)
- ... se vi è un ordine del giorno,
preferirei sentirla, che può anche darsi che ...
Montesano (P.S.D.I.)
- Dunque, Germano rinuncia.
Germano (P.C.I.)
- No, posso sentire l'ordine del
giorno?
Montesano (P.S.D.I.)
- Quale ordine del giorno?
(voce
del Segretario)
Capito. Tonino rinuncia? O attende l'ordine del
giorno? Non rinuncia però fa leggere l'ordine del giorno. Vuole
parlare prima? Ecco, allora la parola al Consigliere Tonino.
Tonino (P.S.I.U.P.)
- Stamane vi era un'atmosfera molto
più calda, questo pomeriggio penso che sia un po' diminuita.
Comunque il mio intervento è un intervento che si riallaccia un po'
alla polemica Tonino-Maghetti esplosa poi da quest'ultimo con
queste parole: "Al Consigliere Tonino non rispondo perché non ha
capito niente".
Debbo sinceramente dire che quelle parole mi hanno fatto
estremamente piacere, per prima cosa per questo motivo: se io
avessi capito soprattutto il senso positivo dell'intervento
illustrativo del Consigliere Maghetti, ahimè, sarebbe il caso di
dire: dove è andato a finire il Socialproletario Tonino.
Secondo. La risposta fatta nei miei confronti dal Consigliere
Maghetti denota sempre più, come avesse ragione il Consigliere
collega Savioz, quando stamane ha differenziato un certo tipo di
scuola. Vorrei dire al Consigliere del Partito Liberale Dr.
Maghetti che egli ha avuto la possibilità di un certo livello di
istruzione, che gli è servito poi di rivolgersi nei miei confronti
nel modo che i Consiglieri hanno potuto sentire. Mentre il
sottoscritto, nel tempo in cui il Consigliere Maghetti si
perfezionava negli studi, al sottoscritto toccava studiare fra i
forni dell'Ilssa-Viola, per cui ritengo che le ultime parole del
Consigliere Maghetti rivolte nei miei confronti danno sempre più la
validità che la Regione deve necessariamente essere in parte
amministrata dagli operai e dai proletari, che magari non sono
tanto intelligenti nel saper parlare,  ma che comunque sanno
esprimere quelle cose che un certo tipo di società, a dispetto
della democrazia, vorrebbero portare avanti.
Quindi, concludendo ho preferito sentirmi dire da un Liberale
che non avrei capito niente che nel sentir dire di aver capito
tanto. Punto e basta.
Detto questo, vorrei fare, non so se c'è il Consigliere Savioz,
vorrei fare una breve precisazione tra me e il Consigliere Savioz,
su quanto tu hai detto stamane.
Io sono d'accordo grosso modo su quanto tu hai sostenuto e detto
stamane. Non sono però d'accordo, se me lo consenti, Consigliere
Savioz, su una tua affermazione, cioè che chi frequenta le scuole
fuori Valle è perché non vuole studiare la lingua francese. E dico
subito perché non sono d'accordo.
Primo, perché alcuni tipi di scuole in Valle non esistono.
Secondo, gli studenti della bassa Valle, per comodità, o per
comodità o per economia finanziaria propria, si trovano molto più
vicini ad Ivrea che non ad Aosta.
Io sono però d'accordo che tutti frequentassero le scuole in
Valle. Allora, in questo caso, bisogna istituire tutte quelle
scuole di ordine e di grado che in Valle non esistono. Inoltre, se
si vuol far partecipare gli studenti alla nostra scuola ad Aosta,
bisogna anche tenere conto delle maggiori spese che dovrebbero
sostenere per i 50 chilometri che dovrebbero percorrere questi
studenti per partecipare alla scuola ad Aosta. Ecco è tutto quanto
dovevo dire.
Montesano (P.S.D.I.)
- La parola al Consigliere Ramera...
(voce di Ramera)
...Va bene. Allora la parola ... un attimo
solo, perché c'è Maghetti che ha chiesto la parola. La vuoi adesso
o dopo ...
Maghetti (P.L.I.)
- Brevissimamente. Io non ho mai avuto
l'abitudine di parlare troppo a lungo. Rispondo soltanto questo: un
intervento demagogico: il Signor Tonino non ha risposto agli
interrogativi che io ho posto, vero? Noi, Liberali, non siamo
contrari a nessun esperimento a priori, purché l'esperimento sia
condotto bene.
Ripeto quello che ho già detto stamattina: mancano soltanto i
mezzi per condurre bene l'esperimento. Noi non vogliamo una scuola
di classe, siamo contrari alle scuole di classe; per questo ho
detto: lei stamattina non ha capito niente. E lo ripeto ancora
adesso: lei non ha capito niente del mio intervento.
Montesano (P.S.D.I.)
- Nessun altro chiede di parlare?
Allora c'è la lettura dell'ordine del giorno. La parola al
Segretario Andrione.
Andrione (U.V.)
- Chiedo scusa, forse alcuni Consiglieri
hanno avuto questo ordine del giorno in ritardo.
Montesano (P.S.D.I.)
- Per favore un po' di silenzio,
perché c'è un ordine del giorno al quale, io credo, tutti siano
interessati e prego di prestare attenzione.
Andrione (U.V.)
- L'ordine del giorno dice:
"Il Consiglio regionale, preso atto che si è dato inizio
quest'anno all'esperimento di un biennio di scuola unica media
superiore,
che numerosi perplessità sussistono circa la perfetta
aderenza di detta nuova scuola ai desideri delle famiglie e ai
bisogni della società valdostana,
IMPEGNA
L'Assessore alla Pubblica Istruzione e la Giunta regionale a
portare in Consiglio entro giugno 1971 i risultati critici di tale
esperienza, affinché il Consiglio stesso decida sulla validità o
meno dell'esperimento stesso."
(discussione generale)
Montesano (P.S.D.I.)
- Per favore, no, Maghetti, si può
parlare soltanto quando il Presidente ha dato la parola. Quindi
perciò, Consigliere Ramera...
(richiami del Presidente)
...Per favore, c'è scritto a parlare, dopo l'ordine del giorno, il
Consigliere Germano e il Consigliere Ramera.
La parola al Consigliere Germano.
Anche Pedrini? Primo dopo Maghetti.
Germano (P.C.I.)
- L'ordine del giorno si riferisce alla
mozione Maghetti, che è l'unica che è stata in piedi, no? Allora io
chiederei un momento di sospensione per esaminarlo, come nostro
Gruppo, per assumere una decisione nei confronti di questo ordine
del giorno.
Montesano (P.S.D.I.)
- Il Consiglio accoglie questa
richiesta del Consigliere Germano? Non ci sono osservazioni? Allora
la seduta è sospesa. Io prego di distribuire copia dell'ordine del
giorno di diversi gruppi, se ci sono delle copie. L'avete avuto
voi? Dieci minuti, cinque-dieci minuti.
Si dà atto che la seduta è sospesa dalle ore 16,40 alle ore
17,00.
Montesano (P.S.D.I.)
- Viene riaperta la seduta. Ha la
parola il Consigliere Ramera.
Germano (P.C.I.)
- ... abbiamo solo concordato una nostra
posizione che non conoscevamo e ...
Montesano (P.S.D.I.)
- Allora, Germano, vuoi anticipare
l'intervento di Ramera? Allora la parola al Consigliere Ramera.
Ramera (D.C.)
- Confesso che, visto questo ordine del
giorno, io non capisco più niente molto probabilmente. Avant'ieri
abbiamo visto lo spostamento dell'asse terrestre e come risultato
abbiamo avuto la pioggia dopo un periodo lunghissimo di bel
sole.
Improvvisamente dal mattino al pomeriggio vediamo apparire un
ordine del giorno che, confesso, delude anche coloro che potevano
sostenere determinati principi del famoso biennio unico.
Confesso che è difficile sempre fare il Consigliere parlando,
ricordandosi di essere Consigliere soprattutto e non parlando in
termini di visione personale, ma cercando di interpretare anche un
certo elettorato che qui ci ha mandato; io mi trovo anche, nella
mia qualità di capogruppo, di interpretare non solo l'elettorato
che qui mi ha mandato, ma di interpretare anche il pensiero dei
colleghi che ci sono accanto a me. E dirò subito che invidio coloro
che riescono a far propria una tesi, una qualunque tesi senza
vederne subito gli aspetti negativi e positivi, tanto è vero che
quando ho visto quest'ordine del giorno, mi chiedevo che se per
caso il Consigliere Maghetti, anziché presentare la mozione che ha
presentato, avesse presentato l'opposta mozione alla Signora Siggia
e cioè la Signora Siggia chiede il biennio subito, in tutte le
scuole della Valle d'Aosta, e il Consigliere Maghetti avesse negato
questo principio, anziché questo ordine del giorno, dopo tutte le
ore di discussioni, avremmo visto apparire come compromesso una
tesi che era quella che sia scritta nella mozione del Consigliere
Maghetti, cioè avremmo lasciato una scelta agli alunni.
Questo ne sono certo, visto come sono andate le cose; perché
stamattina ci si batteva da una parte strenuamente per il biennio,
dall'altra parte si discuteva, si sollevavano obiezioni,
perplessità, improvvisamente vediamo uscire un ordine del giorno
che mette in dubbio, tutto mette in dubbio; mette in dubbio quanto
è stato detto stamattina, mette in dubbio, e io naturalmente mi
sono andato a guardare per benino e chiedo ammenda al Consiglio di
non essermi letto bene certi documenti che erano agli atti fin dal
tempo della Commissione - ma mette in dubbio lo stesso documento
delle finalità.
E allora, dico, se dobbiamo fare un esperimento di un anno,
esperimento che si fa sulla pelle dei ragazzi, non un esperimento
su delle cavie qualsiasi, che si fanno in un gabinetto di chimica o
di fisica o di medicina, perché anche se i topolini muoiono non
capita proprio niente. Io dico: o ci credete o non ci credete a
questo biennio.
Io ero partito credendoci, ero partito credendoci, tanto è vero
che avevo votato avant'ieri lo stanziamento; d'accordo lo
stanziamento non è che implicasse la visione del problema; io avevo
chiesto che si discutesse l'intero problema, proprio perché sapevo
quello che sarebbe successo oggi; perché credevo che fossimo ancora
una volta, come lo siamo stati in passato nella scuola,
all'avanguardia di certi provvedimenti che si discutono in tutta
Italia, che si vogliono attuare, ma che per il momento non sono
ancora attuati, e mi dispiace che alle volte qualcuno, che vuole
sostenere tesi a favore, per finire tira fuori elementi che vanno a
pro di quelli che parlano contro. Questo, così, tanto per dire un
esempio, la Signora Siggia, quando stamattina voleva correggere il
Consigliere Maghetti sull'esperimento di Milano, portava acqua al
mulino di Maghetti, perché diceva: in fondo Milano fa
l'esperimento: 12 classi al capoluogo e 12 classi in provincia;
Milano ha tre o quattro milioni di abitanti tra Comune e Provincia,
quindi portava acqua al mulino che chiede che ci sia una libera
scelta.
Noi ci troviamo quindi di fronte a due mozioni che non sono
neanche contrastanti, direi, perché una dice: vogliamo il biennio,
l'altro non dice: non lo vogliamo, vogliamo ancora una scelta,
semmai questo rinnovamento si faccia.
Io personalmente ero e sono per un biennio, che se si considera
il fatto di alzare l'obbligatorietà dell'insegnamento a 16 anni,
per cui a tutti sia possibile una maggior cultura e con una maggior
cultura una maggior conoscenza.
Ma gli interventi stamane mi hanno obbligato ad andarmi a
leggere alcune cose. Alcune cose che fanno un po' a pugni con tutti
questi documenti.
Nel documento delle finalità si dice - prima contraddizione
colossale - appunto nelle prime righe, dove dice che "per
realizzare una scuola di tipo comprensivo, tali obiettivi non
potranno essere raggiunti finché la scuola elementare e la scuola
media non diventino realmente la scuola di tutti". Questa poi è una
considerazione che vorrei sapere l'estensore di questo documento
dove è andato a prenderla, perché credo che dalla Valle d'Aosta in
giù la scuola elementare e la scuola media siano la scuola di
tutti, è la scuola dell'obbligo addirittura. Qui poi lo è
maggiormente perché c'è la gratuità addirittura, con un
provvedimento che vedremo ancora dopo, addirittura per tutti i tipi
di scuola. Quindi non esiste neanche più la selezione classista che
qualcuno ha voluto accennare stamattina, perché noi, come Consiglio
regionale, ci poniamo all'avanguardia dando la gratuità scolastica
a tutti.
Ma un capoverso che ha già sollevato stamane con un
interrogativo l'Avv. Caveri, e che io effettivamente avevo forse
saltato, di cui non mi ero accorto, è quello dove dice, sempre
nella prima pagina, ultimo capoverso: tali obiettivi non sono
raggiungibili
sic et simpliciter
attraverso l'esperimento
del primo biennio qui proposto. La stessa identificazione del
biennio è soltanto una esigenza di lavoro; in realtà si tratta di
individuare, attraverso la sperimentazione, un primo momento di
verifica delle ipotesi sulla scuola comprensiva, ipotesi che
andranno riviste alla luce di queste esperienze proiettate, se
ritenute valide, nell'arco del quinquennio.
Vorrei incominciare a dire che l'estensore non so chi sia, ma
ricordandomi di aver lavorato dieci anni per il quotidiano La
Stampa, e ricordando quello che De Benedetti, uno dei più grandi
Direttori di quotidiano esistente in Italia, raccomandava ai
giornalisti, anche ai grandi inviati speciali, era di farsi
comprendere anche a coloro che avevano frequentato solo la terza
elementare.
Quindi l'estensore di questo documento non potrebbe certamente
fare il giornalista, perché ci sono dei passaggi che effettivamente
bisogna andare a cercare addirittura il significato delle parole
nel dizionario.
Ma torniamo a questo capoverso. Il biennio ... però ho letto
parecchio, molto di più forse di altri che magari hanno fatto anche
l'università, se è solo per questo, ma questo biennio, io ritorno a
ripetere che lo ritenevo il voler raggiungere una scuola per tutti
a sedici anni, per dare una maggior cultura a una vasta, direi alla
totalità dei ragazzi italiani, ma che successivamente i ragazzi
avessero poi il diritto di scelta professionale, mentre qui mi si
dice già che questo biennio porterà a un quinquennio. E allora io
mi chiedo, mi sono chiesto, finito di leggere questo capoverso, e
adesso lo spiego a coloro che ne sanno più di me, che cosa faranno
questi ragazzi alla fine del quinquennio. Io me lo chiedo...
(voce:
chiedetelo a Misasi) ...No, un momento, parleremo di
Misasi ...
(voce in lontananza)
...
Montesano (P.S.D.I.)
- Per favore non interrompete.
Ramera (D.C.)
- Stimo Misasi, mi sento molto vicino a
Misasi e vedremo anche Misasi tra un momento. Io sto chiedendo:
questi ragazzi che avranno fatto questo quinquennio in questa
maniera, che cosa saranno? Saranno dei diplomati generici che
avranno la possibilità di accedere, penso, secondo la riforma che
sarà fatta, io spero che verrà fatta, dato che molti dicono che
verrà fatta nel 1971, anche il divorzio doveva essere votato oggi,
e invece, caso strano, non viene votato oggi, caso strano! Quindi
il fidarsi delle scadenze non è tanto semplice.
Comunque questi ragazzi del quinquennio non saranno più né
geometri, né ragionieri, né maestri, non possiamo parlare di
periti, perché qui non esiste l'istituto industriale. E qui ne
faccio un addebito, a chiunque, amico di Partito, o non amico di
Partito, a chiunque, in questi 25 anni avverso la Pubblica
Istruzione di non aver programmato, secondo le esigenze della
Regione, un certo tipo di studio. Per cui a un dato momento noi, da
molti anni, noi vediamo uscire centinaia di ragionieri, per cui
solo l'immissione della direzione di una grande banca potrebbe
soddisfare la possibilità di impiego, così come vediamo centinaia
di maestri a spasso, o centinaia di geometri, avremmo potuto
chiudere e aprire nuovi tipi di scuole secondo le esigenze del
mercato, si dice così della Valle d'Aosta...
(voce di
Lustrissy)
...Come? ...un mercato per modo di dire, dico, per
posti di lavoro, no? C'è una grande industria ad Aosta di
cinquemila dipendenti, non esiste un istituto industriale, mentre
invece si sfornano appunto centinaia di ragionieri quando non
esiste nemmeno la direzione di una banca, quindi facciamo
ridere.
Pagina due. Altra incongruenza nei confronti del Decreto
Ministeriale, poi, dove alla lettera c), leggo scritto (e questo
dovrebbe prenderne nota l'estensore di quella mozione): i diritti
degli allievi saranno garantiti: offrendo loro la possibilità di
iscriversi al biennio unitario fino al 31 ottobre 1970.
Vorrei sapere se qui siamo in tema di diritto o in tema di
obbligo, perché a un dato momento "i diritti saranno garantiti" e,
vedendo poi Misasi, vedremo cosa succede invece; qui questo
capoverso proprio non so a cosa serve ...
(voce in
lontananza)
...qui non c'è scritto, no, c'è scritto "estensione
del biennio unitario", pagina due, comma c), "agevolando d'altra
parte (altro capoverso) per l'anno 1971/1972 l'inserimento nella
scuola professionale agli allievi", questo è un altro capoverso,
quindi non c'entra niente con la prima parte.
Ma insomma, tutto ... allora bisognava scrivere: i diritti degli
allievi dell'Istituto Professionale sono: ... perché qui d'accordo
uno sente dire magari dasse anziché desse o cose del genere, non me
ne frega niente, anche se mi fa male all'orecchio, no, non è che me
ne freghi molto, però io leggo quello che c'è scritto: i diritti
degli allievi saranno garantiti, offrendo loro la possibilità,
mentre invece bisognava scrivere: i diritti, niente, bisognava dire
che gli allievi sono costretti a iscriversi al biennio unico, ecco,
volenti o nolenti.
(voce in lontananza)
Ad ogni modo, con questo quinquennio, che non è più un biennio
secondo le finalità del documento, vi ho già detto cosa accade. E
stamattina lo sottolineava il Consigliere Andrione, cosa sta
accadendo nella scuola italiana, quando ha detto che di certe
inserzioni pubblicitarie, per cui si richiedono architetti del
1967, e credo, caro Andrione, tutti abbiamo letto su La Stampa di
alcuni giorni fa l'esame dato alla facoltà di architettura di
Torino di una ragazza alla quale è stato chiesto come si faceva il
cemento armato e ha risposto che si faceva con polvere di marmo e
di ferro, se non vado errato, e nonostante questa idiozia le è
stato dato venticinque. Se questa è una scuola seria, e se questo è
il rinnovamento che si è portato nell'università italiana, io ve ne
posso raccontare altre, perché in certe facoltà si lavora in
gruppo, in venti, dove solo tre o quattro rispondono al professore,
e se quei tre o quattro... naturalmente si dà l'incarico
normalmente in queste occasioni ai tre o quattro secchioni, cioè a
quei tre o quattro più fessi, secondo qualcuno, che hanno studiato,
per cui se quei tre o quattro prendono trenta, tutto il gruppo
prende trenta, anche se non ha risposto: questo sarebbe il
rinnovamento dell'università italiana e di certa scuola italiana.
Questo non lo ammetto!
E sul fatto che la scuola sia una scuola di classe,
permettetemelo, per aver, se non altro, insegnato oltre vent'anni,
che i miei ragazzi oggi, sono medici, ingegneri e caso strano, e se
volete di molti vi dirò nome e cognome se vi interessa, erano figli
di operai della Cogne, erano, a cui mi tolgo tanto di cappello come
me lo toglievo già allora per i sacrifici che facevano.
E quindi non è vero, e soprattutto con quei provvedimenti che
noi prenderemo oggi, che noi facciamo una scuola di classe.
Naturalmente, c'è proprio quel pericolo paventato invece
dall'Avv. Caveri e che ha così bene sottolineato stamattina
rileggendoci quel dialogo di Lucignolo a Pinocchio, che spesse
volte ho dovuto leggere anch'io ai miei ragazzi, per cui c'è
proprio da prevedere uno scadimento dei valori culturali, se a
questi valori soprattutto non si avvicinerà il maggior numero di
ragazzi possibili, ma se soprattutto non ci credete già più voi,
perché io avrei voluto che foste venuti qui... mi sembrate i
divorzisti che accettano la mediazione Leone e accettano tutti gli
emendamenti, hanno paura ad un dato momento che la legge non passi
più e quindi qui è la stessa storia ...
(voce:
ma tu sei a
favore o contro?
)
...io sono contro, sono contro per motivi
che ti potrò spiegare a parte ... di che cosa? ... ma io sono
ancora a favore, ma non sotto questo punto di vista; mentre vedo
che c'è stato un arretramento, diciamo una ritirata proprio uguale
a quella dei divorziati che non hanno avuto il coraggio di dire: è
venerdì, 9 ottobre, la scadenza, deve essere votata, chi la vuol
votare la vota, chi non la vuol votare, non la vota. Si è accettato
gli emendamenti; e qui invece si è accettato l'ordine del giorno
che viene a sminuire tutto quanto dice il documento sulle finalità
e modalità operative, e anche quello che poi dice il Ministro
Misasi su questo famoso biennio e che l'amico Germano mi dice che
Misasi la pensa diversamente.
Allora andiamo a leggere il Decreto Misasi: "Vista la richiesta
presentata dalla Regione Autonoma della Valle d'Aosta" - allora a
questo punto chiedo, per onestà, di sapere, dato che qui nessuno,
lei Presidente ha ragione, stamattina dice: io non ne so niente,
vorrei sapere il testo della richiesta presentata dalla Regione
Autonoma della Valle d'Aosta al Ministro della Pubblica Istruzione.
Questo chiedo, di conoscere il testo. Quando è stato fatto non mi
interessa, può essere stato fatto tre anni fa, tre giorni fa, non
mi interessa, voglio solo saperlo.
Qui mi sono preso un po' di appunti veloci, quindi scusa un
attimo.
Ho detto come la vedevo io sul biennio, quindi come la vedevo io
era sbagliato. Non so, si vede che avevo capito male; mi scuso,
chiedo ammenda di essermi sbagliato, anche se ho votato, ma io
considero il biennio ancora come lo vedevo, cioè, un biennio che
porti il maggior numero, cioè io direi la totalità dei ragazzi a
frequentare questo biennio unitario, e quindi l'obbligo scolastico
a sedici anni. Su questo sono d'accordo.
Quindi non è che io faccia marcia indietro e niente.
Però con questi sistemi, certo che c'è da rivedere parecchie
cose. Ci sarebbe da vedere, dato che qui gli evangelisti sono
cresciuti di numero, io credevo che fossero solo quattro, e tutti
parlano di scuola così, magari non hanno mai visto o avuto trenta
ragazzi sei ore al giorno, a cominciare dalla prima elementare e
non ho mai sentito nessun medico, oltretutto, lamentarsi che un
bambino, mai andato a scuola, in prima elementare sia costretto a
stare sei ore in un banco, mai visto lamentare, tranne quell'anno
che tocca a suo figlio. Allora quell'anno, caso strano, si
lamentano, dicono: bisognerà cambiare sistemi.
Io avrei visto esperimenti, per esempio, intellegibili a pochi
come questi, in campo elementare, dove finalmente ad Aosta ho visto
arrivare nelle librerie anche se altrove lo si faceva da qualche
anno, che i bambini possono imparare a leggere, a scrivere e a
pensare a tre anni, per cui si sta discutendo di iniziare la scuola
a cinque anni. Anche questo è uno dei dibattiti nazionali.
Ma ad Aosta ho visto arrivare finalmente questo libro che
insegna a leggere e a scrivere a tre anni.
Così come avrei visto il biennio, e questo Lustrissy mi darai
atto che già l'ho detto in Commissione, avrei visto il biennio
configurato in un unico palazzo, proprio perché ci fossero quei
collegamenti previsti dal documento famoso, perché ci fossero
lavoratori comuni, perché potessero essere messi in azione i metodi
audio-visivi, perché qui si fa presto a copiare, perché questa roba
qui io ve ne porto a decine di fogli copiati da libri americani di
pedagogia, di roba del genere. E io li ho dovuti studiare quando ho
fatto il concorso, non ne capivo niente neanche allora.
Ma i metodi audio-visivi che sono in funzione negli Stati più
moderni hanno bisogno di un collegamento televisivo interno, e
facendo il biennio invece staccato in sei o sette istituti va a
farsi friggere, va a farsi friggere così come i cattivi risultati
che abbiamo avuto nonostante 25 anni di autonomia per il
francese.
E quindi anch'io responsabile, come tanti colleghi, anche se non
faccio più parte della scuola. Perché? Perché anche allora una
legge improvvisa ha detto: voi dovete insegnare il francese.
E ognuno di noi faceva quel che poteva, non per cattiva volontà,
come spesso è stato imputato, magari sarà stata anche della gente
con cattiva volontà, questo non lo discuto, come in tutti i campi,
ma perché non eravamo sufficientemente preparati a fare questo
lavoro. E io poi ero stato un anno in Francia addirittura, sapevo
qualcosa più degli altri, mi sono trovato in difficoltà.
Mentre, caso strano, osserviamo che i ragazzi di altre nazioni
parlano correntemente almeno una o due lingue straniere, e allora
si vede che adottano altri metodi, e noi questi metodi invece, sui
metodi che ci interessano di più, tipo il francese che è l'essenza
stessa dell'autonomia, non abbiamo saputo adottare metodi moderni e
idonei per fare di questa lingua una lingua viva e non che venga
insegnata come viene insegnata molto spesso, tipo latino o greco. E
credo che chi è stato Assessore alla Pubblica Istruzione sia
d'accordo con me su questi risultati.
Ora, di fronte a queste carenze, che esistono, si è voluti
arrivare a questo esperimento.
Come ho detto, io ero d'accordo. Lustrissy mi ha detto: in
Commissione eri d'accordo. Certo ero d'accordo, ero d'accordo ed
ero tanto d'accordo che ho votato anche lo stanziamento, mentre
alcuni miei colleghi, giustamente Bordon mi rimproverava di non
averli sufficientemente resi edotti di questo problema, ma credo
che non l'ho capito neanch'io, visto il documento ... io almeno
sono modesto, dico che non l'ho capito molto, invece ci sono altri
che l'hanno capito tutto ... va bene, me lo spiegheranno poi.
Naturalmente, rimango veramente stupefatto e torno all'inizio e
concludo, di fronte a questo ordine del giorno. Mi si dirà, questo
ordine del giorno non è che rinneghi niente, questo ordine del
giorno dice che "si è dato inizio quest'anno, - non è vero, perché
deve ancora iniziare - l'esperimento di un biennio di scuola media
unica superiore, che numerose perplessità sussistono circa
l'aderenza di detta nuova scuola ai desideri delle famiglie e ai
bisogni della società valdostana". Guardate la gravità di questa
frase; per chi non l'ha capita, può darsi che non sia grave, ma
quando io dico che questo esperimento non soddisfa i desideri delle
famiglie e i bisogni della società valdostana, e allora Signori
presentatori di questo biennio, io vi dico: accettate allora quanto
vi suggeriva Maghetti stamattina di fare allora l'esperimento e
lasciare libera scelta agli alunni. Perché se non ci credono
neanche quelli che l'hanno voluto, che negano che questo
esperimento possa servire ai bisogni della società valdostana, io
mi chiedo: e noi facciamo l'esperimento, impegniamo la Giunta a
portarci tra un anno i risultati, e se tra un anno i risultati
saranno negativi, questi ragazzi che cosa faranno, e i ragazzi che
dovranno magari di quelle famiglie che dovranno essere trasferiti,
dove andranno a iscriversi?
Caro Germano, Misasi ha previsto questo, ha previsto che
dovranno dare gli esami integrativi, dovranno dare, ma con un
documento del genere quale volontà avrà la ... ma io mica ho detto
che è tuo, dico che un documento del genere, che nega tutto, io mi
chiedo se questo esperimento ha dei proseliti, ma soprattutto se ha
degli apostoli che si credono per primi, perché io non mi sarei mai
sognato e faccio parte della minoranza, e nel mio gruppo sono in
minoranza forse sul pensiero del biennio, ma non mi sarei mai
sognato di presentare un documento di questo genere, perché rinnega
tutto quello che avete fatto e avete detto.
E allora, ma se la stessa classe insegnante non è ben convinta,
se per fare il corso a Milano sono andati dodici e ne occorrono 44;
quindi non ci crede la scuola, non ci credono le famiglie e
soprattutto me lo dite voi, non soddisfa i bisogni della società
valdostana. Allora se non soddisfa i bisogni della società
valdostana, io vorrei sapere che bisogno di rinnovamento c'è? A
meno che questo rinnovamento deve essere solo così il cavallo di
battaglia per farsi belli di qualche cosa; ma ci si fa belli sulla
pelle dei ragazzi, ci si fa belli. O ci si crede o non ci si
crede.
Quindi io chiedo ai presentatori di questo ordine del giorno di
essere conseguenti a quanto hanno fatto: o presentano il biennio o
altrimenti accettino quanto ha detto Maghetti, che praticamente
sarebbe stata la via del compromesso se Maghetti, forse più
politico, avesse negato il biennio; tra i due estremi si sarebbe
arrivati alla strada mediana che era proprio la mozione fatta da
Maghetti sulla libera scelta e sull'esperimento.
Detto questo non ho niente altro da dire e non mi si venga più a
dire che io sono contro il biennio o che non abbia capito, perché
adesso me lo sono letto e riletto, questo documento, ma mi è
bastato l'ordine del giorno per capire come, chi erano e come
credevano gli apostoli di questo rinnovamento della scuola.
Maghetti (P.L.I.)
- È inutile menare ancora il can per
l'aia. Sostengo ancora una volta che quando si conduce un
esperimento, e i medici lo sanno, specialmente quando si tratta di
adoperare un medicinale, si adopera un medicinale vero e un
medicinale fantoccio, il cosiddetto placebo... se noi non abbiamo
un test di prova, contemporaneamente, a questa scuola sperimentale,
noi non sapremo mai quanto sia valida.
Quindi io insisto perché contemporaneamente ci siano i due corsi
e vedremo se questi insegnanti, che ci dice che siano così
validamente preparati, siano in grado di compiere tutto il loro
dovere.
Pedrini (P.L.I.)
- Signor Presidente, mi pare che siamo
giunti ad una svolta che stamane evidentemente paventavo, ma
pensavo che lo stato d'animo, la buona intelligenza avrebbe
prevalso. Evidentemente Ramera ha detto delle cose più che giuste.
Io ne voglio riprendere una sola e voglio chiedere con quale animo,
con quale coscienza, con quale tranquillità il Presidente della
Giunta e l'Assessore all'Istruzione possono dare il via ad un
esperimento quando non vi sono, e io desidero che mi si dica che
non è vero, quando non vi sono gli insegnanti preposti a questo
biennio.
Non mi si venga a dire, ma di insegnanti ve ne sono finché mai,
ma di insegnanti basta mettere fuori un pezzo di carta, ne facciamo
arrivare, non soltanto dalla Valle d'Aosta, ma da qualsiasi Regione
italiana. Ma io parlo di insegnanti preparati a questa specie di
esperimento, e quindi degli specialisti in questo, perché,
evidentemente, se non sono degli specialisti non possono essere
all'altezza della situazione.
Vi è da aggiungere un'altra cosa: avete fatto un corso a Milano,
dove sono andati 12-14 insegnanti; ma voi pensate, ma voi avete la
coscienza di pensare che in venti giorni si possa cambiare la
mentalità di un insegnante, di un professore che è trent'anni che
dice determinate cose? Ma questo va studiato, va riveduto; il
professore, il maestro stesso, l'insegnante stesso deve fare prima
di tutto una preparazione a sé; questa è la realtà di fatto.
E anche se qualcuno cerca di coprire con sorrisetti ironici
quella che è la realtà di fatto, perché solo con sorrisetti ironici
o amari si possono coprire delle gaffes come questa, evidentemente
si dimostra una leggerezza e un'incompetenza che fa spavento.
Ho già detto che noi ricorreremo in Consiglio di Stato. Ma non
ci limiteremo a questo; noi vogliamo che tutta la popolazione
valdostana sappia con quale incoscienza questa Giunta, e sono
costretto a dire, questa Giunta, anche se non dipende da tutta la
Giunta, questa Giunta affronta questo problema sulla pelle dei
nostri ragazzi e dei nostri bambini. Perché quando si presenta un
ordine del giorno come questo, e mi stupisco che l'Avv. Caveri, che
così bene, anzi io arrivo al punto di dire mi stupisco, no, non mi
stupisco ancora, l'Avv. Caveri non l'ha ancora votato questo ordine
del giorno. Anzi io arrivo al punto di dire che mi auguro che
l'Avv. Caveri rimanga sulle posizioni di stamane, che l'Avv.
Caveri, con il gruppo dell'Union, che veramente con il Consigliere
Andrione, che così bene si è espresso stamane, possano veramente
avere quella sensibilità valdostana che l'Union pretende di avere e
che evidentemente proprio in questo caso essa deve pronunciare,
perché solo e solamente in questa maniera si difendono gli
interessi dei valdostani, solo e solamente in questa maniera noi
riusciremo a fare qualcosa lasciando la libertà di scelta ai
cittadini valdostani che non devono essere inguaiati da qualcuno
che così, per far vedere che questa Giunta lavora, per far vedere
che qua si sfornano i disegni di legge come noccioline americane,
presentano cose del genere, di una gravità assoluta e che
evidentemente non finisce oggi in questa seduta, ma continuerà non
so per quanto tempo con tutti i pericoli annessi e connessi.
Queste sono delle riforme che evidentemente, se possono essere
capite, anche se non scusate dal lato politico, denotano
un'incompetenza dal lato tecnico. E possiamo dire questo con tutta
tranquillità d'animo, perché se i Signori della Giunta si fossero
preoccupati di sentire il corpo insegnanti, tutto il corpo
insegnanti e non solo una parte piccolissima del corpo insegnanti,
probabilmente si sarebbero accorti che le cose non stanno in questo
modo, che non si risolvono le cose facendo una riunione o delle
feste, come si vuol chiamare, convocando professori e insegnanti
che di fronte al Presidente della Giunta o all'Assessore, tiepidi,
paurosi, non osano alzare il ditino, ma che appena fuori dicono: è
uno schifo!
Evidentemente non si può pretendere che 400 capifamiglia vengano
in questo salone a dire la loro, quando proprio quei 400
capifamiglia in pectore nella maggior parte sono contro il biennio,
ma temono di esporsi perché qua c'è una discriminazione politica,
qua soltanto chi ha determinate aderenze, determinate tessere, può
fare una determinata strada, e questo lo potrei dimostrare in
qualsiasi momento, cominciando dall'ineffabile Assessore ai Lavori
Pubblici, in quanto possiamo vedere quanti nuovi impiegati in
questo ultimo periodo sono stati assunti al suo Assessorato. E dico
questo en passant, perché l'amico Rollandoz è un amico
simpaticissimo, è un amico così che fa piacere guardarlo perché è
sempre sorridente, fuma la pipa da buon valdostano, però così ci dà
dell'istrione, ma questo non ci tocca, non ci tange. Però
evidentemente ci piace dire che a un dato punto succedono queste
cose con quella incompetenza, con quella tranquillità d'animo che
ci fa spavento, perché è presaga di tempi peggiori e neri per la
nostra Regione.
È evidente. Noi non rinunciamo alla nostra mozione. Non
rinunciamo e desideriamo il voto; e al momento della votazione,
faremo una dichiarazione di voto.
Noi desideriamo soltanto, da Liberali, da buoni valdostani come
riteniamo e crediamo di essere, di richiamarci alla vostra
coscienza, alla coscienza di voi Consiglieri, non posso
evidentemente rivolgermi alla Giunta che è legata a doppio filo da
quella che è la politica normale. Ma mi rivolgo proprio ai
Consiglieri, i quali, a un dato punto, dovrebbero fare l'esame di
coscienza e dire se non è il caso che una volta si verifichi in
questo Consiglio che l'interesse dei cittadini valdostani, che
l'interesse dei nostri bambini siano superiori alla nostra
politica. Noi chiediamo solo questo: di giudicare al di fuori della
politica nell'interesse dei nostri bambini. Se avrete la coscienza
di farlo, io sono convinto che questo ordine del giorno sarà
respinto e che la mozione liberale Maghetti sarà approvata.
Andrione (U.V.)
- Per amore della verità, devo precisare
al Consigliere Ramera che l'Istituto industriale, come idea, così
come ha avuto lui, è stato affrontato e che esistono agli atti
nell'Assessorato della Pubblica Istruzione le risposte della Cogne
e dell'allora Presidente dell'Unione Industriali Dr. Perolino,
dicenti che non vi era assolutamente bisogno di periti né per
l'industria Cogne né nel quadro dell'Associazione Industriale della
Valle d'Aosta e che allora, non volendo ripetere il bis di istituti
come quello tecnico per geometri e per ragionieri che sfornano
soltanto ormai dei patiti della disoccupazione, salvo che riescano,
per meriti speciali, a entrare nel palazzo regionale, ci siamo
rifiutati di creare un istituto che costava tre o quattro miliardi
di lire e abbiamo dato il nostro appoggio all'Istituto Camillo
Olivetti di Ivrea dove ci sono numerosi valdostani che sono in
bassa Valle che studiano.
Questo per amore della precisione e della verità.
Ma vi sono nell'intervento dell'amico Ramera, che giustamente ha
detto, nemici, amici - gentilmente credo di far parte dei nemici di
Ramera da alcuni anni a questa parte - dicendo delle inesattezze e
delle affermazioni che meritano una correzione.
De Lamberti, capo dei Ghibellini di Firenze, diceva "cosa fatta
capo ha" e in politica - questo vale anche per il Consigliere
Pedrini - in politica, che da qualsiasi parte si sia, bisogna
prendere atto della realtà dei fatti; e la realtà dei fatti è che,
si giri da una parte o dall'altra, questo biennio, essendo stato
decretato a Roma dal Ministro Misasi, deve avere inizio. È bello, è
molto bello piangere sul latte versato, strapparci la tunica,
lacerarsi i capelli o rovesciarsi nella cenere di ... (?) ... -
finisco subito - rimane il fatto che se vogliamo seguire quelle
perplessità che l'Union Valdôtaine ha espresso questa mattina e se
vogliamo che queste perplessità abbiano un'eco politica effettiva,
dobbiamo prendere atto di questa realtà e partire dalla parola
"esperimento", e cioè dobbiamo criticare questo esperimento, perché
qualsiasi altra via è una via demagogica per fare della polemica in
Consiglio e che non porta alcun frutto.
Allora, come ho già detto in privato al Dr. Maghetti, come
ripeto, Consigliere Pedrini, il Consiglio di Stato in Italia ha
l'abitudine di decidere a funerali avvenuti, e cioè quando il
Consiglio di Stato deciderà sulla questione della legittimità o
meno di questa legge di questo biennio, saranno passati circa sei
anni ...
(voce di Pedrini)
... se lei permette, finisco il
mio pensiero, cioè questo: proprio perché sono preoccupato della
realtà scolastica, non solo in Valle d'Aosta, ma di una certa
impostazione che vediamo venire, perché è inutile negare che questo
biennio rappresenta per il Ministro alla Pubblica Istruzione
attuale e per la direzione generale del Ministero alla Pubblica
Istruzione, rappresenta un passo verso una direzione che sarà
adottata in tutta Italia da qui a poco tempo. Ed è inutile
nasconderci dietro a un dito e negare queste cose che sono vere.
Noi critichiamo perché non siamo convinti della bontà di questo
esperimento; abbiamo della perplessità e continuiamo ad averne,
però diciamo: di fronte a situazioni di questo genere, se vogliamo
che queste perplessità abbiano un peso, abbiano una loro incidenza
sulla vita politica e amministrativa del paese, dobbiamo
comportarci in una certa maniera, e non venire a fare le "caciare"
in Consiglio regionale perché è una cosa che serve relativamente
poco.
E qui vorrei, chiedo scusa all'amico Ramera, ma vorrei dire che
è stato incauto, incauto con l'accenno alla questione dei
divorzisti e antidivorzisti, perché uno dei vostri che ha un brutto
nome per la parte che ha fatto, che si chiama Vangelisti, ha
parlato dell'operazione per ... (?) gli altri Senatori, e a quanto
pare ci sono dei Senatori che sono imperspicabili (?) perché sono
interni come cerebro, ma ce ne sono altri che sono perspicabili, di
conseguenza non credo che sia il pronto dei divorzisti oppure degli
antidivorzisti che hanno ceduto, ma sono degli individui
perspicabili, ed è una triste realtà della politica italiana.
Anche con questa realtà noi siamo abituati a fare i conti, anche
in Valle d'Aosta. E non siamo d'accordo ... e allora per arrivare
alla conclusione, per spiegare il perché di questo ordine del
giorno: questo ordine del giorno ha un significato tecnico, nei
confronti della scuola, perciò noi diciamo: bene, oggi le cose sono
così, questo biennio avrà inizio il 20 di ottobre, siamo al 9;
esaminiamo criticamente questo biennio. Non possiamo creare nella
scuola uno scompiglio di questo genere, sarebbe volere negare una
qualsiasi autonomia all'organo esecutivo, sarebbe fare il
contrario, non mi ricordo più chi oggi ... in Inghilterra...
(voce di Pedrini)
... però il fatto è che oggi siamo in
questa situazione. Ammettiamo se lei vuole, la ..., però il fatto è
che oggi siamo in questa situazione; e allora critichiamo questo
biennio e facciamo qualche cosa di differente, ma non rimaniamo
sterilizzati a dire: io mi lamento, io sono perplesso, io sono in
una situazione nella quale non posso accettare.
L'unica via valida è quella di vedere, di studiare insieme, di
riprendere magari quell'ordine del giorno cui faceva allusione
Germano questa mattina e vedere se in base agli articoli 2, 3 e 4
dello Statuto possiamo fare qualcosa di veramente originale in
Valle d'Aosta.
Siggia (P.C.I.)
- Questa mattina avevo dichiarato di
ritirare la mia mozione, perché mi pareva superata nel tempo e sono
ancora di questo avviso. Avevo però preannunciato un ordine del
giorno, che non avevo letto in attesa di vedere l'esito di una
discussione e se era possibile che sorgesse la possibilità di un
ordine del giorno unitario.
Ascolto con attenzione quello che ci ha letto il Consigliere
Andrione, ritengo di proporre quello che stamattina avevo
predisposto e che leggo al Consiglio e che è così concepito:
"Il
Consiglio regionale della Valle d'Aosta, nella seduta del 9 ottobre
1970, in ordine alla sperimentazione in Valle d'Aosta di un primo
biennio unitario nella scuola media superiore, sulla base di
apposito decreto del Ministro alla Pubblica Istruzione in data 31
luglio 1970 e nello spirito dell'ordine del giorno sulla riforma
della scuola e sulla realizzazione del diritto allo studio,
approvato all'unanimità dal Consiglio regionale in data 2 febbraio
u.s.; considerata la positività di tale importante iniziativa ai
fini della riforma della scuola media superiore e del più generale
rinnovamento delle strutture scolastiche; ritenuto altresì che
l'esperimento in atto per essere valido e per raggiungere gli
obiettivi essenziali per cui è sorto dovrà in futuro comprendere
anche l'Istituto Professionale;
Fa voti perché l'Assessore alla Pubblica Istruzione in
stretto collegamento con la competente Commissione consiliare,
segua l'esperimento in atto, prevedendo di recepire il suggerimento
della Commissione stessa preposta alla stesura del documento
operativo di includere, cioè, nell'esperimento l'anno prossimo
anche i corsi professionali".
E poi, non per solo amore di polemica, ma per ... prego?
Montesano (P.S.D.I.)
- Per favore, facciamo fare delle
copie e distribuiamo ai Consiglieri.
Siggia (P.C.I.)
- Non per puro amore di polemica, ma
visto che una deviazione professionale mi porta sempre a difendere
le tesi degli altri, volevo ricordare a Ramera che io stamattina
sono partita dalla premessa che dopo discussioni ampie di gente
molto, ma molto più preparata di me, in materia di scuola, non mi
sentivo di fare una discussione più approfondita sulla riforma
della scuola e di entrare nelle particolarità di questo nuovo
esperimento. Però, sentito Ramera oggi pomeriggio e sentite le sue
perplessità e tutte le critiche mosse a questo documento, volevo
sottolineare che questo è stato steso da professori universitari,
che immagino competenti in materia scolastica, che hanno avuto modo
di seguire ... e che per giunta hanno fatto quegli studi classici
che dovrebbero consentire una possibilità di analisi seria sulla
attuale condizione della scuola e che non mi sento di giudicare
l'operato di questa gente, che ritengo abbia assai più possibilità
e doti di noi, per avere un rimprovero così anche, dico, nei
dettagli, nelle particolarità.
Mappelli (D.C.)
- Io non entrerò in merito alla questione
del biennio, perché altri che mi hanno preceduto hanno messo così
bene in evidenza e valutato quello che potevano essere eventuali
difetti e quelli che potevano invece essere eventuali pregi di
questa nuova iniziativa.
Io invece sono un po' amareggiato, come Consigliere regionale
prima e poi anche, un po' meno, come padre, nel senso che il
Consiglio è stato messo davanti a un fatto compiuto, perché la
scuola, cari Signori, la scuola in particolar modo e appunto perché
siamo in una Regione autonoma abbiamo la possibilità di discuterne
e di deciderne, almeno sul piano programmatico, di queste
iniziative, allora io ritengo avevamo il dovere tutti quanti,
perché non è che la scuola appartenga al Partito A o al Partito B,
a una maggioranza o a una minoranza, la scuola essendo di tutti ed
è quella che garantisce la cultura e forgia i cittadini di domani,
io ritenevo che questo problema fondamentale, orbene il Consiglio
regionale avrebbe dovuto e potuto vagliare molto meglio, tutti
assieme trovare quelli che potevano essere indicazioni, quelle
migliorie e quelle indicazioni per l'attuazione di quello che noi,
tutti d'accordo, sei mesi, un anno fa avevamo votato, cioè per il
miglioramento della scuola in Valle d'Aosta.
Pertanto, ripeto, sono veramente amareggiato che ieri o
avant'ieri che fosse, ci troviamo qui a votare quello che poteva
essere l'impegno finanziario in questa direzione.
È chiaro che se i professori insegnano, e giustamente se
insegnano hanno diritto ad essere pagati. Ma il discorso di fondo è
un altro: problemi come questi li si porta qui a fatto compiuto. Io
questo volevo rilevare, non è la questione dei trenta milioni o più
o meno, anzi, è chiaro che in prospettiva qualcosa in questa
direzione si doveva fare, questo è chiaro. Ma io ritengo che era il
minimo indispensabile per un problema di questo genere prendere la
collaborazione e sentire il parere di tutti i settori
rappresentanti in quest'aula.
Dopo di che è chiaro che, se non vi era una piattaforma
unitaria, ecc., allora ognuno si prendeva le proprie
responsabilità, ma metterci qui di fronte a un fatto compiuto, dove
non si sa da dove si parte e dove arriveremo, tanto è vero che
anche quell'ordine del giorno che testè è stato detto dal mio
collega Ramera dimostra che le sicurezze in questo senso non vi
sono, ed è chiaro che non ci saranno mai, perché questo problema è
talmente difficile che, così, già in partenza non è che si possa
avere della garanzia al 50%. Però io ritenevo, e ritengo, ripeto,
che il Consiglio regionale aveva il dovere di esaminare, di
discutere, di valutare unitariamente un problema di questo
genere.
Milanesio (P.S.I.)
- Sarò brevissimo perché mi auguro che
si possa arrivare al più presto alla votazione e quindi redimere
questa questione che è stata sollevata con la mozione Maghetti.
Io ribadisco quelle posizioni che sono state assunte dal mio
Partito in altre sedi; noi siamo favorevoli all'esperimento del
biennio unico, lo riteniamo una iniziativa importante e
qualificante.
Non tutti i Consiglieri e non tutte le parti politiche di questo
Consiglio parteggiano questa opinione. È un loro diritto e
evidentemente l'ordine del giorno presentato dal Consigliere
Andrione a nome della maggioranza è un punto di incontro di queste
differenti tesi, rappresenta una via di uscita onorevole per il
problema sollevato dalla presentazione della mozione Maghetti.
Ho sentito tanti interventi documentati, ho sentito tanti altri
interventi superficiali, demagogici, sfrontati direi addirittura in
certi casi, che non hanno assolutamente aggiunto nulla a quello che
invece è il grosso problema di fondo di questo esperimento, di
questa sperimentazione.
Mi dispiace che molti Consiglieri parlino a sproposito su certi
argomenti che conoscono con molta approssimazione. Io non sono un
esperto dei problemi della scuola, ho dovuto discutere di questi
problemi con coloro i quali se ne intendono più di me, con coloro i
quali vivono nella scuola e da anni danno tutto il loro tempo ed il
loro impegno per formare i giovani; anche nella scuola questo
argomento è oggetto di discussioni profonde.
Ma mi è parso di capire, e non per una dichiarazione
aprioristica di partigianeria, mi è parso di capire però che la
gran parte degli insegnanti più seri e più preparati vedessero
questo esperimento con molto interesse, anche se non nascondevano i
loro dubbi, le loro preoccupazioni, trattandosi appunto di
esperimento, trattandosi appunto di qualcosa di nuovo e in qualche
modo di rivoluzionario.
Questa mattina ho sentito alcuni Consiglieri dire: ma noi siamo
per le riforme, però, insomma, questa è una rivoluzione, è. Io non
so che cosa si intende per riforme; penso che sia superfluo fare la
distinzione fra riformatore e riformista, noi socialisti le
facciamo spesso queste distinzioni, perché siamo accusati di essere
riformisti in certi casi, massimalisti in altri; però noi abbiamo
detto che c'è una grande differenza tra riformatori e riformisti;
mi pare che coloro i quali questa mattina hanno detto: noi siamo
per le riforme, fossero un po' meno ancora che riformisti, e non
fossero certamente dei riformatori.
Comunque l'opinione definitiva su questa sperimentazione, io
penso questo Consiglio la potrà e la dovrà dare quando si sarà
verificata, almeno il primo anno, l'attività di questa nuova
scuola, di questo nuovo indirizzo.
Quindi l'ordine del giorno del Consigliere Andrione può
raccogliere le opinioni di coloro i quali sono favorevoli con poche
preoccupazioni, coloro i quali invece hanno delle preoccupazioni ma
non si rifiutano di sperimentare questo tipo di scuola.
La proposta Maghetti, che è mossa da intenti a mio avviso, non
voglio dire distruttivi, che è mossa da intenti così a suo dire di
voler lasciare questa opzione agli studenti e alle famiglie, però
contrasta nettamente con il tipo di esperimento che si vuole fare,
che deve essere appunto generalizzato se si vuole ottenere un
qualche risultato.
Il discorso di avere il termine di paragone, che può essere un
discorso medico validissimo, non credo che abbia altrettanta
efficacia e validità in questo settore, perché del resto un
esperimento limitato, limitatissimo è stato fatto a Milano, ma
proprio per la limitatezza di questo esperimento i risultati non
potevano essere apprezzabili e non hanno potuto formare oggetto di
una valutazione responsabile.
Il modo con cui questo provvedimento è stato portato: sul modo
certo c'è da discutere, però le intenzioni che hanno animato
l'Assessore e il Presidente della Giunta, prima, come ex Assessore
alla Pubblica Istruzione, sono intenzioni sulle quali noi
concordiamo, sono obiettivi che anche noi vogliamo raggiungere;
quindi noi, come Giunta per lo meno, possiamo chiedere scusa al
Consiglio se solo oggi si discute di questo problema in questi
termini, però noi siamo convinti di avere fatto una cosa valida;
l'esperienza potrà forse anche darci torto, però noi riteniamo di
avere fatto una cosa valida e ce ne assumiamo la
responsabilità.
Io voglio ancora aggiungere che nell'ordine del giorno
presentato dalla compagna Siggia noi intravvediamo degli elementi
positivi; io non so se può essere contradditorio votare un ordine
del giorno come questo e magari votarne un altro, non lo so; ad
ogni buon conto noi siamo favorevoli al biennio sperimentale,
votiamo l'ordine del giorno presentato dal Consigliere Andrione
perché è il punto di incontro di tesi non opposte, ma di tesi che
hanno ancora bisogno della sperimentazione proprio per poter dare
una risposta definitiva e vediamo con favore l'ordine del giorno
presentato dalla compagna Siggia.
Io non voglio aggiungere altro, perché questa discussione
finisce per perdere di mordente. Ho premesso che non mi posso
considerare un esperto di problemi della scuola, e quindi non
voglio entrare nel merito di queste questioni che sono state
sollevate.
Ho le mie opinioni precise in merito, ci saranno altre
circostanze per poterle confrontare, per poterle dibattere con
altri Consiglieri. Del resto è implicito nell'ordine del giorno
presentato dal Consigliere Andrione che il Consiglio dovrà
occuparsi di questa sperimentazione a sperimentazione avvenuta,
almeno per quanto riguarda il primo anno.
Per questo io voterò contro la mozione del Consigliere Maghetti
e non per altre ragioni, non per ragioni aprioristiche o politiche
o di rivalsa.
Bordon (D.C.)
- ... fra le mie altre cose, perché io
stamattina, e chiedo scusa per la seconda volta, ho fatto già una
chiacchierata un po' troppo lunga, quindi non vorrei approfittare
della vostra pazienza; volevo solo aggiungere a tutto quello che ho
detto stamattina, alcune brevissime considerazioni, ma in questo
momento mi si porta questo nuovo ordine del giorno, che io mi
riservo poi di leggerlo eventualmente per parlarne ancora.
Però stamattina io dicevo qui, in questa aula, che se per caso
una volta tanto noi qui non avessimo fatto della politica, ma
avessimo fatto soltanto un discorso per cercare di arrivare a una
soluzione di questo problema, come è stata poi fatta, io penso che
tutto quello che si era detto qui, incominciando dall'Avv. Caveri,
attraverso Andrione e un po' tutti noi, erano delle considerazioni
sagge e giuste, perché in fondo in fondo ci vediamo confortati da
un sacco di perplessità che sono giunte dopo, ma non solo quelle
giunte dopo. Qui stanno giungendo degli ordini del giorno, uno dopo
l'altro, perché quindi queste perplessità che noi ci siamo permessi
di esporre stamattina, io dissi allora l'ho detto a un livello non
competente, vedo che effettivamente un frutto lo hanno dato in
quanto che questi ordini del giorno, uno più perplesso dell'altro,
arrivano sul tavolo. Ma io mi ricordo di aver detto, in mezzo a
tante altre cose modestamente espresse, di aver fatto presente che
noi qui dentro forse stavamo pestando dell'acqua in un mortaio,
perché a un certo momento avevo detto: "ma Signori, noi siamo qui
con la parvenza di discutere se dobbiamo approvare o meno il
biennio unico, oppure siamo per discutere della mozione di
Maghetti?".
E mi ero permesso di dire: "perché vedrete che dopo aver
discusso per tante ore, tanto tempo, verremo fuori e diremo: ma in
fondo questo biennio è avviato, il fatto compiuto di cui parlava
Mappelli si è svolto, lo abbiamo davanti a noi". E non avevo detto
un'eresia, perché in fondo in fondo l'Assessore, macché Assessore,
il Consigliere Segretario Andrione, che come tutti gli altri è un
buono, è venuto fuori e ha detto: "ma ragazzi belli, ma qui non
dobbiamo piangere sul latte versato!". Quindi a conferma di quello
che dicevo io, il latte è stato versato all'insaputa di tutto il
Consiglio e noi oggi ci dobbiamo presentare qui ad asciugare almeno
questo latte, se non a piangerci sopra. È vero o non è vero?
(voce:
io bevo vino, eh!
)
...adesso tu bevi vino,
lascia perdere, dopo scherziamo, ma effettivamente io vorrei andare
avanti, perché è un discorso che purtroppo è di una tremenda
severità, di una tremenda serietà, perché effettivamente noi stiamo
discutendo, dicevamo prima, sulla pelle di questi alunni. Ma io non
voglio drammatizzare le cose, voglio solo portarle avanti, perché
ripeto sempre le parole del saggio Andrione quando dice: "ma noi
dobbiamo arrivare ad una soluzione di questo problema". Ed è quello
che dicevamo stamattina.
Ora, ripeto per la seconda volta, e ve ne chiedo venia, ma
indipendentemente questo latte versato non lo abbiamo mica versato
noi, e se questo latte prima di essere versato fosse stato portato
in quest'aula, io penso che forse lo avremmo versato tutti insieme,
ma che oggi ci si debba dare la colpa di un latte versato al quale
noi, al versamento del quale noi non abbiamo contribuito, noi non
siamo d'accordo di accettare questa proposta.
Naturalmente, quasi quasi adesso mi pare che sia quasi il
Ministro della Pubblica Istruzione Misasi che ci ha imposto questo.
Dice: "ma Misasi ormai è favorevole". Ma scusate, Misasi, noi dai
Ministri della Pubblica Istruzione qualche volta ce ne siamo anche,
ci siamo anche opposti a determinati provvedimenti, ricordiamo
certe impostazioni, e le ricordiamo con il Presidente della Giunta,
quando era Assessore alla Pubblica Istruzione con Ferrari Aggradi,
abbiamo preso le nostre posizioni.
Quindi il problema qui non deve essere cambiato, le carte in
tavola non si debbono cambiare. Noi qui abbiamo chiesto il permesso
a Misasi di fare un esperimento. Misasi ha ritenuto di
concedercelo, perché forse serviva a lui che la Valle d'Aosta
facesse da cavia, ma a noi non interessa proprio fare da cavia, a
Misasi, che sia D.C. o che non sia D.C. per eventuali esperimenti.
Caso mai gli esperimenti se li faccia in altra sede, ci porti qui i
risultati positivi, perché noi non siamo di questo parere.
Naturalmente, io qualche volta mi stupisco perché manca il
coraggio di prendere la parola, ma Milanesio mi dice che stiamo
cercando una via onorevole di uscita. Ma non è vero, io non credo
che sia disonorante quello che è avvenuto. Noi non siamo qui per
trovare una via onorevole, perché non credo che nessuno ha perso
l'onore, noi siamo qui per trovare una soluzione pratica che
supplisca a determinate carenze, per cui quando io domani avessi
detto, per esempio, il tale Assessore ha fatto male di fare questo,
non ho portato nessuna pietra alla costruzione, perché non mi
interessa, ma protesto quando per esempio Milanesio dice che ha
sentito molti Consiglieri che parlavano con approssimazione.
Ora, è proprio questa la protesta che eleviamo noi, perché se la
Giunta, attraverso la saggia voce di Milanesio, fosse venuta qui e
ci avesse illustrato meglio quello che poteva avvenire con questo
biennio, molti di noi non avrebbero parlato con approssimazione, ma
avrebbero parlato con cognizione di causa e con maggiore
tranquillità di coscienza.
Lo dicevo stamattina questo. Ora, quando mi si viene fuori e si
dice che noi siamo contrari a questa riforma, e allora dobbiamo
ribadirla per la seconda, la terza volta, perché lo dicevo
stamattina: quando qualcheduno di noi contesti in tutto o in parte
una impostazione, in linea di massima, ha la mentalità retriva e
ripetevo: che cosa ci stiamo a fare qui? Dobbiamo sempre dire come
diceva il buon Manganone quando cantava "tout va très bien Madame
la Marquise". Noi siamo qui per dire il nostro punto di vista anche
quando non è condiviso da voi.
Naturalmente, e continuo solo brevemente, aggiungo questo: che
noi qui dentro abbiamo fatto presente che questo esame che è stato
portato avanti, che può essere anche un ottimo esame, perché noi
non siamo contro la riforma, ripeto, Milanesio, perché tu non abbia
a capire male, ma noi siamo preoccupati di questo tipo di riforma,
portato troppo celermente avanti, portato avanti attraverso non so
un mese o due estivo, per cui noi siamo arrivati a conoscenza di
questo problema attraverso i giornali, che mi sono permesso di
leggervi stamattina. Noi abbiamo appreso di questo corso, di questo
biennio attraverso i giornali, non attraverso il dibattito che è
avvenuto in Consiglio.
Ecco la piccola protesta che eleviamo.
Naturalmente adesso come adesso questa soluzione noi la dobbiamo
trovare. E allora io ripeto, per la terza volta, che secondo il mio
modesto parere la soluzione onorevole, come la chiama Milanesio,
era quella di Maghetti. Ma perché la soluzione Maghetti non è
onorevole? Ma Maghetti vi dice: siamo tutti favorevoli a una
riforma. Questa riforma noi ci auguriamo, e l'ho detto stamattina e
lo ripeto adesso, che abbia a dare dei risultati veramente ottimi,
perché così non avremo sacrificato i giovani, avremo speso bene i
denari della Regione, perché nessuno di noi ha interesse a che
questi risultati non siano positivi. Però è altrettanto vero,
Signori, che, siccome queste perplessità ci sono, e bene ha detto
l'amico Ramera quando ha riletto questo ordine del giorno, è
veramente preoccupante. A un certo momento io volevo dire,
scherzando in veneto "sè preso il taccon del buso, qui sovra",
quando numerose perplessità che sussistono, ma allora ci sono
queste perplessità, non sono mica soltanto nostre, sono di tutti e
allora, quando noi veniamo fuori con questo ordine del giorno, bene
diceva Ramera, ma io preferirei avere avuto la convinzione, almeno,
per quelli che ce l'avevano prima e che io penso che ce l'abbiano
ancora adesso, perché se no cade tutto il discorso; ma per quelli
che erano convinti prima di questo biennio, al quale noi non ci
opponiamo, benissimo, l'avete scelto voi, lo mandate avanti, che
cosa ci venite a chiedere il nostro consenso. Noi vi diciamo che vi
facciamo i nostri auguri migliori perché abbiano a dare i migliori
risultati.
Però insorgiamo, e insorgiamo quando si vuole costringere degli
alunni a seguire questo corso, per cui la soluzione onorevole e non
sono solo in questo parere e non ho pretese di essere in
maggioranza, ma desidero che rimanga agli atti: noi chiediamo
effettivamente che la mozione di Maghetti può essere la soluzione
onorevole che si prospetta ancora oggi. Per cui non si sospende
ormai quello che forse non si può più sospendere, quindi non
piangiamo sul latte versato, Andrione, ma cerchiamo di asciugarlo
con questo modo. Però se abbiamo versato il latte, o meglio chi lo
ha versato, ne assuma le proprie responsabilità, ma a un certo
momento dia la possibilità ai genitori, agli alunni, di non doversi
scottare con questo latte versato, se era più o meno bollente,
perché i figli, gli alunni non ne hanno nessuna colpa di tutto
questo.
Quindi io sostengo e dico che se c'è una via, una soluzione, una
via onorevole per risolvere il problema, tenuto conto che noi non
siamo stati informati di niente, che ci siamo trovati di fronte al
fatto compiuto, che non possiamo sospendere e scardinare, come dice
la Signora Siggia, tutta la scuola, io dico allora: date almeno la
possibilità a chi deve sopportare questo latte versato di potersi
difendere se ne ritiene il caso, scegliendo il corso obbligatorio o
il biennio oppure quell'altro normale.
Montesano (P.S.D.I.)
- Hanno chiesto di parlare
l'Assessore Lustrissy e il Consigliere Maghetti. Chi vuole prima
...?
Maghetti
(P.L.I.)
- ... Per non prolungare la
discussione ... del Consigliere Bordon, che risponderò soltanto a
Milanesio.
Guardi il mio ordine del giorno non è distruttivo, ma è
costruttivo, perché mirava semplicemente ad offrire un termine di
paragone, cioè se i ragazzi che seguiranno questo nuovo corso
facoltativo saranno in seguito in grado di adire ai corsi
universitari.
... poche parole, potete meditare voi.
Lustrissy (D.C.)
- L'argomento è stato ampiamente
dibattuto da parte dei Consiglieri che mi hanno preceduto e le
opinioni di tutti i gruppi politici sono state esposte e tenterò di
ricondurmi a quello che è stato l'atto amministrativo che ha
generato queste discussioni.
Oggi idealmente mi riportavo alla seduta del Consiglio regionale
del 2 febbraio di quest'anno, quando il Consiglio regionale,
preoccupato di una certa situazione, drammatica anche alle volte,
che si stava verificando nelle scuole, non solo del resto del
paese, ma della nostra Regione, aveva ritenuto opportuno, su
richiesta e insistenza di tutti i gruppi politici presenti in
questo Consiglio regionale, di esaminare in apposita seduta il
problema della scuola. E in quell'occasione, vorrei rileggermi i
verbali, ma gli interventi di molti Consiglieri che oggi hanno
rasentato la demagogia, non dico di tutti, ma molti Consiglieri che
si sono serviti di questo argomento perché sanno che tutte le
riforme implicano delle adesioni o dei rifiuti e dietro a queste
adesioni e rifiuti vi sono dei voti elettorali, certo che molti
Consiglieri oggi, trattandosi di fare una scelta, hanno creduto
bene di dare sfogo a certe mozioni degli affetti, volte soprattutto
al perseguimento di fini utilitaristici.
Quale era stata allora l'opinione del Consiglio regionale,
l'opinione unanime del Consiglio regionale a proposito del
rinnovamento della nostra scuola? Era stato detto che la funzione
di una Regione autonoma a Statuto speciale non può essere quella di
attendere passivamente le riforme, ma deve, su indicazioni, saperle
percorrere, in esempi di proposte operative.
E al punto sei, come conseguenza di questo primo cappello
introduttivo, che indicava già una via maestra da seguire
all'organo esecutivo, si chiedeva, oltre alle altre cose che stiamo
già man mano attuando, la scuola gratuita a tutti i livelli, si
chiedeva anche l'applicazione di nuovi e moderni criteri didattici
e pedagogici miranti a creare una scuola viva, inserita nella
società attuale e aderente alle necessità del mondo del lavoro e
della cultura moderna.
Pertanto la motivazione c'era, la motivazione era il portato di
tutte quelle situazioni, diciamo, di dramma che si erano verificate
ed esplose così a livello nazionale, a livello europeo, che avevano
intravveduto nella situazione dell'organizzazione scolastica un
qualcosa di slegato dal contesto della nostra società dalla società
nella quale oggi, bene o male, ci troviamo immersi, società che noi
non abbiamo voluto ma che ci troviamo a vivere nella realtà del
momento, e tutte queste implicazioni ci hanno fatto passare un
momento e portato a riconsiderare tutta la funzione
dell'organizzazione scolastica come funzione sociale all'interno
della nostra società.
E tutto questo perché? Perché c'era un moto disarmonico
all'interno della nostra società. C'erano sistemi di ingranaggi che
non funzionavano più bene, che portavano delle frizioni che
destavano preoccupazioni serie, non solo a livello di famiglie, non
solo a livello di allievi, ma a livello soprattutto di una classe
politica attenta a tutte le mutazioni sociali del nostro tempo e
desiderosa di interpretarle.
Appunto per tentare di trovare una componente, un punto di
equilibrio di tutto questo sistema di forze sociali, che
richiedevano un impegno nuovo alla nostra scuola, essendo venuti a
cadere in questi ultimi anni alcuni pilastri fondamentali di un
nostro tipo di formazione, quali possono essere quelli della
famiglia tradizionale, oggi completamente assorbita da altre
esigenze, non ultime e prime quelle di natura economica, per cui
tante volte troviamo il papà e la mamma che passano le giornate
fuori casa al lavoro e i figli rimangono soli a casa a meditare su
testi che alle volte non riescono ad interpretare. Questi sono i
motivi, vi faccio grazia di tutti gli altri motivi e di altre
comparazioni fra un certo tipo di società, come già ebbi occasione
di farlo ieri, in occasione della riunione che abbiamo avuto con i
genitori degli alunni che quest'anno frequenteranno il primo anno
di biennio sperimentale.
In sostanza la motivazione era questa, cioè ci siamo trovati
improvvisamente immersi in questa tempesta, in questa bufera,
perché questa rapida trasformazione che è avvenuta anche in Valle
d'Aosta di una società di tipo preindustriale, di tipo contadino,
che era chiusa, che era legata a determinati valori culturali,
portato di una élite della cultura, portato di una élite che molte
volte aveva interpretato delle esigenze corporative di cultura, ci
siamo trovati improvvisamente di fronte al problema di immergere
questa nostra scuola nella nuova società, di creare dei legami tra
la scuola e la società che ci stava attorno, perché per troppo
tempo la scuola è stata ritenuta patrimonio di qualcuno o
patrimonio del corpo insegnante o patrimonio del potere dominante e
non si apriva né alla società e tanto meno alle famiglie, alle
quali in definitiva dovevano rispondere, cioè una scuola che era
servita a un certo tipo di società.
Oggi, la società moderna si evolve rapidamente. Ha sconvolto
addirittura certi tipi tradizionali di rapporti professionali; e
molti Consiglieri li hanno evidenziati oggi nel loro intervento,
quando hanno detto: ma, continuando di questo passo, continuando a
licenziare geometri, ragionieri e via di questo passo, continuando
a licenziare geometri, ragionieri e via di questo passo, noi
creiamo dei disoccupati o dei sottoccupati, certo è vero perché
oggigiorno le professioni tradizionali stanno per subire una
riconsiderazione totale in funzione anche di quello che è lo
sviluppo tecnologico dell'industria e dei settori, e dei servizi
dei settori terziali.
Pertanto dobbiamo riconsiderare alla scuola l'interno di tutto
questo tessuto sociale, che si muove molto rapidamente, in modo
molto più armonico di quanto non avvenga nella nostra società e in
particolare nella nostra società politica e in particolare nella
scuola.
Ora dico, la partenza è stata, dopo aver fatto tutte queste
considerazioni, è quella ampia discussione che è avvenuta
all'interno del Consiglio regionale, che aveva indicato alla Giunta
una via da seguire, e la Giunta proprio cercando di interpretare,
cercando di interpretare forse, e lo ritengo anch'io, un po' troppo
affrettatamente alle volte queste esigenze, ma il tempo stringe e
voi sapete che le situazioni politiche si evolvono rapidamente e
quando si deve tradurre in concreto un provvedimento
amministrativo, ci si trova magari a dover trattare il giorno
successivo con un altro Ministro, con un altro Presidente del
Consiglio, con un altro organo esecutivo.
Proprio approfittando di queste situazioni, la Giunta ha
ritenuto di richiedere, tramite il suo Presidente, al Ministro
della Pubblica Istruzione la possibilità di effettuare in Valle
d'Aosta un tipo di scuola diverso, un tipo di scuola più moderno
quale è indicato nella finalità e metodi operativi allegati alla
proposta che la Giunta inviava al Ministro.
Il Ministro, presa in considerazione la richiesta della Regione,
ha emesso il decreto e il decreto cosa prevede? Che la
sperimentazione si attua in tutte le scuole secondarie di secondo
grado della nostra Regione.
Come avviene in pratica questo esperimento? All'esperimento è
preposto un comitato tecnico, non è preposto l'Assessore
all'esperimento, ma un comitato tecnico di esperti, esperti che
rappresentano proprio per la loro esperienza professionale tutte
queste nuove esigenze della scuola, perché le hanno già vissute in
altre parti e proprio perché come formazione professionale hanno
già la sensibilità e ci permettono di fare un discorso, di
affrontare, per lo meno, un discorso di tipo nuovo per quanto
riguarda la scuola.
Chi sono questi esperti? Sono tutti professori universitari,
molti dai capelli bianchi, che hanno maturato un'esperienza di
insegnamento, hanno maturato un'esperienza di ricerche e hanno
seguito da vicino analoghe iniziative che si sono svolte nel resto
del nostro paese.
Pertanto, non esperimento avventato, non esperimento al buio, ma
esperimento che nasce già consolidato dall'esperienza di questi
esperti che sono stati chiamati a presiedere o a far parte del
Comitato tecnico che in definitiva è responsabile diretto della
sperimentazione, perché, come avrete letto nel decreto, è quello
che si assolve la funzione tradizionale del capo-istituto
collegialmente, e ne risponde direttamente all'Assessore e al
Ministro competenti.
Unico limite del decreto qual è? È quello di garantire
l'ingresso a tutti i livelli degli allievi che hanno frequentato il
biennio in altro tipo di scuola tradizionale. E proprio partendo da
questa esigenza di assicurare questa possibilità di reinserimento
degli allievi che hanno frequentato il primo anno del biennio
sperimentale, del biennio unitario, non unico, perché non ci
rapportiamo a situazioni già consolidate della scuola media con
tutte le implicazioni che nascono, biennio unitario dunque, ma non
unico, hanno la possibilità di operare all'interno dell'esperienza
di loro scelte opzionali che li porteranno anche alla prosecuzione
della carriera scolastica, seguendo il tradizionale curriculum di
studi, quale sia l'esigenza della famiglia e soprattutto, io dico,
quale sia l'esigenza dell'alunno.
Il comitato che presiede la sperimentazione si è riunito, ha
elaborato il documento che vi è stato sottoposto, pertanto non
documento elaborato dalla Segreteria dell'Assessorato, non
documento elaborato dall'Assessore, ma documento elaborato dal
comitato di esperti preposto all'esperimento.
In sostanza cosa propone questo documento? Non ve lo voglio
leggere tutto, perché oggi ho notato che molti dei Consiglieri
intervenuti non si sono letti questo documento, perché se si
fossero letti questo documento non si sarebbero scandalizzati,
perché qua non si commercia la pelle di nessuno, si è recepito
dalla scuola tradizionale tutto quanto c'era di buono da recepire,
si sono divisi i filoni tradizionali che si sono individuati dai
filoni di insegnamento che grosso modo ci ricollegano alla scuola
tradizionale, ma cos'è che è cambiato all'interno di questa
metodologia, di questa didattica? Io non sono un esperto di
didattica, e lo posso illustrare così come l'ho potuto apprendere
da coloro che ce lo hanno illustrato, perché ho partecipato ai
lavori del comitato tecnico. Non sarebbe neanche nostro compito,
perché si tratta di una scelta di natura tecnica, che deve essere
affidata ai tecnici, i quali ne sono i responsabili e ne rispondono
ai politici della scelta che hanno operato.
In sostanza cosa viene proposto? Oltre al tradizionale sistema
di insegnamento, viene proposto una conduzione nuova della scuola,
conduzione nuova che viene incontro proprio a queste esigenze della
nostra società, che ci sia una maggiore collaborazione tra
insegnanti, allievi e alunni, ma che questa collaborazione si
svolga all'interno della scuola, concepita con orario a tempo
pieno, di modo che, oltre alle tradizionali ore di insegnamento
delle singole materie che già costituivano il patrimonio dei primi
anni di molti istituti, che per certi versi sono già oggi unitari,
se prendiamo i programmi degli istituti tecnici, e permettesse
loro, all'interno di questo sistema scolastico, poi di operare
delle scelte opzionali, proprio collegandole a quello che sarà
l'iter successivo della carriera scolastica dell'allievo.
Ma questa scelta deve essere fatta dalle famiglie e
dall'allievo, deve essere fatta assieme all'interno di questo
sistema.
Pertanto, se oggi al ginnasio abbiamo cinque o sei ore di
latino, avrà la possibilità lo studente che frequenta il primo
anno, di avere, facendo la scelta opzionale del latino, di avere
sette ore a disposizione l'insegnante di latino per queste sue
esigenze.
Questo grosso modo è il documento, l'innovazione, cioè la
partecipazione diretta di tutti gli operatori, di tutti i
rappresentanti del corpo sociale alla gestione della scuola. È
finito così un certo periodo storico della scuola chiusa e non
aperta alla società che le si muoveva attorno. Entra nella scuola
tutta la società, e quando diciamo tutta la società entrano le sue
rappresentanze, che sono i rappresentanti, che sono i genitori, che
sono i sindacati, che sono gli operatori economici, che sono gli
esperti che di volta in volta dovranno garantire la serietà e la
conduzione dell'esperimento.
Detto questo, non mi rimane molto da dire se non che noi
abbiamo, sì, delle preoccupazioni, e le abbiamo manifestate molte
volte; ma le preoccupazioni non sono tali da impedirci di
affrontare questa esperienza perché, come dicevo, per male che vada
questa esperienza, non potrà andare peggio di come va la scuola in
questo momento. Di questo ne siamo tutti certi, perché se noi
esaminiamo i dati statistici delle prime classi, dei respinti delle
prime classi ci si drizzano i capelli; sono nell'ordine del 40%,
alle volte del 45-50-53% ed ecco perché la concezione del biennio
unitario, che permetta a questi ragazzi di recuperare all'interno
della scuola, con l'ausilio continuo, con la presenza continua
dell'insegnante di poter acquisire e di poter perfezionare la loro
preparazione intellettuale e culturale.
Risponderò ora ad alcune richieste specifiche che mi sono state
fatte in modo particolare dal Consigliere Maghetti.
Pertanto, il problema relativo alle classi di collegamento alle
classi di verifica ad un certo punto può avere il suo valore; ma
questa decisione non è stata presa dall'Assessore o dal Presidente
della Giunta, la decisione è stata assunta dal comitato tecnico, il
quale ha proposto questo tipo di sperimentazione svolta in questo
... perché questo? Perché tutti gli esperti del comitato tecnico
hanno partecipato ad esperienze pilota analoghe in altre zone
d'Italia e anche all'estero e cosa hanno concluso? Che
l'esperimento-pilota non serve a niente e non serve a nessuno
perché non ha nessun valore scientifico. Hanno deciso che
l'esperimento si debba condurre a livello simultaneo in tutte le
classi di tutti gli istituti superiori di istruzione
secondaria.
Perché non si attua in campo nazionale? Se il Ministro ha
ritenuto di autorizzare un certo tipo di sperimentazione a livello
di tutte le prime classi di istituti di istruzione secondaria di
secondo grado nella Regione, abbiamo buoni motivi di ritenere che
in campo nazionale quanto prima si addiverrà all'approvazione del
progetto di riforma che peraltro è già pronto al Ministero della
Pubblica Istruzione. Questo naturalmente se non ci saranno
sconvolgimenti politici, cambiamenti di maggioranza, l'intenzione
del Ministro alla Pubblica Istruzione, col quale abbiamo già avuto
diversi incontri, è questa, è proprio questa di preparare, di
predisporre per il prossimo anno la riforma della scuola secondaria
di secondo grado.
Non si cancella il passato, pertanto, ma si recupera dal passato
tutto quello che c'è di valido, permettendo un tipo nuovo di
gestione soprattutto questo: all'interno della scuola, facendo
partecipare a questa gestione tutta quanta la comunità che la
scuola deve rappresentare. E lo studente ha la possibilità di
scegliere all'interno di questo tipo di scuola, secondo la sua
vocazione, dico soprattutto secondo la sua vocazione e non in
funzione della aspirazione, dei desideri dei genitori, che molte
volte impongono certi tipi di scuola ai loro ragazzi con le
conseguenze che noi leggiamo tutti i giorni sui giornali, di
suicidi, di droga, di fughe da casa, perché soprattutto queste cose
si verificano a livello di scuole tradizionali che impartiscono un
certo tipo di cultura.
Il Consigliere Maghetti aveva parlato di disorientamento del
corpo insegnante e di disorientamento delle famiglie.
Ora, proprio in funzione di questo nuovo tipo di gestione della
scuola, la prima preoccupazione nostra quale è stata? È stata
quella di riunirci in assemblea col corpo insegnante una volta che
il comitato tecnico preposto alla sperimentazione aveva elaborato
il documento di sperimentazione per discuterlo, non solo per
discuterlo in quell'assemblea, perché il più delle volte le
assemblee, per il semplice fatto che sono numerose, per un motivo o
per l'altro, non danno i risultati che noi ci proponiamo. È stata
lasciata la possibilità ad ogni singolo insegnante di iscriversi
secondo i filoni di insegnamento individuati nel progetto di
esperimento per la discussione, discussione che è avvenuta dal 19
settembre al 28 settembre; gli insegnanti si sono iscritti, si sono
riuniti in gruppo di lavoro, hanno discusso il documento del
comitato tecnico, hanno presentato delle controproposte e delle
richieste di chiarificazione, hanno elaborato un altro documento,
che il comitato tecnico ha rivisto ed ha elaborato in maniera
definitiva.
E io dico veramente che in questi contatti che noi abbiamo avuto
con gli insegnanti non abbiamo notato questo clima di tragedia che
stava per abbattersi sul nostro paese; no, veramente c'è stata una
collaborazione appassionata da parte di qualcuno, un po' meno
appassionata da parte di altri, ma effettivamente gli oppositori
sono stati pochissimi, se ben mi ricordo c'è stato un solo
insegnante che abbia proposto qualcosa di diverso e che si sia
opposto decisamente a questo tipo di sperimentazione.
Pertanto c'è stata una partecipazione attiva degli insegnanti,
partecipazione che è continuata durante le riunioni dei gruppi di
lavoro, non è che il lavoro si sia chiuso il giorno dell'assemblea,
no, questo lavoro è continuato, gli insegnanti sono stati
numerosi.
Come risolvere poi il problema del reclutamento degli
insegnanti? Con apposita ordinanza regionale è stato stabilito un
termine entro il quale gli insegnanti che avessero avuto, in
accordo con i sindacati, mi suggerisce il Presidente della Giunta,
perché difatti era un accordo sindacale, in accordo con i sindacati
abbiamo predisposto una apposita ordinanza regionale per
prescegliere gli insegnanti che sarebbero stati destinati
all'esperimento.
E la scelta era volontaria, è stata data libertà agli insegnanti
di scegliere o meno la possibilità di insegnare nel biennio
sperimentale. Le domande sono state numerose, oltre alla nostra
aspettativa; gli insegnanti ci sono, e sono a nostra disposizione,
tra l'altro sono già nominati, già firmato il provvedimento di
nomina in questi giorni, e pertanto tutte le classi avranno i loro
insegnanti e sono in grado di entrare in funzione da lunedì.
Per quanto riguarda il disorientamento delle famiglie, anche
questo problema è stato posto in modo tragico. Ieri abbiamo avuto
un lungo incontro con le famiglie, ci sono state manifestate molte
perplessità e con l'ausilio dei membri esperti del comitato tecnico
che di fatto presiederanno e controlleranno questa attività
didattica, hanno avuto i chiarimenti che ritenevano di avere e
molti di loro, che avevano delle perplessità, si sono dichiarati
soddisfatti.
Non c'è stata dunque una vera opposizione a furore di popolo, ci
sono stati dei malumori, ci sono stati alcuni malcontenti, e questo
è vero, e non saremo obiettivi a non riconoscerlo, però
effettivamente questo contatto continuo dei genitori, che, col
tramite degli esperti del comitato tecnico, è servito senz'altro a
chiarire molti aspetti del problema che erano stati malamente
riportati dalla stampa ed erano stati così forse travisati da molti
di loro.
Pertanto, non ritengo che ci siano delle eccessive perplessità a
questo proposito perché abbiamo molte garanzie che le cose verranno
fatte seriamente.
Per quanto riguarda il problema che è quello delle mense, dei
trasporti e dei sussidi audiovisivi, mi pare che lei abbia anche
accennato a questi ausili didattici, che vengono indicati nel
documento come indispensabile; cioè da lettura attenta del
documento risulta che vengono costituiti i gruppi di tre classi,
quei gruppi di laboratori, verranno forniti quei necessari sussidi
didattici audiovisivi, abbiamo intenzione di costruire uno o due
laboratori di lingue specializzati, altri sussidi audiovisivi per
il filone storico-sociale, insomma ci stiamo anche noi attrezzando
in base alle richieste degli insegnanti per potere esplicare questo
nuovo tipo di didattica. Naturalmente, molta cura sarà data alla
formazione professionale degli insegnanti; sin da quest'anno
saranno istituiti per il filone di insegnamento, per gruppo di
insegnamento, se così lo vogliamo chiamare, dei corsi obbligatori
di qualificazione professionale per gli insegnanti che insegneranno
nel biennio, che non saranno chiusi agli insegnanti che insegnano
quest'anno nel biennio, ma saranno aperti alla partecipazione di
tutti gli insegnanti della Regione.
Per quanto riguarda il problema delle mense e dei trasporti,
posso assicurare il Consigliere Maghetti ed il Consiglio che il
problema è già stato risolto: abbiamo trovato le mense, non sono
dislocate in locali idonei, separati da altri locali pubblici ed in
grado di offrire un servizio di prima qualità ai nostri
allievi.
Per quanto riguarda i trasporti, possibilmente l'orario della
scuola verrà fatto coincidere con i mezzi di trasporto pubblico. Se
non sarà possibile fare questo, saranno istituiti appositi
trasporti a carico della Regione per dar la possibilità ai ragazzi
di raggiungere le loro famiglie al termine delle lezioni.
Questo grosso modo quanto l'Assessore alla Pubblica Istruzione
voleva esporre ai Signori colleghi del Consiglio, in rapporto alle
domande che sono state fatte e anche a chiarimenti di alcune
richieste che sono state fatte.
Maghetti (P.L.I.)
- Dalla sua risposta cosa scaturisce?
Quello che tutti i gruppi le hanno obiettato: frettolosità nel
varare questo provvedimento a cui si sarebbe dovuto dare una cura
maggiore; gli insegnanti, che in un corso brevissimo devono
improvvisare, perché non è preparata questa gente; cosa insegnerà,
che programma ha varato questa gente? Non si sa nulla. Qui si parla
che nei primi tre mesi questa gente andrà a tentoni, cercherà di
capire che programma varerà per i prossimi sei mesi. Questa è una
scuola? Almeno una traccia di programma dovrebbe pur esistere, e
invece non esiste. Non è che voi abbiate recepito dalla vecchia
scuola tutto il filone ecc. ecc., no, io penso, e questo ho voluto
significare con il mio ordine del giorno, che voi soprattutto
abbiate mirato a distruggere, ad abbattere tutto quello che era la
cultura umanistica. C'è un'altra cosa, voi parlate ancora di una
cosa; dice: per condurre bene un esperimento cosa dobbiamo fare?
Facciamo una bellissima cosa: tutti i ragazzi devono fare questa
scuola, poi, se a metà anno, badate bene, ci accorgiamo, o alla
fine dell'anno, peggio ancora, che questi ragazzi non sono
preparati, che cavolo facciamo? Niente, ci battiamo dei pugnoni in
testa e diciamo: "siamo stati dei grandi fessi".
Questi ragazzi, a un certo momento, alla fine del quinquennio, e
qui l'Avv. Caveri, questa mattina, si è prolungato, con che titolo
di studio usciranno fuori? Ma non avranno nulla questi ragazzi!
(Lustrissy:
non parliamo di quinquennio, parliamo di
biennio) ...Ma sì, è un quinquennio, guardi, diciamo così: sono
cinque classi di una scuola media, che non sarà più né inferiore né
superiore, sarà la peggiore scuola media che sia stata varata in
Italia.
C'è un'altra cosa. Qui a un certo momento mi si parla: sì,
prepareremo questo nuovo tipo di scuola proprio con quei mezzi
audiovisivi, con gabinetti linguistici, e via dicendo; con
trentatremilioni oppure dovremo fare un'altra variazione di
bilancio? Perché qui occorrono dei mezzi finanziari imponenti, e
qui si stanno sprecando dei soldi per nulla.
Lustrissy (D.C.)
- Volevo solo chiarire brevemente
questo: lei, Consigliere Maghetti, quando parla, quasi mi
terrorizza, perché si appassiona tanto, io non riesco a fare
altrettanto, rimango freddo di fronte a questi problemi, quantunque
mi travaglino. Il programma a grandi linee è tracciato nel
documento che avete allegato nel documento del comitato tecnico. La
specificazione di questo programma è già stata fatta dai singoli
professori, dai singoli filoni.
(discussione generale)
Montesano (P.S.D.I.)
- Non fate delle conversazioni, fate
gli interventi, bisogna concludere. Domando ancora se c'è qualcuno
che vuole prendere la parola. Ramera.
Ramera (D.C.)
- Solo alcune considerazioni e
precisazioni. Io avevo chiesto il testo della richiesta presentata
dalla Giunta regionale al Ministro Misasi.
Volevo sapere, perché una cosa è a un dato momento la richiesta
di dire "noi desideriamo far l'esperimento nelle scuole della
Regione" e il Ministro dice: "va bene, se l'hanno chiesto, vuol
dire che avranno preparato tutto, ecc. ecc." e una cosa è invece
chiedere un esperimento, come l'ha chiesto magari il Presidente
della Provincia di Milano e l'attuale Presidente della Giunta
regionale del Trentino. Così, chiedo...
Sul fatto poi dei famosi testi sacri compilati da esperti, da
esperti che hanno trascorso una vita, mi ricordo anche di alcuni
esperti, attuali professori di università, che hanno trascorso una
vita a predicare sistemi moderni di scuola attiva sul sistema
americano, facendo discepoli in Valle d'Aosta che piangono sulle
conseguenze di tali sistemi adottati prima nella loro famiglia,
quella se la grattino, ma subiti da alunni e, caso strano, io ne ho
avuto anche l'esperienza di ereditare una classe di questi
sistemi.
Ma io ritorno a questo ordine del giorno. L'Assessore Lustrissy
ha nuovamente appoggiato appassionatamente il biennio; in questo,
vedi, contrasta con questo ordine del giorno. Io trovo più coerente
quest'altro ordine del giorno, e per questo io chiedo una
sospensione anch'io, come l'ha chiesta Germano per un esame di
questi ordini del giorno da parte del mio gruppo, ma trovo maggior
coerenza in questo documento dove l'Assessore dice: "non ci sono
state effettive perplessità", qui si dice: "numerose perplessità
sussistono circa l'aderenza in detta scuola" e non ripeterò poi
quelle parole: "ai bisogni della società valdostana", perché allora
poi cade tutto. Poi si è parlato che questo documento che abbiamo
noi agli atti è stato rivisto dagli insegnanti, dal 18 al 28
settembre, raccolto dal comitato tecnico, che lo ha nuovamente
elaborato. Desidererei che una copia fosse data ai Consiglieri,
perché molto probabilmente, se noi avessimo avuto il testo
definitivo della chiamiamola programmazione, chiamiamola così,
passatemi questo termine anche se non è esatto, dei lavori
definitivi di questo incontro fra comitato tecnico e insegnanti,
molto probabilmente tanti interventi non sarebbero stati fatti.
È possibile allora sapere il testo come è stato chiesto ...
Lustrissy (D.C.)
- ... perché l'Assessorato alla Pubblica
Istruzione, poveretto, non ha neanche un duplicatore, deve
aspettare gli altri.
Montesano (P.S.D.I.)
- Allora, il Consigliere Ramera ha
finito. Ecco prima di portare questa sua proposta al voto del
Consiglio, desidero domandare se altri chiedono la parola.
Sono d'accordo sulla sospensione di cinque minuti per l'esame
dell'ordine del giorno? È stato sempre concesso. D'accordo, allora
la seduta è sospesa per cinque minuti.
Si dà atto che la seduta è sospesa dalle ore 18,47 alle ore
19,07.
Montesano (P.S.D.I.)
- La seduta è riaperta. Chi chiede
la parola? Consigliere Ramera.
Ramera (D.C.)
- Dovendo esprimere il pensiero del mio
gruppo sugli ordini del giorno presentati, debbo dire, l'avevo già
detto prima che quello comunista almeno era coerente, su certe
impostazioni non mi piaceva ma... il nostro gruppo ritiene di
entrare in merito alla votazione su questo ordine del giorno
presentato esclusivamente dal gruppo comunista.
Per l'ordine del giorno invece presentato dalla maggioranza,
naturalmente sia come pensiero personale che è stato condiviso dai
miei colleghi, di gruppo, noi ci rifiutiamo di votarlo, in quanto è
venuto a meno la stessa volontà dei presentatori di questo
provvedimento scolastico. Per cui la Democrazia Cristiana si
asterrà dal votare entrambi gli ordini del giorno.
Montesano (P.S.D.I.)
- Altri interventi o dichiarazioni
di voto? Consigliere Maghetti.
Maghetti (P.L.I.)
- Per semplificare e porre termine a
questa lunga discussione, vorrei modificare la mia mozione:
"Constatato che l'applicazione del decreto..."
Montesano (P.S.D.I.)
- Per favore, se puoi leggere un po'
più piano, in modo da ...
Maghetti (P.L.I.)
- "Avendo constatato che l'applicazione
del decreto ministeriale del 31 luglio 1970, concernente
l'istituzione di corsi sperimentali a biennio unico per le scuole
secondarie superiori in Valle d'Aosta, non prevede la facoltà
d'opzione da parte delle famiglie o degli alunni, invita il
Presidente della Giunta a intervenire presso l'Assessore regionale
e le autorità scolastiche affinché le suddette classi sperimentali
non siano coercitive, ma che si dia possibilità agli alunni
(Montesano:
ecco, qui è il punto di modifica) ...di
scegliere il proprio indirizzo scolastico". Agli alunni, ovviamente
le famiglie sono interessate, sono dei minori d'età, se lei vuol
soppiantare la patria potestà, non credo che né il Ministro né
l'Assessore abbiano questa facoltà.
Voglio fare la dichiarazione di voto, giacché ci sono.
Montesano (P.S.D.I.)
- Soltanto precisiamo bene, dopo la
virgola, sì la modifica della mozione,
"classe sperimentale non
siano coercitive, dia la possibilità agli alunni di scegliere il
proprio indirizzo scolastico"
.
Quindi le ultime tre righe vengono a metà della penultima riga,
ultima riga e l'appendice vengono cancellate. Va bene.
Dichiarazioni di voto.
Maghetti (P.L.I.)
- A nome del Partito Liberale, perché
una giusta causa sia perseguita in difesa di autentici valori
culturali, in difesa del diritto della patria potestà, alle quali
non si può sostituire né un Assessore né il Ministro, per tutelare
il diritto di tutti i giovani ad avere dalla scuola l'istruzione
più congeniale alle loro attitudini e ai loro desideri, chiedo che
sia posta a voto segreto la mia mozione.
E poiché, a priori non siamo contrari a nuove forme didattiche
ma che si tratta di un esperimento, chiedo che sia affiancato al
corso sperimentale quello tradizionale, riconoscendo la libertà di
scelta agli studenti e alle famiglie ed esprimo l'augurio che in
avvenire si continui a lavorare per potenziare e migliorare la
scuola, ma con un avvertimento: rivolgetevi ai tecnici, ai presidi,
agli insegnanti, che ne sanno molto più di voi e fate tesoro di
quanto vi sarà consigliato, ma di tutti gli insegnanti, non solo
quelli di una certa parte politica, perché, concludo, non si doveva
fare una questione politica, ma solo una questione di buon senso,
di cultura e io credo che la cultura e il buon senso non siano
iscritti a nessun partito politico.
Montesano (P.S.D.I.)
- Io desidero fare, prima di dare la
parola al Consigliere Balestri, una precisazione al Consigliere
Maghetti: che la richiesta del voto segreto può essere fatta a nome
di cinque Consiglieri. Va bene. Allora la parola al Consigliere
Balestri.
Balestri (P.S.I.)
- Viste tutte le discussioni, noi siamo
favorevoli all'ordine del giorno presentato dal Consigliere
Andrione per la maggioranza e ci auguriamo che le nostre
perplessità siano superflue e che questo indirizzo della scuola
unica possa veramente andare a un avvio sereno in Valle
d'Aosta.
Ma siccome per le nostre coscienze, l'ordine del giorno
presentato dalla Consigliera Siggia è più consono ai nostri
principi, quindi voteremo anche quell'ordine del giorno.
Pollicini (D.C.)
- A nome dei sette Consiglieri
democratici popolari, chiedo la votazione della mozione Maghetti
per appello nominale.
Noi siamo favorevoli per quanto concerne l'ordine del giorno, a
quello presentato dalla maggioranza; non siamo contrari all'ordine
del giorno presentato dall'Avv. Siggia, ma poiché il suo contenuto
lo riteniamo praticamente assorbito dal nostro ordine del giorno,
ci asterremo dall'ordine del giorno Siggia.
Pedrini (P.L.I.)
- Io mi aspettavo, è per quello che non
volevo dire prima la faccenda che noi chiedevamo la votazione a
scrutinio segreto, perché mi aspettavo la battuta del capo gruppo
dei Democratici Popolari Pollicini. Mi sia concesso di dire che
noi, come Partito Liberale, a nome del Geom. Manganone, del Sig.
Quaizier, del Sig. Chabod, del Dr. Maghetti e di Ennio Pedrini,
chiediamo la votazione a scrutinio segreto. Nello stesso tempo
dichiariamo che la richiesta di votazione per appello nominale
fatta dal capo gruppo dei Democratici Popolari Pollicini sta a
dimostrare la paura enorme della verità, perché solo in una
votazione segreta si sarebbe visto come votava la coscienza dei
Consiglieri valdostani.
Montesano (P.S.D.I.)
- Questo è un conflitto che come al
solito si riversa sul Presidente del Consiglio. Io, prima di
passare ad esaminare queste due richieste, dichiaro che la
complessità delle votazioni per le numerose votazioni e per la mia
qualità di Presidente del Consiglio, mi astengo da tutte le
votazioni.
Per quello che riguarda, volete che dia il mio pensiero su
queste richieste? Facciamo prima le dichiarazioni di voto.
Consigliere Germano.
Germano (P.C.I.)
- Noi, come gruppo comunista,
riconfermiamo quanto abbiamo detto stamattina. La nostra posizione
sulla scuola è chiara, credo che non abbia bisogno di ulteriori
illustrazioni; noi la riconfermiamo in pieno e riconfermandolo noi
dichiariamo di essere contrari alla mozione Maghetti, anche
modificata, perché quanto vuole Maghetti, in sostanza, nella
realtà, l'obiettivo che si pone Maghetti è soltanto quello di
continuare con la scuola di classe. Questa è la sostanza. Contrario
ad ogni idea di riforma della scuola, è uno di quelli che diceva
giustamente l'Assessore Milanesio, un riformista che ha un solo
difetto, che non vuole le riforme.
Per quanto riguarda invece l'ordine del giorno presentato dal
Consigliere Andrione, noi non condividiamo le premesse dell'ordine
del giorno, perché, se crediamo alla validità dell'esperimento,
secondo noi non ha senso sottolineare tanti dubbi, soprattutto
quelli di chi non crede all'esperimento. Non condividiamo neanche
le conclusioni, perché non è il solo Consiglio regionale che deve
decidere, come giustamente direi ha illustrato l'Assessore
Lustrissy poco fa. Anche il Consiglio regionale, ma tutti quelli
che gestiscono la scuola, ed è qui l'originalità dell'esperimento,
cioè i genitori, gli studenti, gli insegnanti, i sindacati, gli
enti locali: quelli che gestiscono la scuola dovranno dare il
giudizio definitivo, compreso anche il Consiglio regionale.
Detto questo, però l'esperimento si inizia e ciò per noi è il
lato positivo della questione. E per questo noi ci asteniamo
sull'ordine del giorno della maggioranza.
Tonino (P.S.I.U.P.)
- Non v'è dubbio che il problema
dell'esperimento del biennio unico ha sollevato in quest'aula un
dibattito abbastanza caldo, in parte sincero e in parte
demagogico.
Le differenziazioni su questo provvedimento hanno messo a fuoco
tre posizioni ben nette e distinte: una, tendente a portare la
scuola nel senso interclassista e quindi conservatore; un'altra,
più moderata, ma che comunque ha portato all'elaborazione di un
ordine del giorno che annulla in parte una posizione che la Giunta
aveva già accordato, una terza posizione è quella che vuole una
scuola più evoluta, più democratica e più consona alla realtà della
scuola e della società.
Di fronte a questi tre atteggiamenti, il sottoscritto, aspirando
ad una scuola libera e democratica ed aperta a tutti, considerato
che la sperimentazione, anche se presenta alcune lacune per poterla
chiamare scuola democratica, auspicando che l'esperimento sia
allargato a raggiungere gli obiettivi preposti, dichiara di votare
contro la mozione Maghetti, perché fa parte della prima delle tre
posizioni che sono esplose in quest'aula; d'altronde la mia
affermazione è stata anche affermata dall'intervento esplosivo del
Consigliere liberale Pedrini. Dichiaro di astenermi sull'ordine del
giorno Andrione, perché, seppur in qualche modo cerca di avallare
la scelta dell'esperimento in senso critico ed aspettativo,
demandando però al mese di luglio 1971 se l'esperimento può andare
bene o meno, e voto a favore dell'ordine del giorno presentato
dalla Signora Siggia, perché a parer mio è un ordine del giorno che
almeno ha il coraggio di una scelta, che da più parti è stata
sollecitata e che veramente vuole affrontare un problema scottante
in senso positivo, anche se esistono anche in questo esperimento
alcune lacune, ma che comunque è sempre segno di un inizio della
riforma scolastica che d'altronde si era già decisa nella seduta
del mese di febbraio scorso.
Certo non siamo ancora all'esperimento più qualitativo e più
quantificativo. Io mi auguro che il problema della scuola venga
visto in futuro alla luce dei nuovi impulsi, delle nuove necessità
del nuovo modo di interpretare la democrazia, tra cui la prima
portatrice di tale democrazia deve necessariamente essere la
scuola.
Mi dichiaro soddisfatto della lunga ed occulta illustrazione del
problema da parte dell'Assessore alla Pubblica Istruzione, anche se
devo ammettere che fra noi esiste un modo diverso di interpretare,
di interpretazione della democrazia, ma che comunque ha fugato quei
dubbi che potevano forse anche avere una ragione d'esistere. Mentre
per altri, ha ragione lei Assessore, si tratta di pura demagogia a
scopo elettoralistico.
Comunque questa è la mia posizione che non ho potuto, per la
verità confutare con il mio Partito, ma che comunque credo
accettato dal Partito che rappresento in quest'aula.
Sono però comunque della tesi che se questo delicato problema si
fosse portato prima all'attenzione del Consiglio, forse non si
sarebbe protratta la discussione per sei ore ed avremo così potuto
constatare meglio coloro che si servono di problemi cardini, che
possono trovare sempre degli scontenti assieme ai contenti ed
avremo così potuto appurare meglio coloro che si servono appunto
dei problemi di ricatti per fare della pura demagogia.
Montesano (P.S.D.I.)
- Nessun altro chiede la parola?
Allora dobbiamo risolvere la questione delle richieste fatte dai
Consiglieri Pedrini e Pollicini, le quali sono contrastanti.
Abbiamo avuto altri due esempi in questo Consiglio ed abbiamo
risolto secondo un criterio il quale è derivante dal fatto che nel
nostro regolamento attuale non più nel futuro, che andremo ad
esaminare il giorno 21, non è specificato quale delle due richieste
prevale sull'altra. Normalmente in tutti i regolamenti prevale
quella segreta, però nel nostro non è detto.
Sarà detto nel nuovo regolamento. E allora, io mi permetto di
leggere ai Signori Consiglieri quello che è scritto all'art. 66
(della votazione): "I Consiglieri votano normalmente per alzata di
mano, ovvero su richiesta di almeno cinque Consiglieri per appello
nominale o a scrutinio segreto". Qui siamo di fronte a due
richieste, le quali si eliminano a vicenda e quindi nel silenzio
del regolamento, che non ci indica la prevalenza di una votazione
sull'altra e questa è stata la ragione per cui noi abbiamo voluto
precisare nel nuovo regolamento, perché la discussione che noi
facciamo oggi, quello che io vi presento, presento al Consiglio in
questo equivoco, fu portato ad essere esaminato, mi sembra, in una
discussione avvenuta fra me e il Consigliere Dolchi una volta; e
poi fu ribadita in occasione di una votazione fatta l'anno
scorso.
Allora io, come Presidente del Consiglio, demandai al Consiglio
stesso di votare per alzata di mano la prevalenza dell'una o
dell'altra mozione. Questo è sperabile che finisca, con
l'approvazione del nuovo Regolamento del Consiglio e che dia la
possibilità e la chiarezza massima in un delicato settore quale è
quello della votazione.
La parola all'Assessore Milanesio e dopo all'Avv. Caveri.
Milanesio (P.S.I.)
- Io penso che non sia il caso di
stare qui a discutere a lungo su questa questione del voto segreto
o del voto palese, tanto più che nel prossimo regolamento, come
diceva il Presidente, questa questione sarà regolamentata nel modo
usuale, almeno per altri consessi.
Io sono in linea di principio più favorevole per il voto palese,
perché ognuno si assume le sue responsabilità, in modo
inequivocabile, però penso che sia il caso in questa circostanza,
proprio per evitare delle discussioni assurde e ridicole, di
accedere alla richiesta del voto segreto, proprio perché viene
avanzato da parte della minoranza.
Io ritengo che la Giunta, che questa maggioranza, non debba
avere paura del voto segreto.
Quindi io mi dichiaro favorevole al voto segreto, per questa
ragione.
Caveri (U.V.)
- Les Conseillers de l'Union Valdôtaine ont
toujours déclaré qu'ils ne partagent pas l'opinion du Président
Montesano. Il nous semble que l'article, que vraiment l'article qui
a été lu par Monsieur le Président Montesano, est assez clair pour
démontrer que c'est le système de la votation secrète qui doit
prévaloir. Alors, en faisant abstraction de l'une ou de l'autre,
nous ne considérons pas le cas que ce soit les libéraux ou les
communistes ou les démochrétiens qui font cette requête, mais nous
disons que cette requête doit prévaloir et par conséquent je
m'associe à ce qu'a dit l'Assesseur Milanesio: il faut commencer
par la votation secrète, parce que nous répétons ce que nous avons
toujours soutenu.
Pedrini (P.L.I.)
- So perfettamente che anche la
votazione a scrutinio segreto, giunti a questo punto, darà l'esito
che è stato prospettato e appunto per questi motivi che ringrazio
sia l'Assessore Milanesio che il Consigliere Caveri di aver
accettato la mia proposta e mi rivolgo al capo gruppo dei
democratici popolari Pollicini affinché anch'egli aderisca a questa
richiesta della minoranza, dicendo chiaro che sarebbe la prima
volta che la minoranza ha almeno una modesta soddisfazione nella
battaglia che ha condotto oggi, e l'ha condotta non per demagogia,
come qualcuno - mi usciva una parola grossa, devo tirarmi indietro,
volevo dire bifolcamente ha detto...non lo dico - ha detto perché
noi assolutamente abbiamo inteso fare della demagogia, ma abbiamo
inteso difendere gli interessi chiari, sinceri e puliti di quei
cittadini che non vogliono essere iugulati da un biennio, ma
vogliono poter scegliere liberamente col loro pensiero, col loro
cervello senza tessere di partito in tasca.
Pollicini (D.C.)
- Avevo chiesto la parola prima che
parlasse il Consigliere Pedrini, e intendevo dire, senza essere
sollecitato da nessuno, che non abbiamo nessuna difficoltà a
ritirare la nostra richiesta di votazione palese, ma era stata
fatta questa richiesta soltanto per potere fare il paio con quella
fatta dal Consigliere Maghetti, che spera sempre che nel segreto
dell'urna succedano fatti che palesemente non sarebbero successi.
Non abbiamo nessun timore, nessuna paura ed era solamente per
rispondere alla sua richiesta. Nessun'altra motivazione ci ha
spinti a richiedere la votazione per appello nominale.
Montesano (P.S.D.I.)
- Quindi è risolta la cosa meglio di
quello che credevo e speravo, togliendomi da un impiccio, pur
essendo dissenziente dall'Avv. Caveri, dissenso che verrà
assolutamente appianato con il nuovo regolamento.
Quindi, per precisare le cose, la richiesta è soltanto sulla
mozione Maghetti; quindi, in ordine vanno votati, l'ordine del
giorno Andrione, il quale, io devo precisare, che deve essere
modificato per richiesta del proponente nella parola "luglio" in
"giugno". Giugno 1971 e non luglio 1971.
Va votato poi l'ordine del giorno Siggia, la quale Signora ha mi
pare precisato di ritirare la sua mozione, sostituito la mozione
con questo ordine del giorno. E in ultimo va votata, per scrutinio
segreto, la mozione Maghetti.
Allora sull'ordine del giorno Andrione, che se il Consiglio
desidera io rileggo, ma tutti ne hanno preso visione; chi è
favorevole alzi la mano. Contare bene, perché faremo parecchie
votazioni, alzate bene la mano; io prego anche i Signori funzionari
di indicare bene i numeri. Chi è contrario? Chi si astiene? Per
favore ripetere la votazione degli astenuti, per dare modo al
Segretario di contare gli astenuti. Astenuti quanti? Quindici
astenuti.
Allora, favorevoli diciotto, contrari due, astenuti
quindici.
Allora l'ordine del giorno è approvato.
Ordine del giorno Siggia: chi è favorevole alzi la mano.
Contrari? Astenuti?
Risultato della votazione: undici favorevoli, due contrari,
ventidue astenuti.
Il Consiglio respinge, respinge per la ragione che io ho
ripetuto già tante volte statutaria. Sì, non siamo sempre
d'accordo, però io desidero rileggere l'articolo 21 dello Statuto,
non del Regolamento, che le deliberazioni sono adottate a
maggioranza dei presenti, salvo che sia prescritta una maggioranza
speciale. Quindi undici su trentacinque non fa maggioranza e quindi
l'ordine del giorno viene respinto.
Votazione a scrutinio segreto per l'ordine del giorno
Maghetti.
Allora, io prego di ripetere le dichiarazioni di astensione, non
ripetere le dichiarazioni di astensione, di alzare la mano quelli
che si astengono da questa ... no, non voto io, perché io chiedo
soltanto a chi si astiene, chi si astiene anche nel voto segreto
deve dichiararlo. Non va a votare.
Allora astenuti: il Presidente del Consiglio; si dà inizio alla
votazione a scrutinio segreto a mezzo di palline; chi approva la
mozione Maghetti mette pallina bianca, chi è contrario mette
pallina nera.
Allora io prego il Segretario di incominciare.
Risultato della votazione: presenti trentacinque - votanti
trentaquattro - maggioranza diciotto - favorevoli undici - contrari
ventitre - astenuto uno. Il Consiglio respinge.
(voce:
favorevoli quanti?) Favorevoli ventitre, no,
favorevoli undici, contrari ventitre, e un astenuto.
Mi scuso per questa ... Andiamo avanti ancora per un po'.
(discussione)
Allora si passa all'oggetto n. 26.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK