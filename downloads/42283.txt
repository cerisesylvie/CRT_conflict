Consiglio Regionale della Valle d'Aosta - Oggetto del Consiglio n. 1180 del 28 gennaio 2020 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
FINANZA REGIONALE E LOCALE
Programmazione
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1180 del 28 gennaio 2020 - Resoconto
OGGETTO N. 1180/XV - Prosecuzione e chiusura della
discussione generale congiunta sulle relazioni della Sezione
regionale di controllo della Corte dei conti, sul DEFR per il
triennio 2020-2022, sul DL n. 45 (Legge di stabilità regionale per
il triennio 2020/2022), sul DL n. 46 (Bilancio di previsione della
Regione Autonoma Valle d'Aosta per il triennio 2020/2022) e sul DL
n. 47 (Disposizioni collegate alla legge di stabilità regionale per
il triennio 2020/2022).
Rini (Presidente)
- Alla presenza di 30 colleghi possiamo
riprendere i lavori, ricordo che siamo sempre in discussione
generale sui punti n. 2, n. 3, n. 4, n. 5, n. 6 e n. 7 dell'ordine
del giorno. Ci sono altre richieste? Ha chiesto la parola il
collega Vesan.
Vesan (M5S) -
Relativamente al voto sul bilancio, la
nostra posizione è piuttosto nota e da tempo. Il nostro voto di
astensione nei confronti di una proposta di legge che è stata
presentata dalla maggioranza e che serve a formalizzare la proposta
di programma di governo della maggioranza non esiste, non c'è
nessuna fiducia da parte nostra né nei confronti della maggioranza,
né nei confronti del suo programma di governo e inevitabilmente nei
confronti del suo bilancio. Sulla scorta di questo, così come
abbiamo fatto tutte le volte che ci è stata data l'opportunità di
votare in tal senso, cioè per ben già tre volte in Commissione - ed
è quello che comunque avevamo dichiarato che avremmo fatto in aula
entrambe le volte in cui questa votazione è stata inserita
all'ordine del giorno -, il nostro voto sul bilancio proposto è di
astensione. Questa nostra dichiarazione è assolutamente
fondamentale perché rappresenta la nostra coerenza e quello che
abbiamo dichiarato in ogni occasione. Sulla scorta di questo, anche
la proposta che è stata presentata in quest'aula stamattina non ci
trova favorevoli, noi non siamo assolutamente disponibili a
partecipare a nessun tipo di trattativa con la maggioranza che
preveda di scambiare un voto anticipato di 14 giorni, perché poi è
quello sostanzialmente che si chiede, in cambio di un voto
favorevole al bilancio. Il nostro voto sul bilancio sarà di
astensione, la nostra partecipazione al dibattito sul bilancio è
sempre e solo fatta in modo costruttivo. Noi abbiamo partecipato a
qualunque tavolo in cui politicamente potevamo fare delle proposte.
Abbiamo partecipato a tutte le Sottocommissioni, abbiamo
partecipato alle discussioni in Commissione su qualunque proposta
di legge esprimendoci favorevolmente o meno in funzione della bontà
della proposta: ad esempio, sulla proposta di legge per le elezioni
regionali che ha portato finalmente in Valle d'Aosta la preferenza
unica, il nostro voto è stato naturalmente favorevole a fronte di
una trattativa comunque serrata con tutte le altre forze, lo stesso
non abbiamo raggiunto in occasione della proposta per le elezioni
comunali e il nostro voto favorevole non c'è stato. Noi sul
bilancio voteremo favorevolmente o meno agli emendamenti presentati
dalle altre forze politiche presenti, che siano di maggioranza o
che siano di minoranza poco ci importa, noi ci occupiamo
esclusivamente della bontà dell'iniziativa. Riproporremo quindi per
l'ennesima volta in quest'aula anche le nostre proposte
relativamente al bilancio, perché un bilancio per quanto brutto può
essere sempre migliorabile, ma il bilancio di una maggioranza, se
non è la nostra maggioranza, per noi non è comunque votabile.
Sulla scorta di questo, non appoggiando la proposta di sostegno
al bilancio fatta in quest'aula questa mattina, quindi ribadiamo
comunque la nostra assoluta disponibilità sia prima che dopo
l'approvazione del bilancio a rassegnare le nostre dimissioni
contestualmente ad altri 14 Consiglieri. Il voto anticipato per noi
non è un brillante successo da sbandierare, il voto anticipato per
noi è l'unica strada possibile in un'aula nella quale proposte di
governo di un certo qual valore non ci risultano né affrontabili,
né discutibili.
Presidente -
Altri? Non ci sono altre richieste? Ha
chiesto la parola la collega Nasso.
Nasso (M5S) -
Finalmente arriva in aula la legge di
bilancio. Ci arriva per la terza volta e speriamo davvero che sia
la volta buona. Io ringrazio tutti i colleghi che mi hanno
preceduta per i contributi significativi che hanno portato al
dibattito su questo importantissimo documento. Bene ha fatto questa
mattina il collega Luboz a fare un cenno all'importante giornata di
ieri, la Giornata della memoria, che, nonostante la crisi
fortissima politica in corso, abbiamo il dovere tutti e 35 di
celebrare, soprattutto visti alcuni avvenimenti di questi giorni.
Abbiamo visto delle scritte antisemite che si sono verificate a
Torino e dintorni e davvero dobbiamo celebrarla in maniera ancora
più forte. Potremmo quasi, oserei dire, ma forse mi sbaglio,
osservare un minuto di silenzio per dire che il Consiglio regionale
della Valle d'Aosta ricorda quello che è stato. Ecco, poi a fine
dell'intervento si valuterà, io la lancio come proposta, perché
davvero, al di là della situazione politica, credo che la memoria e
il ricordo siano importanti e ringrazio ancora il collega Luboz per
aver portato quest'oggi questo argomento, grazie.
Veniamo a noi. In questo anno e mezzo in cui mi sono approcciata
a questo lavoro da neofita e ogni tanto, nonostante sia passato
tutto questo tempo, ancora mi ritengo tale, visto che alcuni
atteggiamenti e determinate dinamiche sono talmente lontane dal mio
modo di essere che tante volte, nonostante sia qui da un bel po' di
mesi, continuo a stupirmi e a dire: c'è proprio qualcosa che non
va, c'è proprio qualcosa che non arrivo a capire. In questa
legislatura iniziata male e finita pure peggio ne sono successe di
ogni. Io da questo lavoro, chiamiamolo lavoro, chiamiamolo
mestiere, chiamiamola professione, chiamiamola passione,
chiamiamola forza prestata alla politica per un determinato tempo,
mi aspettavo tanto, però troppo spesso ho ricevuto dell'altro,
diciamo così. Ho verificato l'infinita lentezza dei lavori, i
rimbalzi continui, il persistente allungare il brodo, espressione
che ormai mi contraddistingue. Abbiamo troppo spesso non avuto
riunioni: io penso alla Commissione Regolamento, che si è riunita
una volta e mezza in un anno e mezzo, sembra quasi un gioco di
parole, e nonostante noi avessimo avanzato importanti proposte a
tal riguardo. Non è questo il momento ma approfitto di questo
spazio per dire che, per esempio, la questione che la surroga di un
Consigliere dimissionario che per "n" motivi... il fatto che deve
essere votata da noi 35 per noi non è assolutamente una cosa
opportuna; se c'è un Consigliere dimissionario, il collega
successivo deve entrare di diritto perché votato da "n" numero di
Valdostani e quindi dovrebbe entrare senza l'ulteriore convalida di
quest'Assise, ma, ahimè, non abbiamo mai potuto affrontare al
meglio questi temi.
Devo ammettere che mi hanno colpito le parole di alcuni colleghi
che lamentano iniziative da campagna elettorale. Sono poi quegli
stessi colleghi che non hanno mai smesso di essere in campagna
elettorale e si fa veramente fatica quando si è nel momento
normale, passatemi il termine, e poi nel momento di campagna
elettorale. Rimango sempre un po' sgomenta da alcuni atteggiamenti
quasi intimidatori come quelli che ho sentito questa mattina,
perché comunque, secondo me, un buon esempio almeno dovremmo
provare a darlo da qui dentro. Se c'è una cosa che ho imparato, è
che la politica è mediazione e forse in questo ruolo avrei dovuto
mediare un po' di più alcune volte, ma la politica però non deve
essere di certo un ricatto; io non baratterei mai il mio voto su,
per esempio, un bilancio che non è mio, a cui non ho potuto portare
significativi contributi per qualcosa. È vero, l'ha detto questa
mattina mi sembra la collega Morelli, che la comunità assiste
attonita e preoccupata a ciò che la politica sta mostrando, e io lo
capisco, troppo spesso qui dentro, e non solo qui dentro, si
assiste a inutili "teatrini" dettati forse dallo
streaming
.
Concordo, non sempre accade, con quello che ha detto questa
mattina la collega Spelgatti, perché deve esserci un dialogo franco
tra maggioranza e opposizione e, secondo me, questo potrebbe
veramente essere un nuovo approccio, diciamo così. L'opposizione
non esiste solo quando la maggioranza perde numeri e viceversa,
dovrebbe esistere sempre. I contributi di ognuno di noi,
maggioranza e opposizione, dovrebbero aiutare l'un l'altro sempre,
non solo nei momenti di crisi, e i vari corteggiamenti appunto da
maggioranze che perdono pezzi solo in momenti di crisi credo che
non portino davvero a nulla. Rimango anche ogni tanto un po'
spiazzata da dichiarazioni di alcuni colleghi che sono stati in
maggioranza per un decennio e più e spesso e volentieri fanno i
novellini chiamando magari i loro ex compagni di squadra "quelli
lì", eccetera, sempre per i soliti giochini. Sarà un gioco di
ruolo, sarà una tattica, non lo so, però ogni tanto io rimango
disorientata.
Sulla questione elezioni che questo Consiglio sia delegittimato
io ricordo di averlo detto il 23 gennaio 2019, dove eravamo qui,
qualcuno non c'era ma la maggior parte sì, tutti davvero un po'
attoniti, preoccupati, sconcertati dall'arresto di un nostro
collega, quindi non è una novità che questo Consiglio sia
delegittimato, io e i miei colleghi lo diciamo ormai da un anno.
Devo dire una cosa però - e quando devo decidere se riferire una
cosa vera o una cosa che mi piacerebbe vera, scelgo sempre la
verità, ho imparato che con la verità non si sbaglia, diciamo che
va sempre di moda, un po' come il nero, va sempre bene la verità e
ora dico la verità che so che non è quella che porta più consenso
su questo argomento -: le elezioni sono necessarie ma non
risolveranno nulla, ahimè. La gente che ho incontrato per strada
non mi ha tirato la "giacchetta" chiedendomi il voto e purtroppo
qualcuno confonde la realtà con i "mi piace" di
Facebook
,
non è così, la gente chiede risposte, chiede condizioni di vita
migliori, chiede una sanità efficace, rapporti funzionali e anche
funzionanti, perdonate quasi la battuta: questa è la verità! Noi
35, e ognuno di noi ha un mandato, non siamo stati in grado di
trovare una quadra, diciamo così, per tanti motivi... visioni
opposte, sensibilità diverse, valori diversi e quindi la soluzione
per portare stabilità e dignità a questo Consiglio sono le
elezioni, e io spero che il partito che vincerà sia quello della
partecipazione e non quello dell'astensione, perché purtroppo una
disaffezione sempre più elevata, ahimè, porterà meno rilevanza alla
politica.
Venendo in maniera più specifica alla discussione di oggi, è
evidente che un bilancio scritto da chi, ahimè, è stato coinvolto,
citato in inchieste molto pesanti che riguardano la 'ndrangheta, e
non ripeto ciò che alcuni colleghi hanno già detto questa
mattina... è ovvio che un bilancio di questo tipo non possa essere
sostenuto da noi in cambio di nulla. Sono tante le mancanze che
vedo in questi documenti che stiamo discutendo in queste giornate.
Non mi dilungherò perché molto è già stato detto, ma una su tutte è
la cultura, settore trasversale a molto, all'economia del
territorio e anche alle politiche del lavoro. La cultura e il
settore dei beni culturali non sono solo un volano per il turismo,
ma sono anche l'impiego per molte Valdostane e molti Valdostani, e
non solo. Io adesso voglio ricordare l'intervento della mia collega
Maria Luisa Russo, che è stata molto precisa nell'elencare le
mancanze in un ambito e l'altro che ha questo documento di
programmazione.
Per concludere auspico che questo Consiglio ritrovi la dignità
che merita e la dignità che tutta la Comunità valdostana merita. La
Comunità valdostana deve venire davanti a tutti i personalismi e
deve essere messa davanti a tutti i nostri... anzi i vostri giochi
di potere e a tutto quanto, l'obiettivo di ognuno di noi 35 deve
essere il bene dei Valdostani. So che a volte si usa questa frase
quasi per battuta, ma, visto che ormai ha stufato il continuo
sentirselo dire, è proprio il momento che non sia più una frase da
un ritornello ma che sia davvero un fatto chiaro e tangibile per
tutta la Comunità.
Dalle ore 15:27 assume la Presidenza il vicepresidente
Distort.
Distort (Presidente) -
Siamo in discussione generale.
Colleghi, qualcuno vuole prendere la parola? Ha chiesto la parola
la presidente Rini.
Rini (PNV-AC-FV) -
Molto brevemente integro il mio primo
intervento, visto che la collega Nasso mi ha offerto degli spunti,
perché vorrei chiarire forse meglio se non sono stata e non siamo
stati abbastanza chiari come gruppo nella nostra presa di posizione
sul bilancio. Ho sentito parlare di ricatti, allora, la politica
non è un ricatto, non mi riferisco... ma vorrei chiarire onde
evitare dubbi. Credo sia arrivato il momento della chiarezza,
proprio chiarezza, nessuno scheletro nell'armadio, apriamo,
parliamo chiaramente alle persone che ci ascoltano, perché
altrimenti si rischia di creare ancora più confusione. La collega
ha esordito dicendo che non ha portato contributi significativi a
questo bilancio e quindi non può votarlo, perché non li ha portati?
Il bilancio è stato un mese e mezzo in Commissione, tutti hanno
potuto portare degli emendamenti, i colleghi credo che abbiano
portato un emendamento che addirittura stravolgeva un po' il senso
del bilancio, quindi c'era tutto il tempo, il modo per presentare,
ognuno con le proprie sensibilità, tutti gli emendamenti del caso
per stravolgere completamente l'atto di bilancio. Chi non l'ha
fatto quindi non è che può poi dire: "gli altri ricattano", non è
che ricattano, se uno porta delle migliorie secondo il suo punto di
vista... e ognuno ha il suo e ognuno è rispettabile e deve essere
rispettato. Vuole essere una precisazione a quanto detto: noi
abbiamo portato e abbiamo messo sul piatto dei temi che ci stanno
particolarmente a cuore, questo non è un ricatto, assolutamente, è
una condizione la politica... perché si deve mettere d'accordo,
cioè prima mi dice che vuole trovare delle sintesi, poi se uno
cerca di trovare delle sintesi, ricatta...
des deux l'une
,
noi abbiamo messo sul piatto, come altri colleghi, se ci saranno le
condizioni per trovare le sintesi, ci sarà un voto favorevole,
altrimenti ci sarà un'astensione, ma chi non ha nemmeno provato a
trovare queste sintesi non venga qua a fare lezioni agli altri, mi
permetto di dirlo. L'effetto
streaming
, il famoso effetto
streaming... qua abbiamo dei maestri di effetto streaming, perché
dovessimo metterci qua a raccontare tutte le volte - poi magari
avremo anche modo di farlo -, e sentiamo una cosa alla macchinetta
del caffè e poi ne vediamo pubblicata tutta un'altra, ne avremmo da
stare qua fino a domani, quindi l'effetto streaming... ognuno pensi
al suo che, secondo me, ne ha veramente basta da pensare. In queste
giornate dovremmo veramente dedicarci con molto rispetto ognuno
anche a guardare a casa propria, a fare delle analisi, le analisi
del voto che c'è appena stato a livello nazionale, ognuno con molto
rispetto, io a casa mia, ognuno a casa propria, per trarne anche
delle lezioni da questo voto, per capire anche cos'è che forse le
persone non amano più, quali atteggiamenti non intendono più
tollerare o forse quelli che semplicemente hanno stancato anche la
nostra Comunità. Infatti noi crediamo davvero che l'unico modo per
uscire da questo momento storico politico sia quello, come dicevo
prima, della serietà; il giochino dei ruoli non attacca, non fa più
effetto, anzi viene sbugiardato con la verità dei fatti, perché i
fatti poi parlano sempre.
Ho esordito prima e lo ricordo ora: "il tempo è sempre
galantuomo", quindi noi andiamo avanti coerentemente con la nostra
linea e ci teniamo davvero a sottolineare come abbiamo voluto porre
sul tavolo dei temi concreti, l'ho detto questa mattina e uso
questo tempo a disposizione per ripeterlo, portando dei temi
sentiti dalle persone, dalla gente. Andare in giro, ripeto, nel
centro di Aosta come nell'ultimo... io vengo e ho fatto tutta la
mia infanzia e la mia adolescenza in un piccolissimo Paesino
sperduto nel nulla: Champlong Rosaire, inviterei tutti a venire nel
mio Paese, senza andare a scomodare né i bellissimi Paesi di
montagna, che magari possono - e guardo il collega Chatrian -
godere anche di turismo di un altro tipo di livello, a venire nei
piccoli Paesini come il mio, dove vedete ogni giorno saracinesche
che abbassano, attività che chiudono, gente che va a casa, persone
che soffrono e limitare tutto questo a delle azioni che vanno
nell'ottica di dare delle risposte a queste persone come azioni di
ricatto... io personalmente prendo tutte queste accuse e le rimando
dritte al mittente. Su questo vogliamo essere davvero molto chiari
e seri, perché poi non si può sempre... l'ho detto e lo ripeto:
quando punti un dito contro gli altri, tre dita puntano contro di
te, me lo diceva sempre mia nonna a casa e io ogni tanto cerco di
farne buon ricordo di questo detto. Ognuno quindi guardi che cosa
ha portato lui, se non siete riusciti a portare degli emendamenti
per diverse ragioni, io non mi sono permessa di entrare nel merito
dell'azione degli altri, ma andare a squalificare tutto il lavoro
fatto in questi mesi con tanta serietà, andarlo a sconfinare in una
bagarre
, dire: "ecco, un ricatto"... noi non abbiamo fatto
ricatti, abbiamo cercato molto umilmente di lavorare per apportare
delle correzioni a un testo, che, secondo noi, poteva essere
migliorabile, ripeto: secondo il nostro punto di vista, che
giustamente è diverso da altri punti di vista, altrimenti faremmo
tutti parte dello stesso bellissimo grande e fantastico partito,
invece fortunatamente abbiamo idee diverse, perché il bello della
democrazia è proprio questo, ma che con quest'aria sempre un po'
"saccentella" si diano pagelle a destra e a manca io non intendo
più sopportarlo e risponderemo a tono di volta in volta, tema su
tema visto che sono giornate dove siamo stati attaccati sia a
livello di movimento e di partito a livello nazionale, anche lì
ognuno credo guardi a casa sua. Credo che in Calabria si siano
espressi, insomma, sono tre giorni che ce la menano con questa
battuta sicuramente infelice, come tante altre battute che leggo
online
, anche da esponenti locali... il buon Berlusconi l'ha
fatta sicuramente infelice, ma sono tre giorni che la smenano con
questa battuta e non guardano che il loro candidato che
fortunatamente... fortunatamente i Calabresi si sono espressi
chiaramente... "pure il cugino della 'Ndrangheta", io dico:
preoccupatevi di quello e poi delle brutte e tristi - le condanno
violentemente - battutacce che ha fatto Berlusconi... ecco, capite,
questo voglio dire.
Il faut être sérieux, il faut que, quand on dit une chose, après
on fait ce qu'on dit. Ici on n'a pas de maîtresses, on ne veut pas
prendre des leçons parce qu'on en n'a pas besoin. Chacun fait son
rôle, chacun a son mouvement et répond à ses électeurs et aux
personnes qui donnent leur confiance.
Concludo, io spero di non aver scatenato fatti personali perché
non ho neanche citato i colleghi, ho semplicemente risposto a una
situazione che è stata richiamata a livello di aula, ovvero che ci
sarebbero dei ricatti sul bilancio. Nessun ricatto, proposte come
quelle che hanno presentato altri colleghi, uguale. Eh sì, il
nostro voto è ovviamente vincolato anche dal portare a casa le
risposte per noi fondamentali per la nostra Comunità.
Presidente -
Ha chiesto la parola la collega Nasso.
Nasso (M5S) -
Nella realtà "cado un po' dal pero" perché
io non vedo come mai la collega Rini si sia sentita presa in causa,
perché davvero faccio un po' fatica a capire, comunque io ho detto
che... questa frase l'ho scritta: ho imparato che la politica è
mediazione e forse avrei dovuto mediare un po' di più - quindi
anche riconoscendo un'autocritica - ma la politica non deve essere
di certo un ricatto, non baratterei con nulla il voto di un
bilancio che non è mio a cui non ho potuto portare contributi
significativi - riferendomi a emendamenti ai quali, anche se non
sono a mia prima firma, comunque ho lavorato assieme ai miei
colleghi - in cambio appunto di un voto, perché se una legge nel
suo impianto la condivido, la condivido anche al di là di
emendamenti che vanno a modificare una piccola parte: questo voglio
dire. Infatti noi abbiamo riferito, l'abbiamo detto in tutte le
salse, che noi valutiamo la proposta. Se un emendamento del partito
giallo, verde, blu o rosso a noi va bene, noi lo votiamo, quindi
andiamo nel merito della proposta. Era riferito a questo il
ricatto, io non so perché lei sia saltata su, perché davvero faccio
fatica a capire dove ho sbagliato facendole capire questo, non era
di certo riferito a lei, sembra quasi un po' - mi permetto di fare
una battuta - una coda di paglia, ma giusto per fare una battuta,
forse sono davvero stata fraintesa.
Adesso tutto questo caos del voto in Calabria... ne possiamo
anche parlare, ci mancherebbe, siamo totalmente fuori tema... è
vero, forse ne abbiamo parlato troppo di una battutaccia infelice,
però, finché non ci indigniamo davanti a qualcuno che dice: "la
conosco da 26 anni e non me l'ha mai data, menomale che è afona
così non può dirlo nell'eventualità", è veramente brutto, ci sono
tanti livelli...
Voce della presidente Rini fuori microfono.
... gli insulti sessisti sono terribili ed è un livello
assolutamente più superficiale di messaggio. Sicuramente la
'Ndrangheta e tutte le persone coinvolte è davvero ancor di più,
assolutamente un evento da stigmatizzare, però non andiamo poi alle
serate della violenza sulle donne, eccetera, se non riusciamo ad
indignarci davanti a parole così brutte.
Presidente -
Ha chiesto la parola il collega
Gerandin.
Gerandin (MOUV') -
Ho ascoltato attentamente chi mi ha
preceduto, alcuni interventi interessanti, qualcuno un po' meno,
soprattutto visto il clima con cui... questa legislatura immagino,
se tutti saranno coerenti, si concluderà con questo Consiglio.
Quando ci sono dei fallimenti di questo genere, probabilmente non
c'è mai un unico responsabile, non può essere sempre colpa della
maggioranza o magari trovare delle scusanti ribaltandone una parte
di colpa sulla minoranza. Da queste gestioni, da queste legislature
nate male e che finiranno speriamo prima possibile ci sono sempre
delle vittime innocenti, probabilmente, anzi senza probabilmente,
sono i cittadini valdostani, che in questa legislatura hanno
davvero visto poco di utile per la causa dei Valdostani, i problemi
che quotidianamente vivono e quant'altro. Ci tengo però a fare un
piccolo distinguo, c'è una netta differenza tra una maggioranza,
anche se decimata come la vostra in questo momento, e il ruolo
della minoranza. Me lo permetterete ma penso che sia molto
tangibile la cosa, è stata particolarmente tangibile in questa fase
di vostra grande difficoltà quando il Governo non era più nella
completezza, in grado di operare come avrebbe dovuto fare quando un
Governo è nei pieni poteri. La mia impressione è che - mi rivolgo a
lei, Presidente, facente funzioni - in questo momento di grande
difficoltà probabilmente l'unica cosa che non è venuta meno, a lei
in primis
e al suo Governo, è quella sorta di autostima,
autocelebrazione, narcisismo... non so come chiamarlo e lo dico in
tutta sincerità, perché io ieri me la sono riletta tre volte la sua
relazione, Presidente.
In questo difficile momento le posso garantire che, per quello
che riguarda la finanziaria, per quello che riguarda la mia
posizione personale e quella di MOUV', c'erano due strade
percorribili: avremmo potuto emendare questo bilancio e questo DEFR
sommergendola di emendamenti, non ci sarebbero mancati gli
argomenti e dove attingere e senza togliere nulla di spese
obbligatorie, perché torno a dire questo bilancio brilla per quella
distribuzione a pioggia, ma su argomenti che facciano davvero
crescere la Valle d'Aosta e risolvere i suoi problemi non c'è
nulla. Questo bilancio in alcuni settori è assolutamente assente e,
rispetto a quella scelta personale fatta precedentemente di dire:
"propongo quattro emendamenti di sostanza e ci confrontiamo col
Governo per capire se c'è l'effettiva volontà di recepire
qualcosa", ieri mi è venuta davvero voglia di lavorare tutta la
notte e sommergerla di emendamenti. È prevalso il buon senso per
cui io annuncio già che presenterò quattro emendamenti assieme col
collega Restano e con il collega della Lega, per motivare anche...
perché le dico queste parole, che sono parole che mi dispiacciono
anche in questo momento di grande difficoltà: seguirò quella che è
stata la sua illustrazione alla sua relazione al bilancio, lei ha
cominciato dicendoci: "i confronti avuti nel tempo con
associazioni, altri amministratori e organizzazioni sindacali..." e
quant'altro. Io penso che nelle varie audizioni, e soprattutto in
quello che si è sentito a 360 gradi, probabilmente qualcuno... non
so con chi, probabilmente non con le organizzazioni ufficiali, non
con le associazioni ufficiali, perché, salvo qualcuna in cui avete
dato i 50.000-100.000 in più per quello che riguarda la gestione
corrente, davvero da altre parti c'è stato un grido di allarme
sollevato a 360 gradi.
Vado avanti. Ha detto che lei spera che le sue scelte di lavoro
non passino in secondo piano per essere utilizzate a semplice
pretesto per dare più o meno enfasi alla criticità politica di
questo particolare momento. Allora, quando parlo di narcisismo,
autostima e autocelebrazione, io immagino che in un momento come
questo il buon senso doveva dirle, a partire da quel Consiglio non
andato a buon fine di dicembre, di aprire a 360 gradi a quelle che
dovevano non essere le sue scelte di lavoro, ma quella che doveva
essere una condivisione a 360 gradi... non avevate più i numeri.
Ieri nella sua relazione in un passaggio l'ha pure detto, che non
sa neanche se avrà i numeri per votare il DEFR e il bilancio,
eppure questa sorta di superiorità da manifestare... ha proseguito
dicendo: "oggi tuttavia, nonostante la chiara volontà
dell'Esecutivo...", questo è il suo grande secondo errore a mio
parere, perché lei, oltre a non voler collaborare in alcun modo con
la minoranza, io penso che lei abbia fatto un grosso torto, lo dico
qua, anche ai suoi colleghi di quello che rimane di maggioranza,
perché ha delegittimato
in primis
l'azione del collega
Marquis come presidente di Commissione. Io mi ricordo quando il
collega Marquis le disse: "se si vuol salvare qualcosa, si faccia
un lavoro all'interno di Commissione, che nasca il bilancio di
Commissione e che l'Esecutivo, la Giunta faccia un passo indietro".
La proposta che ha fatto al collega Aggravi qualche giorno dopo è
stata: "Avete un milione da distribuire? Avete un milioncino da
ridistribuire?" Questa è la coscienza del periodo difficile della
Valle d'Aosta secondo il facente funzioni Presidente nonché
Assessore
a interim
all'infinito. Poi ha scritto nella
relazione... ha fatto distinzione tra chi ha proposto degli
arricchimenti e delle integrazioni e tra chi invece avrebbe potuto
proporre delle modifiche ma non l'ha fatto, tra chi ha letto solo
per trovarci dei difetti.
L'emendamento che abbiamo condiviso come minoranza, con
Vdalibra, Lega e Restano riferito all'Irpef era il chiaro tentativo
di capire fino a dove si apriva la disponibilità di questa
maggioranza per riscrivere il bilancio. Bene, abbiamo trovato un
muro completo, un muro dove non c'è stata nessun tipo d'intesa, ma
l'abbiamo visto anche rispetto agli emendamenti presentati dagli
altri colleghi di minoranza. Mi pare che l'atteggiamento del suo
Governo sia: "questo è il bilancio del mio Governo, questo l'ho
deciso io, questo è quello che deve rimanere". Prosegue dicendo:
"
il voto a questo bilancio non darà prospettive di
governabilità
", probabilmente giustamente non abbiamo tutti lo
stesso punto di vista, gli stessi obiettivi, le stesse priorità,
per cui lei dice anche: "
oggi è indispensabile che quest'Aula
riesca a dare un forte segnale di responsabilità e approvare un
bilancio...
", è l'unico aspetto di questa relazione che
condivido, l'unico, perché sul resto, di dire che non ci sono
prospettive di governabilità... questa maggioranza, lei
ultimamente, ma chi l'ha preceduta ha dato il peggiore esempio che
si potesse dare. Chi l'ha preceduta - mi dispiace dirlo, non è qua
presente - lo sentivamo dire nei corridoi: "sai, io non posso
dimettermi perché sono Prefetto", adesso che si è dimesso la Valle
d'Aosta non è commissariata, per cui probabilmente quest'autostima
era nel DNA di questa maggioranza nata male.
"
L'equilibrio si è cercato di garantirlo in tutti i
settori... i numeri attestano un bilancio in crescita e in
salute
", non avete nessun merito di questo bilancio in crescita
e in salute. Mi dispiace che nella sua relazione non abbia avuto
quello scatto di umiltà che ha avuto il presidente di Commissione
Marquis nel riconoscere che almeno queste garanzie e questa
certezza di risorse nascono da quell'accordo siglato dal Governo
Spelgatti e che ha dato garanzie alla Valle d'Aosta da adesso in
avanti.
Si parla poi dei 10 milioni di euro "
da destinare fin da
subito ai fondi di rotazione della prima casa
", mentre
ulteriori 10... "
permetterà a Finaosta di dedicare subito
ulteriori 10 milioni...
". Ci parla poi dell'emendamento, della
proposta elaborata sul discorso di una filiera di sostegno con
contributi in conto interessi. Qua andiamo a toccare un passaggio
delicatissimo, dove ai Valdostani si è cercato di vendere un
qualcosa che non è esattamente come avete cercato di venderlo: ai
Valdostani avete dimenticato di dire che una pratica in Finaosta in
questo momento, dall'istruttoria ai sopralluoghi, agli stati di
avanzamento, costa 100 euro, provate a fare una pratica del genere
con l'istituto di credito privato, anche con l'abbattimento dei
tassi di interesse, provate a andarci, e quando in quella
Commissione... e non solo, basta leggere il commento della gente
comune, quelli che hanno avuto in questi anni la possibilità o
addirittura quelli che sono in attesa di avere delle risposte certe
per quello che riguarda i mutui con Finaosta, io penso che ci sia
stato quasi un coro unanime a dirvi che queste misure andavano sì
verso l'abbattimento dei tassi di interesse verso l'1 percento, ma
avevano anche una funzione sociale, perché qualcuno ha potuto
permettersi dei mutui con Finaosta senza andare a ipotecare o far
firmare fino alla terza generazione grazie a questa funzione
prettamente sociale. A voi vi interessava la "cartolina" da
spedire, per cui non avete cercato in nessun modo all'interno delle
pieghe di bilancio di dare una risposta.
Noi lo abbiamo presentato, lo presenteremo, noi crediamo che ci
debba essere una netta distinzione tra il mutuo prima casa dove la
gente probabilmente non ha tutte quelle possibilità di garantire e
quelli che possono essere dei mutui per ristrutturazione, che
possono magari andare finire verso banche esterne con
l'abbattimento dei tassi, ci mancherebbe! Voi avete fatto di "tutta
l'erba un fascio", salvo poi nell'ultimo momento provare di
recuperare un po' la situazione, ma devo dire che se la legge verrà
approvata con quell'emendamento, probabilmente... anzi sono quasi
certo che per i mutui prima casa la gente preferirà probabilmente
aspettare un anno, un anno e mezzo, ma non andrà a fare mutui con
istituti di credito. Quando ci sono sofferenze con Finaosta,
probabilmente c'è la possibilità di mediare; gli istituti di
credito nazionali mandano avanti la pratica e poverini coloro che
hanno firmato.
Parliamo poi della parte legata al discorso degli investimenti.
È curioso che lei nella sua relazione parli sempre o quasi sempre
di investimenti nel triennio. È davvero curioso, nel senso che con
quelle grandi cifre si vuole cercare di dipingere un'altra Valle
d'Aosta. Il triennio sappiamo benissimo che è da dividere per tre,
non solo, che quando noi prendiamo nel triennio e parliamo di
triennio, le risorse che noi mettiamo nel 2021 e 2022 saranno
riproposte per due volte di nuovo nei prossimi bilanci di
previsione. Siete stati molto bravi come Governo in questo periodo
nella comunicazione e quasi sempre avete dato informazioni riferite
a risorse del triennio. La gente ha bisogno di capire quello che è
e quello che si può spendere probabilmente subito nell'immediato.
Quando parlate di triennio... mi sono andato a vedere le schede che
avete fatto, devo dire che lì avete fatto un buon lavoro di
riepilogo sulle risorse per i lavori pubblici, peccato che in
queste cifre che voi avete citato ci sono tutta una serie di
interventi, vi faccio un caso: la scuola di Issogne, che è dal 2013
che ci sono queste risorse e mai spese. Sarebbe interessante che a
bilancio ci fossero le risorse che gravano sul bilancio dell'anno e
che non hanno arretrati di anni e che vanno spese eventualmente
nell'anno o nel biennio.
Io sono rimasto basito presidente Testolin, perché lei oggi sta
coprendo un posto di assoluto rilievo come Vicepresidente nonché
Assessore alle finanze, ma lei ha avuto un passato non così lontano
in cui lei era responsabile del settore agricolo. Lei in 14 pagine
di relazione ha liquidato il settore agricolo dicendo: "
saranno
inoltre garantite nel 2022 5.000.000 di euro per assicurare agli
agricoltori valdostani i pagamenti nel periodo di transizione
dell'attuale e futuro PSR
". Tre righe per definire, se andrà
avanti così questo bilancio, la fine conclamata del settore
agricolo. L'ha fatto lei con le due funzioni assommate: quella di
Assessore all'agricoltura e quella di Assessore alle finanze. Vuol
proprio dire che si dimentica? Vuol proprio dire che non si ha più
a cuore? Vuol proprio dire che non c'è alcuna possibilità di dare
un segnale tangibile a un settore che sta lentamente morendo? Vuol
dire che non ha letto il rapporto, lo studio che ha fatto
l'Istitut agricole
, dove i nostri agricoltori stanno
lavorando in perdita? Dove i nostri agricoltori senza l'aiuto sono
destinati a chiudere? Bene, voi siete riusciti a destinare per le
rassegne 1 milione e mezzo rispetto ai 4 abituali e sulla
monticazione 1 milione rispetto ai 3,6 milioni che sono necessari
per garantire quello che avete promesso, null'altro di quello che
avete promesso. Ora, non voglio dire di più perché mi pare... su
questo c'è l'emendamento che avrò la possibilità di... e mi
auguro... e non voglio andare a cercare colpevoli e altro. Vi
chiedo di fare un momento di riflessione su questo settore, poi a
me non mi interessa, la polemica per me finisce qua. Certo che se
questo emendamento non viene... dirò nomi di chi ha promesso, dove,
quando e quello che succede.
Gli Enti locali. Io penso che un Governo più confuso di questo
sugli Enti locali probabilmente non ci sarà stato nella storia
valdostana, perché davvero garantite le risorse, c'è qualcosa in
più sulla legge n. 5, ma ci mancherebbe ancora, qualcosa in più sul
vincolo idrogeologico è stato ottenuto grazie a una finanziaria
dello Stato, ma vi siete dimenticati di dire che una delle
problematiche che avranno gli Enti locali immediate una volta
passate le elezioni è quella della gestione associata: la legge n.
6. È corretto che i Valdostani sappiano che una proposta di
modifica di legge n. 6 è stata presentata, mai discussa in
Commissione e giunta in aula per decorrenza di termini, peccato che
non l'avevate proposta voi, l'abbiamo proposta noi come minoranza
coi mezzi che avevamo, prendendo come testo base la richiesta degli
Enti locali. Per senso di responsabilità non l'abbiamo fatta votare
a quest'Aula, però questo Governo cos'è riuscito a fare? È riuscito
a non discutere neanche in Commissione questa proposta di legge che
è arrivata in aula per decorrenza di termini. È questo quanto vi
rimane a cuore degli Enti locali? Ora, è chiaro che bisogna
rincorrere gli avvenimenti, fare delle leggi dove l'urgenza, vedi
leggi sui segretari. Vi ho mai sentito parlare né sul DEFR e in
finanziaria di quello che può essere un codice degli Enti locali
della Valle d'Aosta, questo l'ha fatto il Trentino. Se non siamo
capaci di avere l'originalità, basta copiare. Non avete detto "beh"
sull'extragettito Imu. Quali sono le relazioni che avete voi col
Governo? Noi la partita legata al pregresso siamo riusciti - torno
a dirlo - a chiuderla e questo ha dato certezza al bilancio. Non ho
sentito una parola sulle relazioni con il Governo o quant'altro,
visto che comunque c'è un Senatore e un Deputato che sostiene
questo Governo, in merito al discorso dell'extragettito Imu.
C'è una mezza paginetta su quello, una paginetta forse intera
sul comparto sanità. Sapete che in Valle d'Aosta esiste anche il
sociale? No, faccio una domanda perché il sociale nella sua
relazione non è neanche sfiorato. Noi abbiamo delle micro, abbiamo
un'assistenza anziani, un'assistenza del territorio che sono il
fiore all'occhiello, abbiamo un'assistenza asili-nido e
quant'altro, siamo stati la prima Regione italiana a raggiungere lo
standard
di Lisbona, non c'è traccia di questo. Abbiamo un
Assessore assolutamente in linea come quando c'era assessore l'ex
presidente Fosson. Io, quando era assessore l'ex presidente Fosson,
gli ho detto più volte: "lei sa, Assessore, che, oltre che essere
Assessore alla sanità, è anche Assessore al sociale? Glielo ripeto
Assessore: lei è anche Assessore al sociale. Non avete mai brillato
in trasparenza, per cui non avete mai voluto rispondere ai 116
sulle società partecipate. Adesso mi rivolgo all'assessore Baccega.
Io è dal 5 di dicembre che sto aspettando delle risposte su un 116
legate alla gestione del G.B. Festaz. Io immagino le sue difficoltà
nel rispondere o nel far rispondere, immagino ecco, perché, quando
dico che non parliamo di sociale e poi vediamo che, per quello che
riguarda il G.B. Festaz, nel DEFR dai 660.000 euro previsti come
contributo, ai sensi della legge che istituisce l'azienda, siete
passati ai 980 nel 2019 e avete previsto di passare a 1.250.000 nel
2020, io dico che probabilmente avrete qualche difficoltà a
spiegarmi, a rispondere ai miei 116 e dirmi come mai nelle altre
micro del territorio gestite dal pubblico in questo momento non ci
sono neanche le risorse per sostituire il personale OSS, mentre al
G.B. Festaz, torno a dire, si legge di affidamenti di servizi per
la comunicazione di
fundraising.
Io giuro, non sapevo
cos'era, mi sono informato, bene, si dice che il fundraising - lo
leggo qua - è in relazione "
alla creazione di relazioni con i
portatori di interesse della casa di riposo, alla comunicazione di
valori dell'ente, all'identificazione di una nuova visione del
servizio
". Degli affidamenti a colpi di 39.900 euro più Iva per
rimanere sotto i 40.000. Allora immagino davvero la sua difficoltà
a rispondere a come mai da altre parti non si riesce a garantire il
servizio e qua ci occupiamo di
fundraising
, ma è
interessantissimo, no? Anche perché noi dobbiamo promuovere chi
vuole essere ospite alla G.B. Festaz. Non le risulta, Assessore,
che gli inserimenti li fa UVMD? Non c'è pertanto un
marketing
, non c'è che uno dice: "faccio uno
spot
e
aumento", no, sono inseriti dall'UVMD, ma ce n'è di questi, non è
l'unico, qua ne ho citato uno ma ce ne sono altri.
Quando dico che avete dimenticato il sociale, l'avete
dimenticato perché in questa Valle... è un altro dei miei
emendamenti che ho presentato... i corsi di qualifica OSS si fanno
solo con fondi europei: "fondi europei" vuol dire che questi corsi
obbligano chi vuol partecipare a essere disoccupato, per cui c'è
gente che magari ha un'occupazione temporanea, lavora il sabato e
la domenica e non può neanche più lavorare il sabato e la domenica
e avere un part-time. Avevo fatto un emendamento su questo, perché
noi chiuderemo le micro, ma le chiuderemo come ha detto esattamente
il Sindaco, nonché Presidente... che non è di MOUV' ma dell'Union
Valdôtaine, una persona che stimo, una persona che non parla a
vanvera, Lucianaz, che ha detto: "o ci date una mano o noi le micro
le chiudiamo".
Vado avanti e mi avvio alla conclusione con un accenno al DEFR.
Con oltre 100 schede ha voluto dettagliare altrettante iniziative.
Lì ha vinto alla grande rispetto alla nostra proposta di DEFR, su
140 o quante ne avete noi ne abbiamo solo una quarantina, avete
vinto per distacco: 100. Ho letto un po' di queste schede: "dite
quante volte togliete la polvere, se spostate i mobili"... ci sono
schede che sono esattamente così, per cui "garantirò la
manutenzione ordinaria", scusate, veramente, se non garantite la
manutenzione ordinaria, dovreste dire come mai, non metterlo come
punto...
Concludo veramente con la "chicca" legata all'utilizzo
dell'avanzo di amministrazione. Lì vi siete sbizzarriti, lì l'avete
proposto per il recupero della caserma Beltricco, la copertura di
investimenti e settori di edilizia scolastica, per garantire
congrui finanziamenti a sostegno di piani di sviluppo di impianti a
fune, garantire importanti interventi di messa in sicurezza del
territorio. Si è dimenticato una di quelle promesse che ha fatto
quando è andato al CELVA: ha promesso che l'utilizzo dell'avanzo
l'avreste dato anche al CELVA per quello che riguarda i
trasferimenti agli Enti locali. Una relazione che chiaramente non è
condivisibile e una relazione che fissa obiettivi che non hanno
senso e una relazione che vende fumo in un momento di grande
difficoltà.
Concludo con una piccola analisi politica, che è riferita
esclusivamente al fatto che probabilmente questo percorso non è
andato bene. Io vengo un po' con orgoglio da quel mondo autonomista
di cui mi onoro di aver fatto parte e davvero è poco spiegabile
che, per mantenere in vita un Governo - come avete cercato di fare
e non ci siete riusciti -, abbiate dovuto scendere a patti,
sottoscrivere accordi con qualcuno che ha sempre detto - e oggi la
consigliera Minelli nel suo intervento ce l'ha di nuovo ricordato -
che 1200 milioni sono troppi per la Valle d'Aosta. Mi viene
difficile capire che si possa giungere ad accordi politici con
qualcuno che pensa che 1200 milioni sono troppi per la Valle
d'Aosta e che probabilmente le funzioni prefettizie sono un
qualcosa che dovrebbe essere tolto a un sistema come quello
valdostano.
Presidente -
Ha chiesto la parola il collega Marquis.
Marquis (SA) -
Vorrei fare alcuni approfondimenti a
seguito della relazione che ho avuto modo di presentare ieri in
aula, che evidentemente era una relazione di sintesi all'approccio
del bilancio e anche a seguito delle considerazioni che ho avuto
modo di ascoltare nel dibattito questa mattina. Vorrei partire dal
documento di economia e finanza regionale, perché è un po' credo la
base rispetto alla quale poi si è sviluppato tutto il ragionamento
che è stato fatto stamane. Rispetto a questo documento, che è un
documento corposo, è un documento di analisi della situazione non
solo locale ma anche del quadro di inserimento nazionale e
internazionale, credo sia da sottolineare che è importante per
capire qual è la posizione della Valle d'Aosta fare riferimento
all'analisi del contesto. Un'analisi che evidenzia delle luci e
delle ombre che bisogna avere la capacità di interpretare per poter
capire quali sono i reali bisogni della nostra Comunità, ma i reali
bisogni della Comunità intesi come quelli che consolidano il nostro
tessuto, che possano guardare sul medio periodo per cercare di dare
una prospettiva, una traccia, una direzione verso cui tendere.
Sostanzialmente i dati previsionali, e ne ripropongo alcuni, perché
credo che possano essere poi merito di alcune riflessioni... per il
biennio 2020-2022 è previsto che nella nostra regione il prodotto
interno lordo continui a crescere, ma si tratta però di variazioni
che sono inferiori ai dati attesi per il nord-ovest. In termini
reali il prodotto interno lordo regionale è ancora inferiore
dell'11,8 percento rispetto ai valori pre-crisi. Questo risultato
ci accomuna con la media italiana e l'area del nord-ovest, ma con
delle differenze che sono più sfavorevoli. Nel primo caso, rispetto
al nord-ovest, abbiamo un delta del 5,2 percento mentre del 2,1
rispetto alla media nazionale, mentre la Provincia di Trento
registra un più 0,6 e quella di Bolzano più 9. Dato altrettanto
significativo è che dall'inizio della crisi sono crollati i consumi
in beni durevoli: meno 16 percento, per contro quelli non durevoli
sono calati del 9,6 percento. Gran parte della difficoltà
dell'economia regionale viene imputata dalla cattiva
performance
degli investimenti determinata dalla riduzione
del bilancio regionale, e questo è un aspetto che credo meriti un
approfondimento. Il bilancio della Regione ha un peso molto
importante sull'economia valdostana, perché la Regione ha un grande
impatto che si è sviluppato nel tempo e ha contribuito anche a
rendere asfittico il tessuto produttivo locale già di per sé in
difficoltà e quindi gli ha ridotto il suo raggio d'azione. Credo
che, sotto questo profilo, occorrerà fare delle riflessioni per il
futuro perché bisogna cercare di rendere il nostro territorio
sempre meno Regione-centrico per dare prospettive e spazio alle
partite Iva e a coloro che hanno bisogno di svolgere la loro
attività, perché diversamente il tessuto produttivo soffre, si
indebolisce e l'economia a sua volta ne risentirà fortemente. Il
PIL per abitante è un dato che ci pone ai massimi livelli italiani,
siamo preceduti dalla Provincia di Bolzano, dalla Lombardia e dalla
Provincia di Trento, siamo però a livello pari a quello dell'Emilia
Romagna, una volta non era così. Questo indicatore è il 12,5
percento più basso di quello del 2007. Sostanzialmente, ancorché il
valore assoluto del benessere in Valle d'Aosta è più alto di altre
realtà, c'è un problema sul percepito, perché rispetto alla
situazione del 2007 si è tornati indietro, e questo lo sente
fortemente la popolazione valdostana e tutti i cittadini. Per
quanto riguarda il lavoro, i dati dicono che la situazione
dell'occupazione tende a migliorare, però il problema anche qui va
analizzato a fondo, c'è un problema della qualità del lavoro che è
venuto meno in questi anni; non c'è più lavoro a tempo
indeterminato, c'è lavoro a tempo determinato, c'è il part-time,
quindi in sostanza le disponibilità in capo alle famiglie sono
inferiori rispetto a quelle del passato. Questa piccola analisi
perché l'ho fatta? Perché, a mio avviso, è fondamentale non per
capire tanto il bilancio di quest'anno che non vedo quali
differenze presenti rispetto a quello dell'anno scorso, cioè
l'approccio è più o meno identico, ci sono alcune innovazioni, ci
sono maggiori risorse a disposizione, però il disegno è diciamo
sulla medesima linea. Credo che il problema che noi dobbiamo
affrontare è di valutare quali siano i bisogni dei Valdostani,
quali siano le vere criticità strutturali che ha la Valle d'Aosta,
quali sono le ragioni per cui la popolazione attiva diminuisce -
quella collocata tra i 20 e i 40 anni è calata del 20-30 percento
nell'ultimo quinquennio - e perché diminuiscono le nascite in Valle
d'Aosta. Non credo perché ci sia una minore propensione di far
l'amore da parte dei Valdostani, credo che la ragione sia dovuta al
fatto che non si vedono quelle sicurezze che c'erano prima, che i
Valdostani non riescono a vedere, a percepire quale può essere un
futuro positivo. Perché i giovani vanno via? Perché i giovani che
studiano vanno a cercare prospettive in altre realtà fuori Valle?
Perché non si fa famiglia o si fa famiglia con più difficoltà
rispetto a prima? Sono queste le domande alle quali dobbiamo dare
delle risposte sul medio lungo periodo. È solo dando risposta a
queste domande che si può creare da parte della popolazione
un'aspettativa a scegliere la Valle d'Aosta come luogo per dare un
futuro alla propria famiglia, alle proprie aspettative di vita.
In definitiva quindi ci vuole una visione, bisogna rappresentare
una visione, che è una visione diversa rispetto a quella del
passato fondata sulla distribuzione delle risorse. Non abbiamo più
quelle disponibilità che c'erano una volta, c'è una situazione
socio-economica che è completamente diversa, siamo riusciti nel
2017 a ottenere l'approvazione della norma di attuazione sulla
fiscalità di raccordo e armonizzazione della gestione fiscale tra
la Regione e lo Stato che ci consente anche di fare delle manovre e
della programmazione economica e questo è un attrezzo che non
possiamo lasciare nella "cassetta", bisogna tirarlo fuori e
utilizzarlo per capire quali sono le possibilità che abbiamo per
determinare un processo, un percorso di crescita che passa
esclusivamente attraverso il rafforzamento del sistema economico,
attraverso il rafforzamento dei nostri artigiani, delle attività
commerciali, di chi fa impresa, perché diversamente è difficile che
se ne possa uscire.
In questi anni il settore che ha più sofferto è il settore
dell'edilizia, che rappresenta una grande potenzialità ancora oggi
in Valle d'Aosta. L'edilizia pubblica non ha più le disponibilità
di una volta, ecco allora perché bisogna cercare di rilanciare il
comparto dell'edilizia privata per cercare di riqualificare i
nostri villaggi, i nostri piccoli insediamenti di montagna, tutti i
ruderi che abbiamo sul territorio, perché se vengono ristrutturati,
si dà lavoro a degli artigiani, si dà lavoro a dei liberi
professionisti. Sono dei fabbricati che possono essere messi a
valore nell'ambito di un percorso e di valorizzazione del turismo.
Si fa girare il soldo, si crea dell'economia e si crea del lavoro e
questo è per creare anche delle prospettive ai giovani. È proprio
per questa ragione che ho presentato insieme a degli altri colleghi
una proposta risolutiva per il problema dei mutui verso la casa. A
questo riguardo credo sia utile fornire alcune spiegazioni. Nel
1984 nasceva l'istituto del fondo di rotazione, la legge diceva:
"
costituzione di fondi di rotazione per la ripresa
dell'industria edilizia
". C'era una visione più moderna di
quella che abbiamo oggi, perché se voi andate a vedere la legge n.
3 del 2013, all'articolo 1 ha fatto diventare l'edilizia approccio
assistenziale da parte della Regione, ma è questo che vogliamo? Io
credo che l'edilizia vada vista come un'opportunità per sviluppare
il nostro territorio, non può essere vista come un settore
assistenziale. Qual era la situazione di contesto? Nel 1981 veniva
approvata la nuova legge del riparto fiscale con lo Stato, nel 1983
doppiavano da un anno all'altro le risorse di entrata della
Regione. La Regione non sapeva come spendere i soldi in quel
momento, ha costituito il fondo di rotazione. Il fondo di rotazione
è stata una misura che ha dato grossa soddisfazione ai problemi dei
Valdostani, ma voglio ricordare che il 1984 era l'anno in cui c'era
Pertini presidente della Repubblica, c'era ancora il Muro di
Berlino, c'era la lira e c'erano i tassi che erano al 10 percento.
Oggi viviamo una situazione che è completamente diversa: non c'è
più una misura che può durare 35 anni e dare la soddisfazione allo
stesso problema, perché il problema cambia, cambia il contesto,
cambia la gestione del problema per dargli una risposta. Nel 2017,
dopo quello che dicevo che nel 2013 l'edilizia era stata
qualificata come comparto assistenziale, ricordo che nel mese di
agosto abbiamo varato una modifica alla legge n. 3 con la legge n.
13 del 2017, che introduce di nuovo il concetto che l'edilizia è
un'attività economica che va sostenuta, va aiutata perché deve
ritornare a svolgere le sue funzioni. È stata data la possibilità
di finanziare gli interventi sulla prima casa portando da 100.000 a
180.000 i massimali, è stata data la possibilità di intervenire
anche sulla seconda casa, ma i Valdostani, perché bisogna avere 8
anni di residenza in Valle d'Aosta o essere da 15 anni proprietari
di un immobile per poter intervenire. Da allora a oggi si è
verificata una situazione di grande richiesta da parte dei
Valdostani, ma credo che dobbiamo essere soddisfatti che ci siano
state tante domande; il problema è che non c'è la misura adeguata
per soddisfare le domande che sono state presentate. A oggi,
relativamente agli anni 2018 e 2019, si è presentato un accumulo di
domande per un controvalore pari a 100 milioni di euro, che è la
metà della somma degli investimenti del bilancio regionale, perché
parliamo di 200 milioni di euro quest'anno a bilancio. Stiamo
quindi parlando di un grosso valore sotto il profilo economico che,
messo in circolo, è in grado di produrre per l'economia valdostana
dei grossi benefici.
A fronte di questa situazione con 100 milioni di fabbisogno
relativo agli anni passati e nessuna disponibilità per il 2020,
tenuto conto che l'attività non può essere bloccata, bisognava
trovare delle misure per dare soddisfazione alle domande. Abbiamo
avuto modo di fare un percorso anche di audizioni con Finaosta, ci
è stato detto che la soluzione poteva essere per cinque anni: non
prendiamo più delle domande. Per noi questa non è una soluzione,
perché questo vuol dire fare del danno ai Valdostani e alla Valle
d'Aosta. Credo che noi non possiamo venire qui il mattino e essere
preoccupati se un cittadino valdostano si presenta allo sportello a
fare una domanda per il mutuo. Dobbiamo sperare che se ne
presentino il numero maggiore possibile, perché più se ne
presentano e più si rilancia l'economia valdostana. Allora cosa
abbiamo fatto? Esiste un problema, come qualcuno ha detto prima,
andiamo a vedere anche cosa fanno gli altri, perché, quando un
problema arriva in Valle d'Aosta, in altre Regioni si è già
manifestato qualche anno prima e probabilmente hanno già anche
provato a immaginare delle soluzioni. Informandosi, studiando,
abbiamo visto che tutte le Regioni speciali intervengono con dei
contributi in conto interesse per attivare i mutui nel loro
territorio, ma non solo le Regioni a statuto speciale, anche la
Lombardia per fare l'esempio di una prossima a noi, di una realtà
grande, adotta questo metodo perché con pochi soldi si mettono in
circolo grandi capitali. Se non ho i 100 milioni, abbattendo gli
interessi che i cittadini pagano presso le banche, posso creare a
loro condizioni analoghe a quelle attuali e sottolineo "analoghe",
nel contempo spendendo circa 1 milione-1 milione e mezzo di euro
all'anno posso mettere in circolo 150 milioni. Da una manovra così
il primo anno si hanno già benefici sulle imposte di registro,
sull'Irpef del lavoro dei dipendenti, perché quello si paga in
Valle d'Aosta, ma quantificabili come minimo a livello di stima già
di tre-quattro volte superiore l'entrata rispetto all'uscita da
parte della Regione.
Credo che quindi occorre guardare con lungimiranza alla
soluzione del problema. È vero che ogni soluzione comporta delle
criticità, comporta degli approfondimenti da fare, comporta la
definizione di procedure che devono essere presidiate, ma è anche
vero che soluzioni alternative non se ne conoscono, se non forse
qualcosa che ho avuto modo di orecchiare: qualcuno pensa di
depredare l'utile delle partecipate per fare questa operazione. Se
si pensa di fare un'operazione del genere, vuol dire che, per fare
un "buco", si scava una voragine. È molto semplice il ragionamento,
perché le partecipate gli utili li dovrebbero mettere a riserve,
dovrebbero utilizzarli per fare gli investimenti per crescere e non
per essere gestiti com'è stato fatto in momenti difficili degli
anni passati, perché, quando c'era rispetto del Patto di stabilità,
si era stati obbligati a fare dei prelievi, ma credo che oggi siamo
usciti da questa situazione e sarebbe deprecabile seguire quel
percorso, anche perché è un percorso che non può dare continuità
all'azione per il futuro.
La misura presentata è una misura di carattere triennale, che
sta in piedi nella misura in cui c'è un contesto con dei bassi
tassi di interesse, perché è questa la condizione
sine qua
non
per poter attuare quanto proposto. Il tutto andrebbe
costruito attraverso la predisposizione di una convenzione tipo con
le banche, una convenzione tipo che metta nella condizione di
recepire tutti i
desiderata
della Regione, ovvero i
contenuti della legge n. 3 del 2013, che precisa quali sono i
caratteri soggettivi e oggettivi per poter accedere alla misura, ma
credo che non è che si è inventata l'acqua calda, è un'iniziativa
gestita come viene gestita nelle altre Regioni; non credo che qui
in Valle d'Aosta ci possa essere una maggiore difficoltà rispetto a
quella che c'è stata in Trentino o a Bolzano per poter attivare
l'iniziativa. Credo che vada pensato come definirla bene, però
bisogna uscire da una situazione di difficoltà.
Oggi voi tenete conto che è emerso in audizione che le domande
presentate nell'agosto 2018 sono state trasmesse al mese di
dicembre a Finaosta, questo perché non ci sono le coperture,
Finaosta avrà bisogno ancora di quattro mesi per fare il loro
percorso, ci hanno detto che ci vanno circa 111 giorni medi per
poter attivare la cosa. Secondo voi, ma può un cittadino aspettare
due anni un mutuo? Non è una risposta adeguata alle esigenze della
gente. È questo che bisogna fare: cercare di riformare la pubblica
amministrazione, cioè questi sono dei disservizi e poi bisogna
analizzare fino in fondo come avviene il processo, perché qualcuno
dice: "al cittadino costa 100 euro la perizia fatta dalla Regione".
Al cittadino costano anche i sette-otto tecnici che ci sono ai
Lavori pubblici per gestire le perizie, a bilancio, ricordiamocelo
questo. Quando si analizza il percorso e il processo, quindi
bisogna analizzarlo tutto sino in fondo, di qual è il costo, qual è
la qualità del servizio e quali sono i tempi. Oggi aspettare due
anni non è dare risposte ai cittadini, è dare dei disservizi alla
Comunità. Non è possibile pensare che si possa andare avanti in
questa direzione, quindi se l'iniziativa è finalizzata a risolvere
un problema, ben venga che lasciamo l'altro binario: il binario del
fondo di rotazione, perché, tra l'altro, la misura è triennale.
Questa quindi è un'opportunità in più che si dà, dunque non credo
che debba spaventare il mettere a disposizione un milione e mezzo
all'anno per cercare di risolvere un problema che diversamente è
irrisolto! Credo che la strada vada esplorata, bisogna avere la
capacità di definirla bene, ma questo è nell'interesse della
popolazione valdostana e dei settori economici che sono in una
condizione di sofferenza e che aspettano delle risposte.
Non c'è solo una misura che può far ripartire l'edilizia, di
questo ne siamo consapevoli, serve un pacchetto di iniziative.
Bisogna cercare di intervenire anche sulla semplificazione delle
procedure, perché questo è un altro grande ostacolo, così come
credo che di grande interesse sia l'iniziativa che è stata proposta
come miglioramento del bilancio, così come era stato presentato, di
introdurre la possibilità di ridurre l'Imu del 50 percento nei
successivi cinque anni al termine di un intervento di
ristrutturazione, chiaramente facendosi carico la Regione del
ristoro ai Comuni del mancato introito che gli viene generato nei
propri bilanci. È una proposta, crediamo che sia una proposta che
abbia un impatto positivo verso il settore, non ha sicuramente la
capacità di risolvere a livello di organicità il problema, però va
nell'indirizzo di attivare gli effetti della norma di attuazione
184 del 2017.
Prima ho sentito dire - è stato detto ai microfoni - che
Finaosta dà anche i mutui senza ipoteche, che Finaosta ha una
funzione sociale, io voglio solo dire che i contratti dei
dipendenti di Finaosta sono dei contratti bancari e non dei
contratti che rispettano le regole delle cooperative sociali o
dell'assistenza sociale, quindi Finaosta è una banca che sottostà
alle regole di Banca d'Italia, questo credo che sia fuori di
dubbio, c'è un massimo rispetto, una massima collaborazione, ma
riteniamo che in questo momento non ci sia la capacità di poter
superare questa problematica se non attraverso questa proposta, non
ci sono delle condizioni diverse. Questo quindi è quanto abbiamo
messo a disposizione e speriamo che sia una proposta che possa
essere condivisa nel modo più ampio possibile, è stato fatto anche
un emendamento, un sub-emendamento nel percorso di confronto
all'interno della Commissione finalizzato a mantenere il doppio
binario, che può essere una cosa positiva per coloro che
preferiscono o hanno delle esigenze di seguire un certo tipo di
strada, ma credo che la compatibilità tra le due cose sia
funzionante, possa funzionare, quindi riteniamo che siamo
disponibili a confrontarci nello specifico, ma che bisogna fare la
valutazione nel suo complesso perché sennò si rischia di perdersi
nei piccoli dettagli che è vero che possono evidenziare delle
maggiori problematiche, però è anche vero che bisogna guardare e
analizzare nel suo complesso quanto è il costo per il Valdostano e
per chi interviene di essere bloccato e per non poter portare
avanti le proprie iniziative.
Dalle ore 16:21 riassume la Presidenza la presidente
Rini.
Rini (Presidente) -
La parola alla collega Minelli.
Minelli (RC-AC) -
Solo per una precisazione che devo al
collega Gerandin, che mi ha chiamata in causa e mi ha citata in
maniera non corretta. Ci sono registrazioni, quindi è possibile
andare a riascoltare quello che ho detto. Io ho fatto una
riflessione sulla spesa, sul bilancio e ho detto che nel 2020 la
nostra Regione avrà a disposizione circa 100 milioni in più
portando l'effettiva quantità di spesa a una cifra superiore ai
1200 milioni di euro all'anno e ho detto che è una quantità
ragguardevole di risorse per una regione con poco più di centomila
abitanti; non ho parlato di quantità eccessiva, ho parlato di
quantità ragguardevole e confermo
in toto
questa mia
espressione. Io credo che oltre 1200 milioni di euro per una
regione di centomila abitanti siano molti. Se poi si fa un
riferimento al passato, è mia opinione che la grande quantità di
denaro che ha affluito in Valle d'Aosta sia stata in qualche modo
corresponsabile di una serie di storture che si sono verificate, di
problemi di cui oggi paghiamo il fio.
Altra cosa che preciso: io non ho mai parlato della questione
del Presidente Prefetto. Su questo ho ovviamente un'opinione, non
credo sia il caso di aprire qui una discussione, ma dico soltanto
che, a distanza di così tanto tempo dai decreti luogotenenziali del
1945 e dallo Statuto del 1948, ci vorrebbe una riflessione e una
ridefinizione delle competenze, senza per questo arrivare
necessariamente a una separazione.
Presidente -
Ha chiesto la parola il collega Aggravi.
Aggravi (LEGA VDA) -
Volevo fare anch'io alcune
riflessioni e ringraziare i colleghi che hanno partecipato a questo
dibattito. Vorrei però prima di tutto dare una nota di fondo
riguardo all'importanza del bilancio, perché ho sentito un
leitmotiv
un po' comune che ha riguardato e ha interessato
gli interventi di vari colleghi. Ci sono alcuni punti di comunanza
che vorrei sottolineare. Sicuramente io penso di averlo detto più
volte, nessuno sta sottovalutando l'importanza di un bilancio.
L'abbiamo detto dall'inizio, l'abbiamo sempre detto e già questi
discorsi li abbiamo fatti penso all'inizio, poi non cito la vicenda
che ha riguardato per lungo tempo l'approvazione di un bilancio, ma
questa oggi è una nota più di colore. Qualcuno però ha dato per
scontato o comunque ha trattato l'approvazione di un bilancio quasi
come una presa d'atto. Mi è spiaciuto anche
et je veux le
souligner car le Président de l'Union Valdôtaine est même un Syndic
et dans son allocution a, disons, dit que
nel bilancio c'è una
piccola parte che può essere a discrezione della politica, magari
me lo sono segnato male, che fa un po' il paio anche con alcune
indicazioni o alcune precisazioni che erano state date da membri
del Governo dove alla fine le possibilità di manovra sono poche.
Qualcun altro giustamente ha sottolineato l'importanza degli uffici
dell'amministrazione nell'approvazione di un bilancio. Per carità
di Dio, io lo cito ancora, il 17 dicembre quando ci siamo trovati e
abbiamo discusso della possibilità e del senso di responsabilità di
poter arrivare a un bilancio di Commissione, perché più volte è
stato detto, penso che la possibilità di trovare dei punti di
comunanza ci sia stata e la nostra disponibilità c'era, ma
purtroppo questa comunanza non si è voluta trovare e quindi io
dico: attenzione oggi... capisco benissimo le strategie politiche
di ognuno, capisco anche benissimo... e io rendo ancora onore alla
collega Morelli che è scesa immediatamente in campo, giustamente, a
difendere una parte politica che comunque è in difficoltà, perché
ricordiamo, non lo voglio ridire e l'ho già detto, se oggi siamo
arrivati a questa situazione, per carità di Dio, non date la colpa
all'opposizione o almeno non guardate da questa parte, perché noi
ci siamo trovati un bilancio che andava e veniva come una lunetta
del Parlamento in questo Consiglio, e poi alla fine della fiera ci
troviamo con un documento che sì, ha trovato degli emendamenti
anche di peso e poi uno di quelli, l'avevo già citato, il collega
Marquis mi ha dato una grande fonte di ispirazione e quindi andrò
punto per punto a commentare anche alcuni aspetti che lui ha detto
perché sono utili, secondo me, a preparare poi la trattazione degli
emendamenti. Sicuramente però l'approvazione di un bilancio è un
atto amministrativo, ci sono tante spese obbligatorie, per carità,
ma ce ne sono altre che sono discrezionali e attenzione a passare o
comunque a banalizzare questo fatto.
Qualcuno giustamente ha detto: "io a prescindere il bilancio non
lo voto, io a prescindere non do dei contributi". Noi dei
contributi li abbiamo dati, abbiamo sempre fatto la nostra parte.
Siamo stati anche criticati nella presentazione di quel primo
emendamento che oggi andiamo a ripresentare, ma l'abbiamo detto più
volte: era proprio una valutazione complessiva per comprendere se a
livello di Commissione c'era la possibilità di trovare un accordo
comune. Poi qualcuno ha già manifestato la sua posizione,
addirittura anche di aumento dell'addizionale regionale, il
sottoscritto è contrario a qualsiasi tipo di aumento nel limite del
possibile, perché sappiamo che l'economia è mutevole e quindi
bisogna sempre stare molto attenti perché a volte le necessità di
contingenza implicano delle azioni forti.
Sul discorso delle responsabilità, se siamo arrivati oggi a
questo punto, è vero, la responsabilità spesso va attribuita a
tutta l'istituzione, a tutto il Consiglio. Mi perdoni però, collega
Morelli, io non mi sento responsabile di dove siamo arrivati e
questo glielo volevo dire. Dall'altro lato, sul percorso che ci ha
portato fino a qua ci sono degli aspetti che mi sono rimasti un po'
così... sul discorso, ad esempio, della riforma del turismo da
parte nostra nessuno l'ha ostacolata, anzi tutti i progetti di
legge che noi abbiamo presentato sono rimasti lì un po' perché le
attività delle Commissioni sono state molto intense: penso alla III
Commissione, che ha avuto anche dei problemi di varia natura, però
comunque sia ognuno ha presentato le sue leggi e sul discorso della
riforma del turismo gli ostacoli non erano sicuramente dalla parte
dell'opposizione ma forse qualche ostacolo interno ce l'avete avuto
voi.
"Il bilancio non è il figlio di nessuno", collega Favre, mi
spiace dirlo, ma il bilancio è figlio di qualcuno per forza di
cose. Magari il bilancio alla fine sarà anche figlio di qualcun
altro, perché gli emendamenti potranno cambiarlo, potranno incidere
e degli emendamenti pesanti sono stati presentati. Oggi è ovvio che
da parte mia non mi sento neanche padrino... uso "padrino" in
termine religioso, non in termine di associazioni che non mi
appartengono, perché qua bisogna specificare in maniera molto
attenta i termini ultimamente, e penso soprattutto anche nel
futuro, soprattutto se andremo verso la campagna elettorale, questo
è un consiglio che do a tutti, ma non mi sento assolutamente
"parente" di questo bilancio per il momento. Ripeto: non penso che
accoglierete degli emendamenti pesanti che abbiamo presentato e
quindi al 99 percento il bilancio sarà "figlio" vostro: dico
"vostro" in senso generico perché non ho ancora capito se il mio
dubbio sui voti di approvazione del bilancio avrà un esito
positivo. Quello che è mancato sicuramente è il fatto che non c'è
stata una comunanza di intenti, però, ripeto, io con una battuta
dissi: "Paganini non ripete"; noi ci abbiamo provato, abbiamo dato
una disponibilità, ci è stato detto di no, vedremo quello che
succederà.
Vado sull'argomento
core,
come direbbero gli
Anglosassoni, dei mutui casa. Il collega Marquis ricordava che il
fondo di rotazione nasceva nel 1984, pensate che io non ero neanche
nato, nascevo l'anno successivo. Sicuramente la Regione all'epoca
aveva tante risorse, lo ricordiamo sempre, le risorse della Regione
sono in diminuzione rispetto al passato, anche perché ricordiamoci
che l'effetto dell'Iva da importazione purtroppo ce lo
dimentichiamo e comunque anche per effetto se vogliamo di una crisi
economica che sta perdurando, perché non usciremo dalla crisi
economica grazie a questo bilancio, ma non per colpa del suo
bilancio, perché la crisi economica oggi è sempre più globalizzata
e sicuramente servono anche altre misure che vanno al di là del
livello romano, perché comunque la vera crisi ce l'abbiamo in tutto
l'ambito occidentale. Ci sono problemi che ci stiamo trascinando,
la crisi del 2008 è tutt'altro che terminata.
Sul discorso del mutuo casa, sicuramente io l'ho fatto in
Commissione, lo dico anche oggi: io non critico la proposta di una
soluzione. L'ho detto in Commissione, abbiamo cercato di dibattere,
ci siamo fatti portatori di richiedere delle audizioni necessarie,
perché, quando si vanno a identificare delle soluzioni, non bisogna
mai sottovalutare l'analisi o comunque anche la contingenza, perché
soluzioni così importanti e significative rischiano di impegnare a
lungo termine la Regione; pensiamo che gli effetti, c'è anche
scritto nello stesso comma quarto di quell'emendamento, hanno
effetti sul trentennio, perché comunque sono potenzialmente dei
mutui che possono durare trent'anni e impegnare la Regione oltre il
triennio, perché questa è un po' anche, secondo me, una delle
debolezze del discorso che faceva il Presidente della II
Commissione, noi sicuramente oggi possiamo ragionare sulla
copertura dei tre anni, ma dobbiamo anche pensare nel lungo
termine, perché altrimenti dire: "ne approfittiamo in questo
momento perché i tassi sono bassi"... per carità, in ottica
speculativa o comunque in ottica privatistica ha un senso, in
ottica pubblica un po' meno, perché ricordiamoci che, per quanto
questa misura sia nata nel 1984, per quanto c'erano tante risorse,
oggi ne abbiamo meno, queste risorse sono pubbliche. Ripeto: sono
pubbliche e non mi parlate di depredazione delle partecipate. Per
favore, non parlatemene, perché un conto è utilizzare gli utili e i
dividendi, un conto è drenare le riserve di una partecipata e
sinceramente su questo aspetto non voglio tornarci, perché ne
abbiamo già discusso moltissimo durante la maratona di CVA e il
presidente Marquis conosce molto bene il caso, quindi non parli di
depredazione per favore. Le ricordo anche una cosa: non è una
depredazione, perché? Perché il fondo di rotazione si autoalimenta
e le risorse rimangono nell'alveo del gruppo Regione, il contributo
in conto interessi è una perdita secca, per carità, è una misura
che si può adottare, però tra le due ricordiamoci che sono dei
fondi pubblici.
Il discorso dei dipendenti mi preoccupa moltissimo perché
abbiamo parlato di riforma dell'Amministrazione regionale, ci sono
anche degli emendamenti che ci permetteranno di approfondire
l'aspetto, però direi ai sette tecnici delle Opere pubbliche e ai
dipendenti di Finaosta di drizzare le antenne perché ho sentito dei
toni che sinceramente mi hanno anche un po' stupito: "siamo per la
razionalizzazione delle procedure e dei tempi e della burocrazia",
però, attenzione, perché qua mi sembra che stiamo andando a cercare
spesso dei colpevoli o comunque dei soggetti che in realtà non
hanno colpe. Forse le colpe ce l'ha chi ha allargato le maglie dei
mutui, ce li ha chi ha previsto maggiori possibilità all'utilizzo
di queste forme, che non è negativo, se a maggiori disponibilità,
maggiori possibilità si fosse rimpinguato e si fosse presentata una
dotazione finanziaria di quei fondi adeguata, ma non dopo, prima
andava fatto. Perché una programmazione nell'amministrazione ci
deve essere, perché altrimenti, attenzione, quando mi si dice:
"nessuno si aspettava che sarebbero arrivate un sacco di richieste
in questa maniera". Signori, ma io non lo so, non c'ero quando è
stato previsto l'allargamento delle possibilità di usufruire di
questa misura, ma uno ci pensa agli effetti che le politiche che si
danno hanno a livello di finanza pubblica? Perché altrimenti
facciamo delle regole che... la programmazione è importante,
peccato che ancora da queste parti spesso ci sia un altro tipo di
programmazione che guarda più alle elezioni visto che tutti parlano
tanto di campagna elettorale, ma ci sono persone molto più esperte
di noi che la sanno fare.
Sul discorso Imu-ristrutturazione ne approfitto, perché è stata
citata sicuramente una misura che abbiamo detto anche in
Commissione essere condivisibile e importante, però a oggi non c'è
l'intervento legislativo a supporto, quindi ci sembra più
un'indicazione per mettere l'ennesima bandierina piuttosto che una
misura concreta.
Voglio chiudere invece sugli "stregatti". Io non conosco bene la
storia di "Alice nel paese delle meraviglie", però mi è piaciuta
questa figura di questi manovratori esterni che si aggirano spesso
nei corridoi della politica. Io penso che tutti noi potenzialmente
possiamo essere manovrati, ma, al di là dei manovratori, la vera
colpa è di ognuno di noi; siamo noi che dobbiamo avere la testa
libera, qualcuno diceva: "la partecipazione è libertà" o "libertà è
partecipazione". Io penso che ognuno di noi sa se vuole essere
manovrato o se vuole essere uno strumento di un manovratore. Io
sinceramente ho sempre detto quello che penso, continuerò a farlo,
ne ho pagato anche le conseguenze, probabilmente le pagherò anche
nel futuro, però io credo che la colpa non sia dei manovratori ma
di chi li sta ad ascoltare.
Presidente -
Ha chiesto la parola la collega Favre.
Favre (AV) -
Collega Aggravi, questo bilancio non è "il
figlio di nessuno", come avevo scritto, ma magari nell'essere
emozionata nei primi interventi l'articolo è scappato via. Solo per
precisione vista la stima reciproca.
Presidente -
Ha chiesto la parola la collega Morelli.
Morelli (AV) -
Per la stessa ragione della collega Favre
mi sento di rispondere al collega Aggravi. Io non ho dato un
giudizio sulle responsabilità altrui, io ho semplicemente detto, le
ripeto il passaggio: disagi per le strutture dell'Amministrazione
regionale che si ripercuotono sui cittadini e di cui, a torto o a
ragione, i Valdostani ci ritengono tutti responsabili. Questo
quindi quanto le dovevo, ad altri insulti invece io non
rispondo.
Presidente -
Altri? Non ci sono altre richieste? Ha
chiesto la parola il collega Nogara.
Nogara (AV) -
Vorrei fare alcune brevi considerazioni e
analizzare brevemente il momento in cui viviamo ora. In questi
giorni stiamo facendo una discussione molto importante sul bilancio
regionale e, com'è stato già ripetuto diverse volte, per diverse
volte è già stato rinviato. Io mi aspettavo e mi aspetto che si
faccia una discussione costruttiva e non ci siano scambi di accuse
per fregiarsi di grandi cose che sono state fatte o di cose che
sono fatte in questo momento e denigrarsi a vicenda. Perché alla
fine di tutte questi interventi, di queste scaramucce, alla fine
chi ne paga le conseguenze sono i cittadini valdostani. Perché per
diverse volte io ho avuto modo di dire che la politica, è vero, è
fatta anche di queste cose, però ci sono dei momenti in cui ci
vuole tanto buon senso e tanta responsabilità: quella che in questo
momento ci vuole per poter approvare e bisogna approvare questo
bilancio. Ecco, io volevo fare delle considerazioni perché nella
mia anche breve carriera politica non ho mai visto una maggioranza
che approva un bilancio con la minoranza che gli batte le mani,
oppure, di solito succede sempre così, le iniziative che prende la
maggioranza sono delle marchette e quelle che dicono invece la
minoranza sono delle grandi cose, e viceversa. È perciò un po' il
ruolo della politica in questi momenti, che dovevano essere i
momenti già di un mese fa dell'approvazione dei bilanci. Io ho
avuto la fortuna anche di collaborare per la costruzione di un
bilancio. La costruzione di un bilancio è fatta in certi momenti di
tanto entusiasmo da parte di un Assessore, ad esempio, perché vuoi
a tutti i costi mettere le cose in cui credi, le cose a cui pensi,
le cose che hai espresso anche in un programma, poi ti trovi con la
realtà delle disponibilità finanziarie, delle spese obbligatorie e
tutta una serie di cose, chi ha fatto un bilancio sa benissimo a
cosa va incontro. Questa è la grossa difficoltà quando si
costruisce un bilancio e, quando si costruisce un bilancio - mi
riferisco a quanto ha detto la mia collega Favre - c'è una grande
collaborazione con tutto lo
staff
dell'Assessorato, con
tutti i dirigenti, con tutti i coordinatori, che ti danno delle
buone indicazioni per non fare degli sbagli, ti danno delle
indicazioni perché sono persone magari che sono trent'anni,
quarant'anni che lavorano in amministrazione. Ecco, io vi dico
queste cose perché sentire - e non voglio fare polemica col collega
Gerandin - di come si pensa che venga fatto un bilancio mi trova un
po' spiazzato perché io, collega, è da cinque-sei anni che la sento
fare degli attacchi quando è il momento del bilancio, cioè è facile
fare degli attacchi, dire: "questo non va, qua è sbagliato".
Abbiamo sentito anche nella scorsa legislatura quando si aprivano i
cantieri forestali, si sentiva parlare di marchette e si sentiva
parlare solo di illusioni, oppure quando si parlava di fondi di
rotazione che dovevano essere usati per anticipare i soldi a tutti
gli agricoltori, cose che poi in seguito non sono state fatte
perché non si potevano fare. Ecco, il bilancio è fatto anche
proprio di tutte queste cose. Io trovo che è molto facile anche
tante volte in minoranza prendere la parola e battere su un
bilancio. Quando ho sentito lei prima, collega, mi è venuta un po'
di nostalgia per la minoranza, per poter dire qualsiasi cosa, tutte
le cose che ti passano per la mente. Sapete però benissimo tutti
che, quando si fa un bilancio, si è tutti intorno a un tavolo, la
"coperta" è quella: o si tira da una parte o si tira dall'altra, ma
quando i soldi sono quelli, non si possono fare tante
peripezie.
Allora ho sentito anche proprio appena adesso la collega Morelli
che ha cercato di spiegarsi per quello che aveva detto. Se voi vi
ricordate bene, e lo dico veramente senza polemica, ci siamo
trovati nella Giunta Spelgatti verso la fine dell'anno ad avere dei
problemi, oggi ho sentito dire che c'è stato un ribaltone, non è
che c'è stato un ribaltone, la Giunta Spelgatti si è trovata in 11
persone a un certo punto, era in maggioranza, ha continuato a
lavorare portando avanti quello che volevano portare avanti. Mi
ricordo benissimo che nell'assestamento di bilancio la minoranza
l'ha votato perché altrimenti non avrebbe avuto i voti per poterlo
portare avanti e poi si e subentrati con una maggioranza a 18
perché fa parte anche del discorso che ci troviamo in questo
momento, e, come ha detto non mi ricordo più chi, ci troveremo dopo
le elezioni, perché qua ci troviamo con proporzionale. Si cercano
di fare delle maggioranze, come avete cercato voi di fare le
maggioranze, noi abbiamo fatto la maggioranza come abbiamo potuto
farla a fine 2018 per portare avanti un bilancio e per non lasciare
la Regione in difficoltà visto che eravamo il 5 di dicembre. Questo
è un problema che avete avuto voi, è un problema che stiamo
cercando di superare noi come maggioranza proprio per non lasciare
in difficoltà la nostra Regione.
Una cosa che voglio ribadire, che mi hanno chiesto diverse
volte, è che è importantissimo portare avanti questo bilancio. A
portare avanti questo bilancio si risolvono diverse cose, ma
rimangono tante cose importanti in ballo fino a quando il prossimo
Governo - arriverà alla fine di quest'anno, a metà di quest'anno -
prenderà di nuovo le redini di questa Regione e incomincerà a
deliberare, perché se certe disponibilità si riescono a usare
approvando questo bilancio, per tantissime disponibilità
finanziarie, se non vengono deliberate, non si va da nessuna
parte.
Il DEFR. Io vorrei parlare anche del DEFR perché ieri mi è
interessato anche leggere il DEFR che era stato presentato dalla
minoranza. Mi ha fatto piacere leggere che molte cose che erano
previste anche nel DEFR dalla maggioranza erano state riportate in
questo DEFR. Una cosa che mi ha lasciato un po' perplesso, a parte
due righe in cui si parlava delle concessioni sulle acque, è che
non si è parlato di CVA. Concordo con la collega Rini che questa è
una grossa mancanza di questo Consiglio. Io questa volta dico "di
questo Consiglio", perché queste iniziative così importanti come il
futuro di CVA dovevano essere sicuramente trattate e un appello che
faccio è che chi sarà qui la prossima legislatura sia una delle
prime cose che prende in mano, perché noi piano piano stiamo
perdendo... mi viene da sorridere perché l'associazione ululava
"mettete giù le mani dalle acque" e adesso ci troviamo con una
grossa problematica per le concessioni delle acque. Entro il 31 di
marzo, se non si fa qualcosa, a parte diverse interpretazioni che
ci sono, quasi sicuramente sarà lo Stato che prenderà in mano il
fatto delle concessioni e in più, oltre a prendersi il fatto di
decidere come avverranno le concessioni qui delle acque in Valle
d'Aosta, si terrà il 10 percento delle concessioni nelle casse
dello Stato. Questo è un problema delle concessioni che si è sempre
voluto affrontare ed era stato anche accettato da questa
maggioranza con le norme di attuazione. Io non vorrei dire come
dicono spesso tante persone: io l'avevo detto... io l'avevo detto
quasi un anno fa in Commissione, ho continuato a dirlo, ho
continuato a ribadirlo, noi adesso con la Paritetica per i problemi
di governo, per i vari problemi che ci sono, siamo al punto zero,
siamo fermi. Questo però era qualcosa che dipendeva per le
concessioni, invece, per quanto riguarda il funzionamento di CVA,
siamo punto e a capo. Leggevo stamattina - me lo sono preso, me lo
sono portato qui, non so bene dove l'ho messo, ma comunque c'era -
un articolo su "Il Sole 24 Ore" dove si diceva appunto che tutte le
società alla pari di CVA, in questo caso Alperia, stanno investendo
a piene mani ovunque proprio per migliorarsi e per ingrandirsi,
quello che CVA in questo momento purtroppo non riesce a fare.
Ho sentito stamattina il collega Luboz che parlava di
Florenzano. Ribadisco anch'io quello che diceva Florenzano.
Florenzano la prima cosa che ha detto quando gli è stata fatta la
domanda: "in che tempi avremmo dovuto pensare alla quotazione in
Borsa", lui ci aveva detto: "ieri dovevate farlo, ma fatelo il più
presto possibile", questa è un po' la realtà che stiamo vivendo.
Qua per certe cose, dove non si trovano delle convergenze, a me
viene da dire che è troppo comodo mettere nel cassetto le pratiche
e non parlarne, però a un certo punto poi i nodi verranno al
pettine. Ho apprezzato anche l'intervento che ha fatto il collega
Vesan, perché come minoranza è perfetto, è giusto quello che ha
detto, nel senso che tutto quello che poteva essere accettabile
dava un parere di astensione per questo bilancio, ma tutto quello
che era accettabile come emendamenti, se lo ritenevano accettabile,
l'avrebbero votato e quello che non era accettabile non
l'avrebbero... questa, secondo me, è un po' la funzione che ha la
minoranza. Io tante volte ho sentito dire: "dovete accettarci
tutti, i tanti emendamenti perché sono giusti, però il bilancio non
ve lo votiamo". Ecco, sono degli atteggiamenti a volte che fanno un
po' riflettere, perché dici: "allora, scusate, noi con tutti i
problemi che ci sono stati e che abbiamo in questa maggioranza si è
cercato di fare un bilancio che vada da una certa parte. È chiaro
che se tu ti trovi degli emendamenti che ti disintegrano questo
bilancio, si segue quello che la maggioranza ha cercato di portare
avanti", comunque io non mi dilungo di più. Spero solo che questo
confronto sia un confronto franco, che vada avanti nel miglior modo
possibile e che ci sia discussione, perché è molto importante poter
discutere soprattutto e ribadisco in un momento che forse è il
momento più importante per un Consiglio regionale e per una Giunta,
che è l'approvazione del bilancio. Spero - e me lo auguro non tanto
per me ma soprattutto per i Valdostani - che questo bilancio alla
fine di questa seduta venga approvato e che finalmente certi
capitoli, certe risorse possano essere usati per soddisfare i
bisogni della comunità.
Presidente -
Ha chiesto la parola il collega Bertin.
Bertin (RC-AC) -
Un breve intervento obbligatorio a
questo punto. Per quanto mi riguarda, il sipario sul Governo e
sulla maggioranza è calato il 16 dicembre 2019. Le dimissioni del
Presidente e di due Assessori in seguito al coinvolgimento in
un'indagine, dalla quale è emerso un quadro estremamente grave e
inquietante riguardo alla vicinanza a presunti 'ndranghetisti e a
delle modalità di raccolta del consenso elettorale francamente
inaccettabili. Questa situazione ha posto fine tecnicamente e di
fatto, ripeto, al Governo e a quell'esperienza, un'evidenza,
un'ovvietà che ripeto da quel giorno, perché non c'è governo senza
maggioranza. Le maggioranze sono in funzione di un governo e, se
non c'è un governo, non c'è una maggioranza. Su questo aspetto si è
generato, a mio avviso, un equivoco, che ha fatto sì anche di
creare dei problemi per questa "navetta" di questo bilancio che è
passato dall'aula in Commissione, è tornato in aula, è tornato in
Commissione. Anche ingenerato proprio da questa situazione nella
quale siamo arrivati al punto di avere... chi come la consigliera
Rini è riuscita a uscire da una maggioranza che non c'era più. Qui
siamo... come dire? Nella parte artistica dell'attività politica e
questo è un aspetto che bisogna tenere in considerazione, che dà
anche una chiave di lettura di questo periodo. Peraltro il bilancio
che verrà approvato sarà un "bilancio virtuale" tra virgolette,
anche perché, come sottolineava qui il mio vicino di banco Lavevaz
questa mattina, in realtà il contenuto politico al bilancio verrà
dato eventualmente in un secondo momento quando ci sarà una
maggioranza legata a un Governo e darà seguito a un bilancio. Le
variazioni di bilancio servono a questo. Oggi noi siamo in questa
fase, non c'è un rapporto diretto tra maggioranza, Governo e
bilancio, mi pare ovvio.
In questi ultimi cinque mesi ho garantito continuità governativa
essenzialmente con due obiettivi: uno quello di fermare il processo
di quotazione di CVA attraverso una norma di attuazione sul modello
trentino che attribuisse alla Regione le competenze in materia di
derivazioni idroelettriche. Il secondo obiettivo era una riforma
della forma di governo che andasse nella direzione di eleggere
direttamente la Giunta, il Governo in modo separato e disgiunto
dall'Assemblea per dare la possibilità ai cittadini di decidere e
anche per dare seguito a un progetto nato tantissimo tempo fa:
quello legato a un referendum nel lontano 2007, che mi ha visto
impegnato su diversi fronti tra i quali questo dell'elezione
diretta del Governo regionale, quel referendum aveva anche come
obiettivo la preferenza unica e l'aumento della presenza di genere
nelle liste. Su questi due aspetti la preferenza unica e l'aumento
delle quote di genere, questo almeno è un risultato che siamo
riusciti a ottenere e devo dire la mia parte in questo senso l'ho
fatta e quelle poche riforme che si sono fatte, una è questa...
come dire? La mia parte l'ho fatta. Questa legislatura avrebbe
potuto essere l'occasione, anche in relazione a un equilibrio molto
difficile anche di numeri, distribuzione dei seggi, per una fase di
riforma che sfruttava appunto questi equilibri strani e precari, ma
non è stato possibile farlo, mi pare evidente, è stata un'occasione
persa da questo punto di vista.
Alcune riforme andavano fatte e verrà il tempo di farle perché
prima o poi certe questioni andranno affrontate. La Valle d'Aosta
ha bisogno di riforme, è profondamente cambiata, non è più "l'isola
felice", che non è mai esistita peraltro. Qualcuno vuole riportare
indietro l'orologio, ma non è così, le riforme andranno fatte e
andranno fatte il più presto possibile. Ora, lo scenario più
probabile e accreditato sembrano essere le elezioni in primavera; a
mio avviso, se questo sarà lo scenario, la soluzione praticabile e
anche più comprensibile ai cittadini è quella dell'
election
day
con l'accorpamento dei due appuntamenti elettorali; non
tanto, non solo per una questione di risparmio, ma anche per una
questione di partecipazione maggiore e per non provocare
un'ulteriore disaffezione da parte dei cittadini al voto. Tra
l'altro, su questo argomento già in passato avevo presentato una
proposta di legge che andava proprio nell'istituire l'
election
day
come avviene
in molte altre democrazie. All'epoca
questa, come altre proposte, ovviamente è stata respinta, tra
l'altro, da quelli che probabilmente domani l'approveranno, ma è un
dato positivo che si cambi idea quando si cambia nella giusta
direzione. Oggi resta da approvare un bilancio, un documento che
deve essere approvato visto che ci troviamo in una situazione
oggettivamente complicata. La mancata approvazione di questo
bilancio creerebbe ulteriori danni, un ulteriore rallentamento
burocratico e dei seri danni al funzionamento della macchina
amministrativa e dunque di riflesso ai cittadini, sarebbero
ulteriori problemi a una Valle che di problemi ne ha già a
sufficienza.
Presidente -
La parola al collega Vesan.
Vesan (M5S) -
Approfitto del mio secondo intervento per
illustrare almeno parzialmente gli emendamenti che abbiamo proposto
a questo bilancio. Approfitto anche per ringraziare calorosamente
il consigliere Aggravi, che mi ha regalato un sacco di minuti,
esprimendo una posizione relativamente ai mutui prima casa, che è
quella su cui ci siamo già confrontati in precedenza, che
condividiamo appieno. Siamo fermamente convinti che impegnare
risorse per 33 anni per risolvere un problema per tre anni sia
cattiva amministrazione delle risorse, soprattutto quando ce ne
sono poche.
Veniamo invece alle proposte di emendamento che abbiamo
presentato. Io ho presentato a mia firma due proposte di
emendamento, di cui una forse è una di quelle ritenute dal collega
Nogara "sfonda bilancio" o "distruggi bilancio". La proposta è
relativa all'utilizzo di risorse, che, di fatto, ai sensi della
normativa nazionale, appartengono agli Enti locali della Valle
d'Aosta: sto parlando dei sovracanoni per le derivazioni
idroelettriche, sono i fondi che hanno finanziato le attività del
BIM e che sono sempre stati gestiti da parte degli Enti locali fino
al 2015, quando la Regione si è trovata ad avere problemi nella
gestione del suo bilancio e ha pensato bene che le risorse poteva
andare a prenderle ai Comuni valdostani. Ecco, questo, secondo me,
è un segno di federalismo piuttosto scadente, è un riconoscimento
dell'autonomia dei Comuni veramente penoso, la dichiarazione fatta
sottobanco all'epoca era "tanto i Comuni non sanno come usarli, poi
gli avanzano alla fine dell'anno e quindi li usiamo noi". Questi
soldi sono consistenti, sono tutti sovracanoni maturati dal 2009 ad
adesso e ammontano annualmente a 4 milioni di euro. Questo vuol
dire che l'Amministrazione regionale con questa ennesima proposta
di bilancio porta via 12 milioni di euro agli Enti locali della
Valle d'Aosta. La nostra proposta non impoverisce la Valle d'Aosta
nemmeno di un euro ma fa sì che chi ha titolo per gestire queste
risorse, cioè gli Enti locali della Valle d'Aosta, ritornino a
disporne. Proprio dalla maggioranza arriva un emendamento che gira
di fatto 5 milioni di euro arrivati dallo Stato agli Enti locali
della Valle d'Aosta. Ecco, questi soldi sono praticamente nelle
stesse identiche condizioni: sono i soldi che la normativa
nazionale assegna agli Enti locali della Valle d'Aosta e che con
uno strano concetto di autonomia, che ricorda più quel centralismo
regionale già stigmatizzato dal collega Marquis poco fa, invece fa
sì che le risorse in Valle d'Aosta debbano tutte passare per il
bilancio regionale perché "mamma Regione" è più brava ad
amministrare dei suoi "cattivi figli" Sindaci probabilmente. Questo
emendamento fa sì che questi soldi, che sono destinati ai Comuni,
tornino ai Comuni; nella fattispecie non sono soldi già impegnati,
sono soldi solo parzialmente prenotati e quindi, come indicato
nell'emendamento, la Regione, che, di fatto, ha man mano
ridestinato questi fondi che non erano suoi a diverse destinazioni,
quest'anno per la prima volta decide dal 2015, per fortuna, l'epoca
Rollandin è passata... che i Comuni devono di nuovo godere di una
loro autonomia amministrativa con risorse proprie e non solo con le
risorse generosamente concesse di volta in volta in fase di
approvazione del bilancio. Questo è un emendamento pesante perché
vale effettivamente i 4 milioni di euro che vengono a mancare nel
bilancio regionale. Però sono 4 milioni di euro che non sono della
Regione, sono 4 milioni di euro di cui la Regione si è impossessata
non essendo suoi. Sono 4 milioni di euro che saranno comunque spesi
sul territorio regionale, ma saranno spesi dalle Amministrazioni
comunali a cui noi riconosciamo tutta la nostra fiducia quali enti
che rappresentano fortemente l'autonomia dei Valdostani e non
vogliamo privarli delle risorse condizionando il loro operato a
scelte fatte in un'altra Assise, in un altro ente. Solo per memoria
ricordo che al CELVA questa - chiamiamola così - sottrazione di
risorse degli Enti locali è stata ampiamente votata da una
maggioranza di Sindaci, che riconoscevano anche in questo modo la
loro sudditanza nei confronti dell'Amministrazione regionale. Noi
vorremmo dire ai Sindaci: "i soldi sono vostri e ve li dovete
gestire voi, senza dover sempre dipendere dalla paghetta di mamma
Regione". Oltre a questo emendamento... di fatto sostanzialmente
sono due: il primo che dice che non si fa più questo prelievo e
l'altro che dice... sono uno dipendente dall'altro, hanno avuto
faticosamente il parere favorevole anche delle Finanze.
Ho presentato un altro emendamento che invece sicuramente non
tende a impoverire il bilancio della Regione, anzi addirittura è un
emendamento che interviene sulla legge sul gioco di azzardo. Questa
è una legge su cui siamo intervenuti ripetutamente, lo abbiamo
fatto anche coi colleghi di fronte a me con delle proposte
significative che sono state approvate da tutti e tutti quanti in
quest'Aula al momento della loro approvazione abbiamo dichiarato la
nostra volontà di contrastare il gioco di azzardo, eppure tutto
questo funziona finché non si arriva al bilancio. Già nel bilancio
dell'anno scorso una norma che era prevista nella legge n. 14/2015:
quella sulla prevenzione e il contrasto del trattamento da
dipendenza da gioco di azzardo, prevedeva la possibilità di
applicare una maggiorazione all'IRAP per chi fa del gioco d'azzardo
la sua attività, questi soldi dovevano finalizzare azioni per
evitare il gioco di azzardo, questa non è mai entrata in vigore. La
norma prevedeva espressamente che fosse già inserita nel bilancio
del 2016, ma è stata ripetutamente rinviata a causa di Governi
nazionali, che erano assolutamente contrari a qualunque aumento di
tassazione, combinazione soprattutto nel campo del gioco di
azzardo. Da quando finalmente si è insediato un altro tipo di
Governo a livello nazionale, questa clausola è decaduta, ma questo
non è bastato a far cambiare idea alle nostre Amministrazioni
regionali. Infatti anche nell'approvazione dello scorso bilancio si
è deciso di rinviare un'ennesima volta l'entrata in vigore di
queste maggiorazioni. Quest'anno in fase di presentazione del
bilancio i "Robin Hood" del gioco di azzardo hanno deciso di
operare in modo più drastico, hanno detto: "va beh, ma se in tutti
questi anni non glielo abbiamo mai applicata questa maggiorazione,
cancelliamola dalla legge. È più pratico, è più comodo, cosa
importa se ci guadagniamo poco? In fondo non ci abbiamo mai
guadagnato niente pur avendolo scritto in legge". Questa è la
motivazione illustrata nella relazione dell'emendamento, della
proposta. Sono rimasto senza parole quando l'ho letta. Questi pochi
soldi di maggiorazione IRAP, che non è definita, invece potrebbero
invece venire utili per finanziare iniziative di questo tipo, che
portano, per fortuna, il simbolo dell'Amministrazione della Regione
e quello dell'USL Valle d'Aosta, cioè iniziative finalizzate a
disincentivare il gioco di azzardo patologico. Non abbiamo risorse,
abbiamo un problema di gioco di azzardo patologico, il rinunciare
tout court
in fase di approvazione del bilancio a questa
possibile entrata destinata a finanziare attività virtuose, in un
momento in cui il bilancio non festeggia per la propria ricchezza,
ci sembrava assolutamente da evitare, purtroppo, per poter
aumentare una tassa, bisogna intervenire nell'annualità precedente.
Nel momento in cui non abbiamo approvato questo bilancio entro la
fine dell'anno, ci siamo visti costretti a rivedere questo nostro
emendamento, l'abbiamo modificato sentendo anche le Finanze per
concordare una proposizione che fosse compatibile con la normativa
vigente e con il nostro bilancio e questo è l'emendamento n. 1 da
me proposto in cui viene illustrata questa possibilità di mantenere
questa maggiorazione e di iniziare ad applicarla finalmente dopo
soli sei anni dal 1° gennaio 2021. Lo ridico: se viene approvato il
bilancio così com'è, la maggiorazione non esiste più in legge.
L'approvazione del nostro emendamento mantiene questa clausola e dà
questo residuo del 2020 di tempo alla maggioranza per stabilire
finalmente quale maggiorazione applicare e come destinarla ad
attività che servano a salvaguardare tutti i Valdostani già vittime
o possibili future vittime del gioco di azzardo. Quando l'abbiamo
presentato in Commissione, ringrazio ancora i colleghi che hanno
espresso parere favorevole, ma tristemente da parte di una
maggioranza non così disponibile a confrontarsi in Commissione
sulle proposte della minoranza è venuta fuori un'astensione, cioè
il voler confermare, almeno in fase di Commissione, la volontà di
abolire questo tipo di possibile entrata finalizzata alla lotta nei
confronti del gioco di azzardo.
Noi siamo piuttosto testardi, ridiciamo sempre le stesse cose e
quindi siamo di nuovo qui in aula a riproporre questo emendamento.
Torno a dire che non è un emendamento marchetta, non chiediamo
soldi da destinare a qualcuno o a qualcos'altro: chiediamo soldi da
destinare a una lotta che tutti quanti in quest'aula abbiamo
ritenuto importante.
Presidente -
Siamo in discussione generale, non ci sono
altre richieste? Ha chiesto la parola il collega Mossa.
Mossa (M5S) -
Come abbiamo più volte ribadito, il voto al
DEFR e alla legge di bilancio sono una chiara dichiarazione di
fiducia alla Giunta che li propone, fiducia che non abbiamo mai
riposto in nessun Governo regionale, né in quello attuale, né in
quello precedente, fiducia mai riposta nemmeno quando mancava
l'ufficialità delle infiltrazioni mafiose all'interno della nostra
istituzione. Figuriamoci oggi, che non solo sono diventate
ufficiali, ma non conosciamo nemmeno quale sia l'effettiva ampiezza
delle indagini e se da queste risulteranno poi coinvolti anche
colleghi presenti oggi in aula.
L'unica cosa, come abbiamo già detto, che ci limiteremo a fare è
quella di presentare degli emendamenti che noi riteniamo
migliorativi, primo fra tutti CVA. Proponiamo un emendamento al
DEFR per prorogare il termine per l'approvazione della norma di
attuazione previsto per febbraio 2020 a settembre 2020. Ovviamente
la proposta scaturisce dal fatto che la norma di attuazione prevede
tempi per la sua approvazione che possono andare oltre i sei mesi e
mettere questa scadenza a febbraio, consapevoli del fatto che non
si è ancora neanche formata la nuova Commissione paritetica,
equivale a dire: "non ci sono le tempistiche per realizzare la
norma di attuazione, perciò il destino di CVA sarà inevitabilmente
quello della quotazione in Borsa". A livello normativo la nuova
disciplina sulle concessioni è vero che prevede che le Regioni
disciplinino con propria legge entro il 13 febbraio 2020, e
comunque non oltre il 31 marzo 2020, le modalità e le procedure di
assegnazione delle concessioni di grandi derivazioni d'acqua a
scopo idroelettrico. È altrettanto vero che la stessa normativa
dice che, nell'ipotesi di mancato rispetto del termine di avvio da
parte della Regione interessata, si prevede l'esercizio di poteri
sostitutivi da parte dello Stato; si demanda a un decreto
ministeriale da adottare, entro il 31 dicembre 2021,
l'individuazione delle modalità e delle procedure di assegnazione
applicabili nell'ipotesi di mancato rispetto del termine di avvio
da parte della Regione interessata delle procedure di assegnazione.
Spostare il termine previsto per l'approvazione della norma di
attuazione da febbraio a settembre quindi non comporterebbe alcuna
conseguenza anche se la scadenza del 31 marzo non sarà
rispettata
Sempre sul DEFR, sempre su CVA e sempre relativamente alla norma
di attuazione, nel verso che dice: "
tale orientamento va
perseguito con determinazione, avviando parallelamente all'iter
della Commissione paritetica gli approfondimenti sui vari scenari
possibili per superare i vincoli attuali al buon funzionamento
della società dettati principalmente dalla legge Madia
",
proponiamo di sopprimere la parte "
dettati principalmente dalla
legge Madia
" perché riteniamo, fino a prova contraria, che i
vincoli al funzionamento della società non siano legati alla legge
Madia ma alla gestione operativa e alla strategia del
management
. Chiediamo
inoltre di sopprimere la parte
che dice che, trascorso il termine entro il quale dovrà essere
approvata la norma di attuazione, dovranno essere riconsiderate
tutte le alternative possibili, perché, prima di riprendere la
valutazione delle alternative possibili, si potrebbe anche valutare
se prorogare ulteriormente questa scadenza.
Sempre sul DEFR e sempre su CVA, proponiamo anche di reinserire
gli stessi punti da noi proposti e approvati all'unanimità lo
scorso anno, ovvero i vincoli da rispettare nella definizione della
destinazione futura della partecipata e/o nell'assegnazione della
gara di concessione, cioè il mantenimento e incremento dei livelli
di occupazione e di produzione aziendale nel territorio regionale,
di supporto alla creazione di un ecosistema industriale locale
centrato sulle competenze dell'azienda in sinergia con le
competenze distintive di altri operatori presenti sul territorio,
la garanzia di assoluta priorità nello sfruttamento delle acque per
gli usi umani, agricoli, zootecnici e ambientali rispetto a quelli
idroelettrici, la garanzia di dedicare priorità nell'allocazione
dei budget di investimenti alle opere di manutenzione e di
prevenzione del degrado ambientale in conseguenza del cambiamento
climatico. Questa proposta di emendamento al DEFR vuole
semplicemente essere una piccola forma di garanzia affinché l'uso
delle nostre acque, in quanto bene pubblico e fondamentale per la
nostra vita, venga tutelato. L'uso dell'acqua deve essere rivolto
in maniera di assoluta priorità per il fabbisogno umano, agricolo,
zootecnico e ambientale, poi in secondo luogo, ma solo in secondo
luogo, per quello idroelettrico. In teoria in una società che abbia
a cuore l'ambiente e la tutela dell'ecosistema questo dovrebbe
essere già scontato, ma in questa realtà così non è o, meglio, in
futuro potrebbe non esserlo più. Riteniamo quindi che
quest'obiettivo non ci debba mai sfuggire di vista, per questo ci
teniamo nuovamente a puntualizzarlo. Non sappiamo in che direzione
andrà CVA nel prossimo futuro. Certo, dipendesse da noi, sapete
bene, rimarrebbe interamente nelle mani dei cittadini valdostani,
ma tutti ormai sono consapevoli che altri remano in ben altre
direzioni. Allora in visione di un futuro ormai molto incerto
attraverso questo emendamento al DEFR vorremmo che le priorità
fondamentali sull'uso dell'acqua vengano garantite e tutelate.
Un'indicazione affinché comunque vada, e al di là del vestito
politico, non si perdano di vista le nostre priorità. Mi auguro che
con questo ultimo emendamento - ribadisco, tra l'altro, già
approvato all'unanimità lo scorso anno - non andiamo, come ha detto
qualcuno, a distruggere questo DEFR.
Per quanto riguarda invece il disegno di legge n. 45, con un
emendamento supportiamo la proposta presentata in II Commissione
dal Sindacato autonomo dei vigili del fuoco, che prevede la
modifica del comma 4 dell'articolo 7, al fine di rendere la
procedura concorsuale per il reclutamento del personale dei vigili
del fuoco medesima a quella ministeriale; questo proprio perché, a
detta del Governo, ci troviamo nelle more della loro equiparazione
al Corpo nazionale.
Entrando nello specifico, con la proposta si va a modificare
l'articolo 7 perché ci sono alcune incongruenze tra ciò che dice il
disegno di legge n. 45 e ciò che dice invece il decreto legislativo
n. 217 del 13 ottobre 2005, relativo all'ordinamento del personale
del Corpo nazionale dei vigili del fuoco. Le modifiche proposte da
CONAPO e sostenute anche dal nostro gruppo sono sostanzialmente
tre: con la prima si aggiunge che a parità di punteggio prevalgono
nell'ordine l'anzianità di qualifica, l'anzianità di servizio e la
maggiore età; la seconda è che nella parte relativa ai punteggi dei
titoli va specificato che sono i titoli di studio che non sono
cumulabili, altrimenti si potrebbe anche intendere, com'è scritto
attualmente, che i punteggi dei titoli non siano cumulabili fra
loro; l'ultima è relativa all'aggiunta a fine dell'articolo, ossia
che, nel caso di rinuncia prima dell'inizio del corso, si procede
allo scorrimento della graduatoria fino alla copertura dei posti
disponibili, in maniera tale da evitare che con - faccio un esempio
- otto posti disponibili si parta con delle persone in meno, in
quanto non sono previste queste sostituzioni di
default
nel
caso qualcuno dovesse rinunciare al corso.
Dalle ore 17:15 assume la Presidenza il vicepresidente
Farcoz.
Farcoz (Président) -
D'autres en discussion générale?
Collègues, est-ce qu'il y a encore quelqu'un qui souhaite
intervenir toujours en discussion générale autrement je ferme la
discussion. La parole au collègue Restano.
Restano (GM) -
Cari colleghi, l'importanza di un processo
di analisi, di valutazione e di programmazione penso che sia stata
più volte sottolineata all'interno di quest'aula per riuscire a
dare delle risposte importanti a chi governiamo. Questo principio è
sottolineato anche da una normativa che impone alcuni mesi prima,
entro il 30 giugno, di presentare all'Aula consiliare e alle
Commissioni competenti una valutazione - mi riferisco al DEFR -
un'analisi delle necessità del territorio, delle risorse a
disposizione dell'Amministrazione, delle istanze che il territorio
stesso e i soggetti interessati possono portare all'attenzione del
Governo regionale, per poi declinare da questi bisogni tutta una
serie di interventi e di attività che devono tracciare la linea da
seguire nel triennio successivo. "Oggi e nel recente passato siamo
stati di fronte a una situazione assolutamente di stallo",
un'affermazione che è a giustificazione... si sottolinea solo il
fatto che anche gli anni precedenti si è arrivati all'ultimo
momento nella presentazione del DEFR, in circostanze peraltro molto
diverse da quelle attuali, ma che non giustificano assolutamente
una mancanza di programmazione così importante, soprattutto, se
vogliamo dirlo, ancora nella prima parte della legislatura. Il DEFR
potrebbe essere addirittura superato a inizio legislatura da una
programmazione puntuale e precisa, cosa che evidentemente non è il
programma di legislatura presentato da questo Governo, che, com'è
stato già sottolineato in una delle prime adunanze del Consiglio, è
assolutamente poco puntuale e scarno su alcune azioni.
Detto questo, torniamo al bisogno di programmazione. Abbiamo
assistito in questi giorni a quello che vuole dire una carenza di
essa, una programmazione deve portare a una valutazione delle varie
situazioni e delle varie problematiche con il tempo congruo per
dare opportune risposte. Purtroppo in queste sedute di Consiglio
abbiamo assistito a delle situazioni, a mio avviso, molto
pericolose, nel senso che si portano in aula o che portiamo in
aula, o nelle sale attigue a quest'aula delle situazioni che
dovrebbero essere valutate, analizzate e risolte direttamente dal
Governo regionale, senza che ci sia in una fase operativa un
intervento del Consiglio, il quale dovrebbe approvare o meno delle
decisioni proposte per la soluzione di questi problemi.
Detto questo, dobbiamo sottolineare l'incapacità del Governo di
trovare tutta una serie di soluzioni alle situazioni che si sono
presentate nel tempo. L'analisi del DEFR deve partire da alcune
valutazioni, che
in primis
discendono dalle risorse
finanziarie che si hanno a disposizione e che devono poter
soddisfare in primo luogo tutta una serie di bisogni primari che
l'Amministrazione ha, quindi con delle spese che sono obbligatorie
e che devono essere assolutamente coperte, e poi declinare tutta
una serie di interventi, che, in funzione di queste risorse,
possono essere attivati come misure di investimento. Purtroppo
questa necessità di programmazione è stata disattesa in questi
mesi, anche di fronte a dei problemi ben chiari, aggiungo problemi,
credo, di tipo politico. Ancora il nostro compito è dare delle
risposte importanti che devono essere date ai nostri settori di
punta, per quello che è l'ambito turistico, gli impianti di
risalita. Si è discusso sovente in questo Consiglio in merito
all'opportunità di riavvicinarsi con una certa importanza alla
modernizzazione all'interno dei nostri comprensori sciistici, poi
ci sono i settori nevralgici per l'intera Comunità, il sistema
socio-sanitario. Si è parlato in questi mesi delle indispensabili
iniziative che dovranno essere intraprese sui blocchi operatori.
Abbiamo necessità di capire la strada da intraprendere in merito
alla possibilità di continuare a garantire dei servizi sul
territorio e ai nostri anziani. Questo è ciò che noi chiediamo con
l'impegno da parte del Presidente e degli Assessori che vorranno
venirci a illustrare le linee guida che tracciano e preludono alla
presentazione del DEFR, per capire anche se c'è stato un confronto
col territorio, se questo confronto è stato lasciato bellamente nel
cassetto o se invece a fronte di questo sono emerse ulteriori nuove
esigenze. Sono delle parole forti e significative. Ho letto a
tratti l'intervento del presidente Testolin del 18 ottobre 2018 e
mai intervento potrebbe essere più calzante anche in questo
momento. Non ho dato lettura di questo intervento per infierire, ma
solo per poter fare un passo indietro e ripercorrere quello che è
stato un anno o perlomeno gli ultimi sei mesi di governo. A questo
aggiungo un'interpellanza che feci il 10 luglio 2019, chiedendo
notizie sul DEFR, il Presidente, allora Assessore alle finanze, mi
rispose alla fine di un suo intervento, in sintesi: "il DEFR è a
buon punto e l'approvazione in Giunta è prevista entro la fine del
mese di luglio indicativamente". Ora, di certo non mi permetto di
rimproverare solamente il Presidente per ciò che è avvenuto, però
mi serve per dire che questo Governo, Governo di cui ho anche fatto
parte, si era presentato con dei presupposti un pochino diversi poi
da quanto si è verificato nel tempo. Io non voglio assolutamente
intervenire parlando di questioni giudiziarie, ma mi limito a
intervenire sull'attività politica e amministrativa. Si era
presentato dicendo che era un Governo di cambiamento, che alla base
dell'attività della maggioranza ci sarebbe stato soprattutto il
confronto, la condivisione, l'ascolto degli Enti locali, l'ascolto
del territorio e che alla base di tutto questo c'era tanta
esperienza: quella che il Governo precedente non era riuscito a
mettere in campo, forse perché effettivamente ci mancava. Bene,
dopo un anno di tempo, all'atto... soprattutto il 9 luglio quando
feci l'interpellanza sul DEFR ero già in minoranza e mi si risponde
che a fine mese si sarebbe presentato il DEFR. Siamo nell'anno
2020, non l'abbiamo discusso neppure per il mese di dicembre.
A nostro modo di vedere, non si tratta di problemi giudiziari ma
vi era un evidente Governo che marciava a velocità diverse, un
Governo che aveva degli Assessori che riuscivano a produrre tanto,
altri un pochino meno. Non me ne voglia, Presidente, ma la
situazione odierna, ovvero il ritardo della discussione del DEFR e
del bilancio, ritengo che sia anche una sua responsabilità che
condivide con il resto della Giunta, però, ahimè, le date parlano
chiaro. Perché si è arrivati a questo punto? Come ho detto prima,
non per i problemi giudiziari ma problemi probabilmente di rapporti
interni alla maggioranza, a velocità diverse. Qualcuno non può
andare a cento all'ora e richiamare chi sta dietro e va solo ai 5
all'ora ma si deve trovare una velocità che vada bene per tutti, ma
soprattutto è venuta meno quell'incapacità di confrontarsi, di
trovare delle sinergie con il resto del Consiglio, ho già avuto
modo di dirlo in altre occasioni, per poi forse con un dialogo
politico, chiaro, sincero arrivare a delle soluzioni definitive di
governo che potessero portarci alla fine della legislatura.
Ci dovevamo trovare nel mese di dicembre a discutere insieme il
DEFR e il bilancio nel corso di un anno intero di gestione della
stessa maggioranza, non come era avvenuto per il Governo
precedente, che aveva potuto iniziare a lavorare solo nel mese di
luglio a seguito del confronto elettorale. Questa, a nostro modo di
vedere, è una grossa debolezza dal punto di vista della
maggioranza, ma soprattutto i documenti che voi ci avete presentato
ci descrivono questa debolezza, ci descrivono una sorta di
confusione. Partirei dal DEFR che ci avete presentato, tratterò
solo gli argomenti che sono più di mia pertinenza, quindi partirei
dalla sanità e lì si vedono proprio le differenze di vedute,
probabilmente gli obiettivi sono gli stessi: quelli della
maggioranza e dell'attuale minoranza, ma è il modo di arrivarci che
cambia. L'abbiamo scritto nella nostra proposta di DEFR, è l'ordine
in cui si mettono le cose che cambia, non solo i fondi che vengono
stanziati. Per noi è prioritario e inderogabile redigere il piano
socio-sanitario, l'atto aziendale senza piano socio-sanitario perde
di significato. Noi quindi abbiamo proposto alcune priorità
relativamente alla sanità, alla
governance
, sono più di due
anni che non abbiamo il Direttore generale; non ci possiamo
permettere di chiedere a un Amministratore straordinario
determinate scelte. Quello che noi abbiamo scritto nel nostro DEFR
è frutto di confronti col territorio: quando abbiamo raccolto le
firme sul Poliambulatorio di Variney, quando ci siamo confrontati
su altri argomenti riguardanti la sanità. La sanità percepita dai
Valdostani è negativa, malgrado gli sforzi di tutti, perché non ci
permettiamo di dire che non ci siano stati sforzi, ma solleviamo la
questione delle priorità, vediamo che fine hanno fatto certi
progetti: "Passi di argento", i progetti dove si raccolgono i dati
che poi devono essere elaborati, l'Osservatorio epidemiologico
regionale in capo all'Assessorato... non vengono più citati, non
esistono più.
La Struttura di epidemiologia all'interno del Dipartimento di
prevenzione... noi l'abbiamo scritto nel nostro DEFR, non ci siamo
permessi di portare un emendamento al collegato per chiedere di
aggiungere la struttura; perché non l'abbiamo fatto? Perché non
tocca a noi, deve essere fatto prima il piano socio-sanitario, deve
essere fatto l'atto aziendale, si devono avere in mano dei dati per
assumere delle decisioni, il PAL, sono tutti atti che mancano da
tempo e che devono essere prodotti. Queste sono per noi delle
priorità alle quali non si può non tenere conto, non si può
transigere. Ci sono degli obiettivi di breve periodo e degli
obiettivi di medio e lungo periodo. La legge regionale n. 5 è anche
questa un atto prioritario. Se volete, colleghi, vi porto la
riforma della legge regionale n. 5, che era stata predisposta
nell'anno 2016, e non è mai evidentemente stata portata avanti,
oramai è vecchia. È una riforma organica, non possiamo oggi,
attraverso un emendamento alla legge n. 45, cambiare, la parte
della legge che prevede la nomina del Direttore generale, del
Direttore amministrativo e del Direttore sanitario. Bisogna dare un
senso al percorso, non la si può inserire nella legge n. 45, non è
una norma di bilancio, non spostiamo dei soldi, e ne parleremo poi
probabilmente quando sarà prodotto l'emendamento.
Tutte queste modifiche, a nostro modo di vedere, devono fare
parte di proposte che vengono portate nella V Commissione, non in
II Commissione, ci si deve confrontare su questo e - permettetemi
forse un termine esagerato - sulla legittimità di queste
iniziative, non lo si può fare all'interno di una legge di
bilancio: è per questo che noi ci permettiamo di dire che c'è un
po' di confusione. Sappiamo benissimo, perché l'abbiamo sentito
dall'Assessore, che ci sono delle richieste che arrivano dalla
Direzione strategica dell'azienda, ma noi siamo il decisore
politico, dobbiamo prenderne atto e avviare il percorso corretto
che prevede anche dei confronti all'interno delle Commissioni. Non
possiamo decidere attraverso un emendamento alla finanziaria di
aumentare di un numero le strutture complesse dell'azienda, alla
base della decisione - che sicuramente sarà stata illustrata
all'Assessore, ma noi ci permettiamo di chiedere che venga
illustrata anche a noi - va un minimo di relazione, uno studio, per
gli stessi motivi che in quest'aula abbiamo approvato tutti insieme
di dare alcuni mesi di tempo per produrre una norma che vada a
regolamentare le RSA sul territorio, perché con un atto singolo non
si può dare soluzione a un problema del momento, qualcuno sul
territorio li ha chiamati "soluzione a
spot
". Questo la
nostra Regione non può più permetterselo per la riduzione delle
risorse, che magari qualcuno dice che ancora sono tante, ma, a
nostro modo di vedere, sono sempre poche, soprattutto se si
utilizzano nelle maniere dovute, e ritengo che qua all'interno di
quest'aula tutti si cerchi di fare del proprio meglio e di usarle
nella maniera dovuta, quindi, anche quando ce ne erano tante, credo
che i nostri colleghi dell'epoca si siano adoperati per utilizzarle
nella maniera corretta.
Qualcuno ha detto (il collega Nogara) che i DEFR si ripetono, ne
sono convinto anch'io perché le idee positive, le buone idee, certe
idee non sono solo di una parte ma fanno parte del patrimonio di
ognuno di noi. È da vedere poi come vengono messe in ordine, come
vengono sviluppate e come vengono tradotte in finanziaria in
disponibilità di risorse. È chiaro che le azioni che abbiamo visto
in questo periodo cozzano un po' con gli intenti che avete
enunciato nel DEFR, perché ci siamo confrontati tanto sui
poliambulatori, dire che si privilegerà la sanità territoriale
cozza con le azioni che sono state fatte; anche in questo caso è
necessario un piano, un progetto. Un piano socio-sanitario e gli
atti che ne discendono sono il nostro piano regolatore, senza piano
regolatore non possiamo realizzare le nostre case, quindi
sviluppare i nostri sogni.
Passo brevemente allo sport, una materia che mi sta cara. Nel
DEFR della maggioranza è praticamente assente. Sappiamo che è
fondamentale per la crescita dei nostri ragazzi, per corretti stili
di vita. Guardo l'Assessore all'istruzione che mi sta già
rimproverando con gli occhi. È prioritaria la sinergia scuola-sport
com'è prioritario un raccordo tra la sanità e i disturbi
dell'apprendimento. Sono un genitore che ha due figli DSA e noi in
questo settore manchiamo. Sono stato anch'io nel Governo, quindi
non sto dando solo colpe a voi, però bisogna impegnarsi su questo.
Non faccio parte dell'Associazione genitori-alunni DSA, però mi
sento il dovere di sottolinearlo; tante attività sono state fatte,
abbiamo dei grandi professionisti, però noi dobbiamo mettere in
campo delle idee, dei progetti. Questa è la necessità, che i
genitori degli allievi di questo tipo pagano quotidianamente in
termini di impegno personale, in termini di risorse, forse, mi
permetto di dire, si potrebbe fare di più. Ritorno allo sport. La
riforma della legge n. 3 è necessaria, perché la legge è del 2004 e
in quindici anni lo sport in Italia e nel mondo si è trasformato.
Pensate nel recente passato sono state trasmesse in televisione le
Olimpiadi dei disabili, ma noi cosa facciamo con la legge n. 3?
Poco e niente. Ci limitiamo a un contributo. Dobbiamo fare qualcosa
di più. Abbiamo la necessità - poi farà parte di un emendamento sul
quale ci siamo già confrontati - di cambiare il nostro punto di
vista sugli atleti tra i 19 e i 23 anni, perché il mondo degli
sport militari si è trasformato, perché abbiamo sempre meno
possibilità di avviare verso lo sport e le professioni dello sport
della montagna i nostri giovani, li perdiamo, questo è un problema
nazionale, allora la sollecitazione è: facciamo qualcosa. Abbiamo
prodotto un emendamento in tal senso. È chiaro che, per fare sport
a un certo livello, ma anche a livello meno elevato, bisogna
pensare ad avvicinare i giovani. Qualcosa è stato fatto,
"SCIvolare" è un progetto come questo. Ci sono tutti i giovani
delle categorie
children
e magari si sono già portati un
pochino più avanti sullo sport e anche lì bisognerebbe intervenire
e non c'è una parola in tal senso. Dobbiamo pensare anche in
termini di sport allo sport di cittadinanza. In altre Regioni,
anche quelle che non ne hanno la possibilità, hanno stanziato dei
fondi per avviare almeno il campo d'atletica per correre. Io sono
un agonista, forse tra quei ragazzi che non hanno la possibilità di
sviluppare una piccola parte di sport ci sono i campioni del futuro
e i campioni del futuro vogliono dire anche promozione per il
territorio, vogliono dire avviare e trascinare tanti ragazzi verso
lo sport. Ecco, tutto questo, permettetemi di dirlo, è assente dal
DEFR e dal bilancio, perché le tabelle effettivamente ci sono, i
soldi vengono stanziati, ma forse è giunto il momento di rivedere
come vengono stanziati. Non voglio dire togliere i contributi agli
enti sportivi, perché quelli senza i contributi che vengono dati
non possono vivere, ma di fare uno sforzo maggiore in tal senso, e
mi dispiace non averlo visto; uno direbbe: "se ci fossi stato io,
l'avrei fatto"... non è vero.
Il turismo. Sul turismo, gentili colleghi, qualcuno mi diceva:
"
otto righe per parlare di turismo in Valle d'Aosta, dicendo
che
- e questo è vero -
è stata avviata la riforma del
turismo
- che è importante -,
l'imposta di soggiorno...
"
e quant'altro, però un documento importante come il DEFR... su
questo documento ci si doveva spendere un pochino di più. Qui
lancio una provocazione: visto che non siamo riusciti ad approvare
la riforma sul turismo, quattro leggi in Commissione, ci siamo
anche impegnati ma devo dire che questo modo nuovo di approcciare
la trattazione degli argomenti non ha portato grandi successi, però
ci sono stati dati tanti
input
. La provocazione è questa,
cari colleghi: prendiamo l'
Office
e lo andiamo a inserire
all'interno dell'Assessorato, ci sono dei risparmi, accontentiamo
il personale e riusciamo a svolgere gli stessi lavori. Era una
delle opzioni che erano state prese in considerazione all'epoca del
Governo Spelgatti, poi si era optato per una scelta diversa. Basta
cambiare quattro parole su una legge per fare questo. Risparmiamo
se non altro un dirigente, aumentiamo la possibilità di collaborare
tra vari uffici e forse risparmiamo anche l'affitto di una sede e
accontentiamo tutti i dipendenti con i quali, come di norma accade,
mi sono confrontato durante il mio breve periodo in
Assessorato.
Parliamo infine dei trasporti. Sui trasporti ci sono tante cose
da fare, tante cose da dire. I cambi in Assessorato hanno portato
ad affiancare ai trasporti anche gli impianti a fune e su questo
tema spenderei qualche minuto. Posso dire che ci avete deluso?
Perché lo dico con un sorriso? Tanto per fare il "bastian
contrario" qualcuno presenta gli emendamenti per togliere la pagina
100 del DEFR, quindi per togliere gli intervallivi... noi
presenteremo un emendamento per aumentarli. Perché tanto si è
parlato del collegamento Aosta/Pila/Cogne e noi diciamo che vale la
pena approfondirlo, se effettivamente ne abbiamo bisogno, qual è
l'impegno economico, qual è la soluzione migliore tecnologicamente
per questi pilastri, perché non abbiamo avuto risposte definitive.
Mentre sul collegamento del Monte Rosa mi permetto di dire che
qualche risposta in più ce l'abbiamo sull'utilità di questo
impianto e anche sulle ricadute economiche e ambientali, dall'altra
parte qualcosa si poteva fare. Sappiamo che la stazione di Pila non
può più fare a meno di certi cambi di impianto, ipotizzavo una
struttura modulare... guardo l'Architetto... la struttura modulare,
si realizza una prima parte, dopo se ci saranno le risorse e le
opportunità, si completerà, come un Lego: questo vuol dire guardare
avanti. Sono però tre grossi poli turistici, c'è anche la Thuile,
Courmayeur, un'altra zona... guardiamo anche lì, facciamo una
valutazione, perché non possiamo perdere tempo. È vero che, come
dice qualcuno, non serve innalzare la quota... invece noi ci
crediamo: noi crediamo negli impianti a fune e crediamo nelle
opportunità, che ci possono andare anche nei periodi estivi. Mi
sembra poi inutile spendere ancora tempo per parlare di ferrovia,
della necessità di fare sull'Aosta/Pré-Saint-Didier una valutazione
costi/benefici per indirizzare al meglio i soldi, di parlare della
ferrovia Aosta/Ivrea, le potenzialità della ricerca che sono state
un po' messe da parte perché siamo solo sull'elettrificazione, chi
è venuto a parlare con noi ha parlato di tante opportunità che ci
possono essere con altre soluzioni. Dell'autostrada credo che sia
stato ben trattato anche nel vostro documento economico
finanziario, però dico che a volte magari con la collaborazione di
tutti possono nascere delle idee e delle suggestioni che possono
portare a delle soluzioni alle quali non si è mai pensato anche nel
campo dei trasporti. Tante cose sui trasporti erano già state
avviate precedentemente, il biglietto unico attraverso l'appalto,
cioè fa piacere vedere che vengono portate avanti, però, cari
colleghi, al di là delle contingenze attuali che ci hanno portato a
un grande confronto in Commissione, mi avrebbe fatto piacere sapere
e partecipare al confronto prima. Alcuni colleghi della maggioranza
attuale hanno avuto modo di rimproverare che non c'era stato
sufficiente confronto sul bilancio e sul DEFR quando era stato
portato forse per le prime volte in Commissione, mi ricordo che un
anno prima avevo detto le stesse cose. Questo lascia un po' di
tristezza.
Président -
Nous pouvons distribuer le dossier des
amendements, la parole au collègue secrétaire Daudry.
Daudry (AV) -
Solamente qualche considerazione, credo che
avere una discussione congiunta di documenti così importanti e
grandi anche come mole... credo sia doveroso portare un contributo
anche in quanto ho avuto l'onore in questo periodo di essere membro
effettivo della II Commissione, dove tutto questo enorme lavoro,
per com'è stato ricordato bene nei molti interventi di questa
giornata, è stato riproposto per tre giorni: una mole enorme il
DEFR, il bilancio, il collegato. È veramente difficile poter
mettere a fuoco con un intervento anche breve i punti di forza e,
se vogliamo dire, anche i punti di debolezza di un lavoro che
comunque è stato importante, e qui voglio riprendere l'intervento
che mi ha appena preceduto del collega Restano, concordo su due
aspetti che sono appena stati toccati: quello della diversa
velocità e quello del confronto. Ricordo anch'io quando lo scorso
anno c'era stata una
querelle
sulla mancanza magari di
confronto con le parti sociali e con le categorie produttive
all'atto della presentazione del bilancio della Regione; dico e
sottolineo soltanto evidentemente che ci sono stati dei momenti di
confronto di intensità diversa, in questa occasione il confronto è
stato alto perché c'è stato sia in occasione della presentazione
del DEFR in Commissione, sia in occasione della presentazione del
bilancio.
Per quanto riguarda il concetto di doppia velocità, anche questo
mi trova pienamente d'accordo perché, mi prendo anche, non me ne
voglia, il concetto di
peones
perché, come Consiglieri,
abbiamo avuto il modo di poter osservare, nonostante il tanto
lavoro che sia stato fatto, come alcuni
dossier
sono andati
avanti, sono stati portati fino in fondo, altri sono stati
impostati per la maggiore, altri, nonostante un lavoro preparatorio
che è stato fatto, sono, ahimè - e questo lo devo dire -, tuttora
fermi. Il dibattito del Consiglio di oggi però non poteva
prescindere da due considerazioni importanti: quella delle
elezioni, sappiamo che stiamo vivendo un Consiglio che potremmo
perlomeno definire sospeso, in attesa che cada. Questo anno e mezzo
di consiliatura, altra cosa che ci ricorderemo, che cada o meno, è
stato caratterizzato per un utilizzo frequente di citazioni. Sono
state utilizzate in ogni occasione di dibattito per argomentare a
favore e contro delle varie posizioni che ognuno dei singoli e dei
gruppi qui ha voluto portare avanti in questo anno e mezzo di
attività. Io ne ho raccolta una sul territorio, una citazione
trasformata e che mi ha fatto molto sorridere quando l'ho sentita,
una citazione trasformata che ha a che fare con il tema tanto
dibattuto oggi delle elezioni. Ve la riporto, so che farà
sorridere: "
le elezioni ci sono quando l'arbitro fischia
",
nel senso che - l'ho poi approfondita - chi è l'arbitro in questa
occasione? L'arbitro evidentemente sono le regole dell'ordinamento
della nostra Regione e le regole sono due: o il deposito famoso
delle 18 firme contestuali, oppure, poiché noi siamo in presenza,
lo ricordiamo, di un Presidente della Giunta che si è dimesso, un
percorso ordinato che arriva fino al famigerato giorno di San
Valentino dove la consiliatura terminerà in maniera naturale.
Il nostro gruppo consiliare - questa mattina la collega Morelli
è stata molto precisa su questo punto - ha avuto un percorso
ordinato non solo per quanto riguarda l'approcciare delle elezioni
evidentemente, ma anche per quanto riguarda l'approcciare del
bilancio. Mai nessuno del nostro gruppo si è guardato, e
sottolineato con massima umiltà e rispetto delle posizioni in
quest'Aula... mai nessuno si è permesso di mettere in dubbio che
era necessario un percorso ordinato per arrivare all'approvazione
del bilancio, meno che meno per arrivare, se necessario e
condiviso, alla fase delle elezioni. Dov'è il discrimine del "al
voto, al voto, al voto"? Come da molti è stato rappresentato,
personalmente lo ricordo benissimo, sia in forma ufficiale che nei
contatti ufficiosi, l'esistenza di un governo e di un progetto
serio. Se si manifesterà entro il 14 febbraio, bontà sua... se non
si manifesta, la strada tracciata è quella dell'approvazione di un
bilancio e di un ritorno alle urne con la massima serenità e forza.
Da questo punto di vista, non hanno stupito alcuni interventi anche
robusti di questa mattina, che hanno per l'ennesima volta
ricollegato i fatti che abbiamo vissuto a gennaio piuttosto che
ultimamente. Guardate, anche su questo non mi sono mai sentito
insieme ai colleghi anche per una profonda vicinanza umana a tutte
le persone che sono state coinvolte, però elezioni, clima
elettorale, un'altra citazione oggi, non me ne vogliate, questa
l'ho presa dai giornali in tutti questi mesi di narrazione, ma,
ahimè, ai molti qui è passata inosservata: "
le indagini non si
commentano e le sentenze si applicano
", il Presidente
dell'Union e collega Erik Lavevaz questa mattina nel suo intervento
molto bene è andato in questa direzione. Perché questo modo di
procedere, questo modo di comportarsi è un vero rispetto intanto
per le persone che sono state coinvolte, dopodiché anche per gli
inquirenti e anche per la Magistratura e per i giudici che si
dovranno pronunciare in merito.
Un'altra osservazione è che... quindi stamattina hanno lanciato
le elezioni, ripercorso i gravi fatti che sono successi, poi c'è
stata anche massicciamente un'analisi politica che personalmente, e
credo anche come gruppo, difficilmente possiamo condividere: questo
tentativo di mandare questo messaggio all'esterno: "però la vostra
base non vi segue più, voi fate una cosa, i movimenti ne pensano
un'altra". Noi crediamo che questo sia un tentativo un po' rapido,
un po' approssimativo, un po' veloce di fare dei pronostici
elettorali dei risultati delle forze autonomiste, in particolare da
quello che ci è sembrato di capire questa mattina, quella cui
appartengo, dell'Union Valdôtaine Progressiste, dell'ALPE, del
gruppo consiliare di Alliance Valdôtaine e in parte anche
dell'Union, quasi quasi come a leggere il tentativo di dire: invece
i satelliti autonomisti che saranno vicino ad altre forze,
sicuramente quelli andranno bene, quelli avranno degli ottimi
risultati elettorali. Ricordiamo a tutti sempre molto umilmente con
massimo dibattito e ragionamento su quelli che saranno gli esiti
elettorali: primo, che si scopriranno quel giorno quando si
apriranno gli scatoloni; secondo, visto che le riforme giustamente
evocate da più parti, anche elettorali, non sono state fatte, noi
abbiamo un risultato che sicuramente le forze politiche che si
presenteranno alle elezioni regionali o raggiungeranno almeno due
seggi oppure ne avranno zero attribuiti. Questo per essere un po'
più ampi, un po' più democratici nel fare l'analisi politica di
quello che potrà essere uno scenario elettorale e non prendersela
sempre, com'è stato lo sport di questo anno e mezzo, con i soliti
noti.
Prima di entrare con qualche considerazione nel documento di
economia e finanza e di bilancio, ce n'è una terza che questa
mattina è stata indotta proprio in questo clima di Consiglio
sospeso. Quando ero giovane, quando ho cominciato a fare
l'Amministratore comunale nel 2000 a Châtillon, mediamente ci si
avvicinava a questo mondo con l'ambizione di diventare Assessore,
regionale era il massimo, di poter fare qualcosa per la propria
Regione. Faccio un'altra battuta sorridendo ma non interpretate...
il Presidente poteva farlo solo uno e il quadro politico ai tempi
era molto più chiaro, poi si era anche contenti addirittura di fare
i Sindaci, entrare in Regione era già il massimo. Adesso qui lo
spot
è fare il Consigliere di opposizione, cioè qui si ha la
sensazione che a volte nei dibattiti il maggior sentimento, il
maggior risultato che uno ottiene è di arrivare in quest'aula,
leggere tutti gli accadimenti, tutto quello che accade nella
maniera più bella e simpatica da raccontare all'esterno, perché -
cercate di seguirmi, è un ragionamento generale - ormai il
raggiungimento del consenso passa attraverso l'attività di
opposizione, il pensare di mettersi lì, costruire un progetto
solido, affrontare i problemi e risolverli, finito; il massimo
risultato della carriera politica valdostana: elezioni, elezioni,
elezioni e fare il Consigliere di opposizione. Questo tanto dovevo
rispetto ad alcune considerazioni e forzature che ho sentito questa
mattina in aula quando invece... ci stava perché il clima è quello,
però l'obiettivo forse era un po' di più quello di concentrarsi
sull'approvazione del DEFR. Perché poi qual è il paradosso? L'ha
detto molto bene il collega Nogara: se uno legge il DEFR presentato
dai gruppi di opposizione e il DEFR presentato per tre volte,
ripetiamolo ancora una volta, dai sottoscritti, non è che ci siano
poi così tante differenze, o su alcuni temi, quelli più importanti,
perlomeno ci sono delle forti similitudini, poi anche qui negli
interventi sono state sottolineate soprattutto dai più esperti,
coloro che hanno amministrato Comuni e Regione da tanti anni, le
differenze negative. In realtà, poi invece vedremo che tante
similitudini si trovano e questo è un buon segno perché vuol dire
che perlomeno una visione su cui lavorare, su cui andare comune, lo
dico ai posteri, può ancora esistere. Rispetto alle audizioni, solo
un breve passaggio relativo al confronto, ho sentito forze
sindacali... l'ho anche riletto perché mi sono detto: magari mi
sono sbagliato, sono andato a riguardarmi la documentazione...
categorie che non hanno ricevuto fondi - sono sicuro che non hanno
ricevuto fondi - che hanno colto e sottolineato anch'esse gli
aspetti e gli spunti positivi del bilancio, quindi primo dato che
vuol dire che non tutto il lavoro... che l'iniziativa che è stata
portata avanti dai 16 non era così negativa.
Nelle premesse del documento di economia e finanza in maniera
laica possiamo sottolineare e riprendere come vi sia un dato
positivo dell'industria intesa in senso stretto, una crisi del
sistema edile che si perpetua da anni che è stata sollevata.
Parlavo prima delle audizioni dei sindacati e di alcune categorie,
proprio questi dissero che però apprezzavano... lo cito
tranquillamente perché è lì... "
l'opera che era stata fatta
dall'allora Assessore Stefano Borello perché per la prima volta si
era in una fase di programmazione in tempo del piano lavori per
rilanciare l'economia
", poi sottolineavano anche il fatto che
in tutto questo ci sono dei colleghi esperti, poi c'è la fase
progettuale, eccetera. Era un dato, una sottolineatura che comunque
un lavoro importante era stato fatto e portato avanti da questo
gruppo che tutto il giorno è stato dipinto così sgangherato,
importante in un settore che si ritiene fondamentale per la nostra
regione.
Sempre nel DEFR, nell'analisi, troviamo dei dati positivi per
quanto riguarda il mondo del trasporto. Se avete letto bene, si
parla di recupero dei dati dell'occupazione, ricerca di personale
qualificato, la disoccupazione scende per il quarto anno
consecutivo, non ne ho sentito parlare fino ad ora. Confermo il
dato, non lo vedo in aula, anche quello l'avevo guardato con
attenzione, ha fatto parte della relazione del collega di
opposizione al bilancio Aggravi; effettivamente abbiamo un problema
grosso rispetto ad alcuni segnali in controtendenza che riguarda la
nostra popolazione: la nostra popolazione sta diminuendo, sta
invecchiando, molti giovani escono, questo però sempre leggendo
attentamente le premesse del DEFR, si capisce chiaramente che è
noto a tutti che è una tendenza dell'Europa, non della Valle
d'Aosta, anzi, a ben leggere, la Valle d'Aosta anche in questa
direzione è in controtendenza. Rispetto alle misure, vado a
terminare perché penso che siano state osservate da tutti. Ho
appena finito di lodare il collega Aggravi per quella
considerazione, sempre nella sua relazione, però l'altro termine di
oggi è "elezioni" e il secondo termine è "marchette", quindi lo
voglio citare anch'io, una volta nella relazione di opposizione
veniva sottolineato com'è la verniciatura dei mezzi, eccetera.
Leggo le altre voci del sistema trasporti: si è lavorato per il
sistema di bigliettazione elettronica, per l'approvazione del piano
della mobilità ciclistica sviluppando le reti per collegarle tra di
loro, continua il lavoro con le Autostrade valdostane sia per
quanto riguarda gli aspetti tariffari che per quanto riguarda la
programmazione dei cantieri; nei flussi turistici questo inverno,
al netto del problema della frana di Quincinetto, che anche lei
come il nostro Consiglio è rimasta lì in sospeso per decenni...
penso che tutti avete avuto sotto gli occhi che i cantieri siano
stati tolti e, per quanto riguarda la viabilità - io sono in una
vallata turistica: la Monte Cervino -, ho toccato con le mie mani i
miglioramenti. "
Raggiungimento della piena operatività dei treni
bimodali, prosecuzione dell'attività per l'elettrificazione
dell'Aosta/Ivrea e gli studi per quanto riguarda il tram-treno da
qui a Courmayeur
". Ha detto bene il collega Restano, troviamo
anche la prosecuzione dell'attività di studio e di verifica e di
fattibilità per quanto riguarda i collegamenti intervallivi in
questo gruppo dei 16 - ci ha raggiunto anche la collega che si era
lamentata questa mattina della bocciatura dell'emendamento - che
riteniamo assolutamente strategici per lo sviluppo della nostra
regione, lo sanno tutti, l'abbiamo detto in tutte le salse e in
tutte le lingue del mondo.
Voglio terminare con tre brevissime considerazioni sempre
contenute nei documenti che dobbiamo approvare e che stiamo
analizzando. Come ho detto prima, rispetto al DEFR presentato dai
gruppi di opposizione, trovo delle similitudini e alcune
differenze, se vogliamo, nella presentazione. Per quanto riguarda
l'agricoltura, ho riletto l'audizione dell'Assessore: "
è
prevista l'introduzione di un aiuto mirato alla pratica della
monticazione
", è lì agli atti registrato... non mi ricordo
delle grosse repliche, ho visto più enfasi oggi in Consiglio
regionale, ma quel giorno l'Assessore ci disse che erano stati
previsti degli stanziamenti per quanto riguarda le misure delle
rassegne, che, come ogni anno, come ogni volta, com'è successo fino
adesso, in assestamento si andava a lavorare per i ragionamenti che
ogni anno sono sempre stati fatti, mi verrebbe da pensare... noi,
voi, agricoltori... politicamente sento come un "rumore di caccia"
al candidato, poi magari mi sbaglierò... lo dico e mi assumo
totalmente la paternità di quest'affermazione. Sotto
l'agricoltura... perché questo lavoro che era stato portato avanti,
agricoltura, turismo, attività culturali... e anche nelle premesse
del DEFR c'è scritto a chiare lettere che tutti gli indicatori
turistici sono in crescita, tutte le conferenze a cui come
Consiglieri regionali abbiamo avuto modo di partecipare ci hanno
detto che sono in crescita, e questo è un lavoro non di questi 16 o
del Governo: è il lavoro che è stato fatto da anni e anni, è
portato avanti da anni e anni, quindi fino adesso - e credo di non
poter essere smentito - da Governi a trazione autonomista. I dati
del turismo sono in crescita, i dati delle attività culturali:
presenze annue in continuo aumento. Ecco, non è - e termino - con
nessuna vena polemica, nessun intento di contraltare rispetto degli
interventi che sono stati presentati in quest'aula durante la
giornata... ho semplicemente portato all'attenzione delle
considerazioni politiche e amministrative che sono all'attenzione
di tutti e soprattutto che sono scritte nei documenti ufficiali che
oggi abbiamo analizzato e che confidiamo per uscire definitivamente
da questa
impasse
di poter approvare in questi giorni.
Président -
Collègues, nous sommes encore en discussion
générale. La parole à la collègue Morelli.
Morelli (AV) -
Chiedo una sospensione.
Presidente -
Sospensione concessa.
La seduta è sospesa dalle ore 18:25 alle ore 19:39 e alla
ripresa dei lavori
riassume la Presidenza la presidente
Rini.
Rini (Presidente)
- Colleghi, visto che la riunione di
maggioranza sta occupando più tempo, io sospenderei i lavori della
seduta per fare la pausa, per poi riprenderli alle ore 21.00.
La seduta è sospesa dalle ore 19:39 alle ore 21,09.
Rini (Presidente)
- Riprendono i lavori. Siamo in
discussione generale. Ci sono ancora delle richieste di intervento,
colleghi? Se non ci sono altre richieste in discussione generale,
possiamo chiuderla. La discussione generale è chiusa. In replica la
parola all'assessore Baccega.
Baccega (UV) -
Dieci secondi semplicemente per
sistemare... credo che questa lunga giornata, oltre alla giornata
di ieri, abbia messo in campo tutta una serie di proposizioni, si è
parlato forse troppo a lungo di 'ndrangheta ma è giusto parlarne. I
fatti sono noti e saranno altri "palazzi" a giudicare chi è stato
coinvolto, che ha comunque il diritto di difendersi. Io credo sia
opportuno da oggi in avanti su questo argomento guardare oltre e
dovranno essere dei giudici a chiarire una
querelle
familiare tra moglie e marito inopportunamente presentata a questo
Consiglio. A noi come servizi sociali spetta la grande attenzione
ai minori, al Tribunale spettano altri percorsi. Saranno altri
tavoli giudiziari a chiarire il decesso di una persona che è stata
o non è stata punta da un ragno. Io ho chiesto comunque in questo
caso - e lo dico per fare chiarezza - che si facesse luce su questa
tremenda tematica che ha riscosso gli onori anche delle pagine
nazionali e delle testate giornalistiche. In alcuni interventi -
dico solo in alcuni interventi - il clima è stato certamente da
campagna elettorale. Si ringraziano i media amici, si sottolinea
che è un bilancio di marchette in molti, troppi interventi.
Francamente non riesco a capire dove sono le marchette. Forse
allargare la platea degli esenti dal ticket sanitario è una
marchetta? Le maggiori risorse per le micro del territorio sono una
marchetta? Incrementare o confermare le risorse aggiuntive
regionali per il personale sanitario, la logica di trasparenza per
la quale abbiamo individuato il percorso per la nomina della
Direzione strategica è una marchetta? Gli accordi sindacali con i
medici di medicina generale, gli accordi integrativi e gli accordi
per il personale della dirigenza medica sono marchette? Quando più
volte nel 2019 molti sottolineavano il fatto che i nostri medici
erano pagati meno di altri medici, non è vero, c'è un contratto
nazionale.
Parlando nel concreto del Documento di economia e finanza
regionale e del bilancio, vado a illustrare alcuni punti salienti
del documento e del bilancio. Si lamenta la mancanza di
programmazione. Io al mio esordio in questo impegnativo compito
avevo evidenziato e sottolineato che la sanità è un sistema
complesso e come tale va governato; si è cercato di governarlo al
meglio, ma soprattutto avevo sottolineato che il 2019 sarebbe stato
un anno di importante programmazione. Il piano della salute e del
benessere sociale 2020-2025 è previsto dalla delibera n. 52 del 21
gennaio 2019. Fin da subito abbiamo attivato i percorsi
propedeutici ad avere questo importante e significativo documento,
è un documento che ha già sviluppato una serie di percorsi, un
documento tecnico per la predisposizione, uno studio approfondito
della situazione reale della Regione dal punto di vista sanitario e
socio-sanitario. Ci entreremo di più nel vivo quando parleremo del
contro DEFR che è stato presentato. Proprio partendo dall'ultima
frase del Documento di economia e finanza regionale nel capitolo
1.5, che evidenzia gli obiettivi di governo di sanità e politiche
sociali, che dice: "
gli stanziamenti concernenti la spesa
sanitaria corrente previsti dal bilancio di previsione 2019, che
erano 256 milioni di euro per gli anni 2020, 2021 e 2022, andranno
implementati per il sostegno al settore
", si è lavorato in
collaborazione con gli altri colleghi di Giunta e con il
Presidente, perché gli obiettivi sono noti: si è voluto e si è
dovuto ottenere maggiori risorse. Ieri nella relazione il
Presidente ha sottolineato gli incrementi in campo sanitario e in
campo sociale. Gli obiettivi sono noti e sono note anche le
priorità. Vado a citarne alcune: per la carenza di medici, che ha
fortemente messo in difficoltà nel 2019 il settore della sanità, ci
ha visti impegnati prima a studiare una normativa che evitasse la
prova di francese ma poi abbiamo studiato una legge, presentata in
Consiglio, che si chiama "legge per l'attrattività", che speriamo e
auspichiamo possa essere votata quanto prima, non si sa bene da chi
ma sicuramente auspichiamo che ci possa essere un voto, proprio per
dare una risposta importante e significativa alla sanità
valdostana.
Per quanto riguarda l'avvio del piano della cronicità, siamo in
una fase avanzata anche lì. Il piano regionale delle liste di
attesa, per il quale è già stata elaborata un'analisi, è stato
inviato a Roma, è ritornato, abbiamo già avuto un primo
finanziamento dell'80 percento di quei 4.800.000 euro che sono
stati assegnati alla Valle d'Aosta proprio per rivedere tutto il
piano di gestione del CUP, quindi con una sinergia importante tra
tutti gli ambiti sanitari. La revisione dell'atto aziendale, certo,
è conseguente al piano della salute, questa è programmazione
sicuramente. Il consolidamento della direzione strategica. Anche
noi abbiamo fin da subito detto: non possiamo continuare ad avere
il Commissario, abbiamo bisogno di individuare un Direttore
sanitario, un Direttore amministrativo e il Direttore generale, e
non il Commissario. Per questo abbiamo spostato nuovamente dalla
legge di attrattività quegli emendamenti che saranno discussi nel
percorso degli emendamenti, laddove si danno disposizioni di
trasparenza rispetto a quanto si vuole andare a preparare. La
revisione dell'Ospedale Parini... anche il collega Aggravi ieri ha
evidenziato la mancanza della valutazione costi e benefici,
l'Assessorato non ne può nulla, non ne può nulla la COUP: c'è un
gruppo di tecnici coordinato dalla Bocconi, sono stati fatti i
solleciti del caso, è arrivata una prima bozza di relazione, ma,
finché non c'è una relazione completa che ci possa dare la
possibilità di fare tutte le valutazioni del caso, credo che non
sia il caso di metterla in campo. Vi assicuro che i solleciti sono
stati fatti e in modo anche significativo. Aggiungo che c'erano dei
tempi e c'era anche una penale che, ahimè, dovranno in qualche modo
onorare.
Altra priorità: il trasferimento del Reparto di Psichiatria in
ambito ospedaliero, la contestuale attivazione dei nuclei RSA/UAP
al G.B. Festaz, questa è una fase che si è sospesa e che andrà
nella direzione di una valutazione più ampia che si cercherà di
fare e faranno altri probabilmente, dipenderà un po' dal percorso
che questo Consiglio in futuro avrà. Abbiamo concluso, siglato alla
fine dell'anno, l'accordo per le farmacie dei servizi, farmacie che
saranno messe in rete, che potranno fungere da CUP, che potranno
mettere a disposizione dei loro pazienti la possibilità di
prenotare e soprattutto anche di avere tutta una serie di ulteriori
servizi; lo sviluppo della medicina di montagna, il sostegno alle
attività di prevenzione e
screening
, i programmi di
assistenza e di sostegno benefico alla famiglia con particolare
attenzione alle componenti più fragili: parlo dei minori, parlo
delle persone con disabilità, parlo degli anziani e delle persone
che vivono in povertà, solitudine o disagio psichico. Abbiamo
previsto l'emendamento per l'applicazione e la sperimentazione del
fattore famiglia, uno strumento importante per l'integrazione
dell'Isee, ma poi ne parleremo nella presentazione
dell'emendamento.
Io credo che il percorso che si è avviato per la revisione del
sistema di
welfare,
che ha già avuto diversi approfondimenti
all'interno dell'Assessorato che coinvolge sia la sanità che i
servizi sociali e che va anche a rapportarsi con
les Unités des
Communes
sia un percorso che, come ho detto, nell'arco dei tre
mesi che avevo annunciato potrebbe avere una definizione.
L'obiettivo è molto chiaro: c'è tanto bisogno di sanità sul
territorio e avere sul territorio delle strutture che siano
RSA/UAP, che possano dare una serie di servizi sanitari importanti
che sono fortemente richiesti all'interno delle strutture stesse va
in quella direzione. Abbiamo la struttura di Morgex che sarà pronta
a breve, abbiamo la struttura in Bassa Valle che sarà operativa
probabilmente nel secondo semestre di quest'anno, abbiamo Brocherel
che sta avviando il suo percorso di definizione con l'INAIL. Da
questo punto di vista, quindi credo che queste strutture potranno
garantire un
post
acuti piuttosto importante e significativo
rispetto agli obiettivi del nostro piano. Le spese sono state già
più volte evidenziate: un trasferimento all'ASL di oltre 262
milioni nel 2020, un finanziamento della spesa che assegna
1.279.500 euro ai LEA aggiuntivi, 528.000 euro per le borse di
studio per il percorso di specializzazione, raddoppiato. Credo che
tutti gli accordi di cui ho parlato prima con i medici di medicina
generale si concludano anche con gli accantonamenti per gli oneri
derivanti dai rinnovi contrattuali. Credo che questi siano
sicuramente una serie di elementi importanti perché si possa
tranquillamente dire che nel 2020 le risorse destinate alla sanità
in termini di pianificazione e in termini di bilancio di previsione
possono essere sicuramente importanti. Il piano degli investimenti
in sanità: si passa dai 7.400.000 euro del 2019 ai 13 milioni e 81.
Nel triennio oltre 29 milioni e mezzo sono destinati agli
investimenti e possono garantire una più serena pianificazione in
interventi di manutenzione straordinaria nelle strutture
ospedaliere, di adeguamento tecnologico delle strutture sanitarie,
acquisto di beni strumentali, di presidi e di un sistema
informatico che deve essere sicuramente performante, perché a
questo importo si aggiungono i 4.800.000 euro che abbiamo ottenuto
appunto dallo Stato.
Anche le politiche sociali hanno avuto un incremento di risorse.
Sono finanziati in ogni ambito i programmi di assistenza, di
sostegno ed esenzione a favore delle fasce più deboli e della
disabilità. È un
welfare
fortemente in difesa delle fasce
deboli, ma anche pensato per anziani e prima infanzia, cercando di
evidenziare il valore della famiglia e cercando la massima
collaborazione con il mondo del terzo settore e
dell'associazionismo. Per gli anziani, per quanto possibile,
occorre favorire il percorso di assistenza domiciliare, l'obiettivo
è di cercare di mantenere l'anziano in famiglia; trovare un giusto
equilibrio tra assistenza socio-sanitaria e socio-assistenziale,
proseguire nella fattiva collaborazione con le associazioni che si
impegnano nell'ambito della disabilità favorendo e promuovendo
percorsi virtuosi del "dopo di noi" e per il sollievo. È in piena
attuazione il piano della povertà, sono confermate le risorse per
gli asili-nido e si vuole definire e proseguire nel percorso della
voucherizzazione; il
voucher
da quest'anno è raddoppiato in
200 euro... 83.342.000 euro per i servizi sociali sono un
bell'incremento rispetto alle problematiche che andremo ad
affrontare.
In conclusione, per quanto riguarda la sanità e i servizi
sociali, credo di ritenermi soddisfatto in quanto al momento le
risorse messe a disposizione del bilancio, sommate ai trasferimenti
con vincolo di destinazione, consentono di proseguire il percorso
iniziato nel 2019, l'anno di pianificazione di cui parlavo, e con
queste risorse si darà completezza a tutte le iniziative rispetto
agli importanti piani triennali e quinquennali che riguardano la
salute dei nostri cittadini. Nel 2019 entreremo nelle graduatorie
nazionali del monitoraggio dei LEA, nei quali non potremo ancora
comparire per le
performance,
in quanto le microcomunità
saranno inserite soltanto dal 2020, soltanto da quest'anno; solo a
quel momento la nostra Regione sarà valutata per le effettive
prestazioni sanitarie prodotte nei confronti dei nostri cittadini.
Quest'oggi qualcuno ha detto - non ricordo bene chi - che i servizi
sociali sono allo sbando, questo non è assolutamente vero. Mi avvio
a concludere - poi ci sarà un altro passaggio quando parleremo del
DEFR che è stato presentato dal punto di vista sanitario dal
collega Restano -, dico semplicemente che, per quanto riguarda il
sociale e la sanità, "Il Sole 24 Ore" nel mese di dicembre è uscito
con una classifica dove vede la Provincia di Aosta, considerata
Valle d'Aosta, al terzo posto dal punto di vista della vivibilità e
della qualità dei servizi offerti in ambito sociale e in ambito
sanitario, è un risultato.
Dalle ore 21:22 assume la Presidenza il vicepresidente
Distort.
Distort (Presidente) -
Viene aperto lo spazio per la
replica da parte di altre figure del Governo. Ha chiesto la parola
l'assessore Chatrian.
Chatrian (AV) -
Non possiamo negare un momento difficile
e un momento complicato e non vorrei ripetere le considerazioni e
le parole che da tanti colleghi tra oggi e ieri sono state fatte,
ma cercherò di entrare nel merito facendo prima qualche
considerazione di natura politica e poi, per quanto mi riguarda, le
azioni e le misure che si intendono mettere in campo per il 2020 a
livello legislativo quantomeno. Avere dignità significa essere
degni di rispetto, penso che questo sia fondamentale, sia alla base
di ogni presa di posizione nel momento in cui si affrontano
argomenti e temi delicati dove andiamo a intervenire direttamente
sulla nostra Comunità e quindi anche le istituzioni hanno dal mio
punto di vista la loro dignità che può essere svilita dal
comportamento dei suoi rappresentanti. Ritengo quindi che, come
sinonimo anche di dignità, sia proprio il decoro che denota
rispetto per sé e per gli altri, penso che sia questo un passaggio
fondamentale nostro da legislatori, da uomini che abitano
all'interno della nostra Comunità, ma che soprattutto hanno avuto
una delega importante dai cittadini: quella di scrivere le regole
del gioco. Dico questo perché, ascoltando attentamente gli
interventi di oggi e di ieri, c'è una sostanziale differenza fra
chi probabilmente per sua natura intende solo criticare o insinuare
e tra chi invece cerca comunque di proporre anche un disegno
alternativo, anche soluzioni alternative. Dico questo perché ieri
sera io attentamente mi sono letto - perché è giusto, dal mio punto
di vista, deve essere così - il DEFR che è stato presentato dai
colleghi, me lo sono letto attentamente perché non dico che il DEFR
sia più importante del bilancio, perché direi una cosa non esatta,
ma il DEFR è il posizionamento di natura politica dove uno cerca di
"condire" il documento inserendo le proprie idee, le proprie
istanze e i propri obiettivi per raggiungere al meglio... cercando
di garantire la qualità della vita della nostra Comunità, Comunità
che ha diverse marce, Comunità che ha diverse
chance
,
Comunità che non ha in questo momento... non hanno tutte le stesse
opportunità.
Ascoltando il collega Aggravi ieri nel suo intervento, che poi
praticamente ci ha illustrato indirettamente il DEFR, ci sono stati
dei passaggi, a mio avviso, importanti e interessanti, cioè il
confronto sulle idee, il confronto sulla visione di che Valle
d'Aosta vorremmo nel 2030 e anche su dei posizionamenti di natura
magari delicata; ne cito qualcheduno, ma per fare una riflessione
prima di entrare nel merito: "
perseguire una nuova politica
economica basata su misure di defiscalizzazione in contrapposizione
con la vecchia politica del contributo a fondo perso
", solo per
sgomberare il campo, non esiste più la politica del fondo perso
tranne che in pochi settori: un po' nell'agricoltura e un po'
all'interno del quadro degli affari europei. Il fondo perso, se c'è
ancora qualcuno che ascolta questo Consiglio regionale, quindi non
esiste più perché è stato revocato, abrogato nel 2013. Ho ascoltato
anche gli interventi di altri colleghi che hanno proposto un nuovo
contributo a fondo perso, che non è il male di tutto, è una
proposta che deve essere valutata... da valutare fino in fondo
cercando di trovare la miglior soluzione.
Leggendo attentamente il documento che è stato presentato, era
curioso il passaggio dove si dice: "
bisogna favorire l'impresa
diminuendo ad esempio l'IRAP
". Abbiamo due leve fiscali e su
quello la "coperta" è quella, perché poi altrimenti anche su questo
è semplice giocare la partita su un singolo settore, su una singola
categoria, è più difficile, diciamocelo. I colleghi che hanno avuto
modo di governare sanno che, quando invece il disegno è completo,
ahimè, è un po' più complicato trovare tutte le azioni e soluzioni,
perché
des deux l'une
, nel senso che è difficile magari
riuscire a dare una risposta fortissima per abbattere e ridurre le
tasse per quanto riguarda le famiglie, l'IRPEF e nello stesso tempo
è molto complicato anche ridurre, defiscalizzare, trovare delle
azioni e delle misure per far crescere la nostra piccola e anche un
po' fragile economia: fragile anche perché le nostre partite IVA
hanno un numero intorno ai 12 mila ma più del 70 percento sono a
conduzione familiare, quindi con una fragilità non
indifferente.
Ho colto un passaggio che condivido: quello di "
nessuno
meglio di chi vive e di chi amministra ne conosce le esigenze e le
necessità
". Come poter non condividere queste affermazioni,
che sono state scritte all'interno del DEFR, nel senso che chi
conosce sa quali sono le necessità, nel momento in cui ci sono
delle necessità, bisogna avere anche la capacità e la forza di
poter poi legiferare, fare una buona legge per poter sostenere le
esigenze all'interno del nostro territorio e poi non mi è sfuggito
un passaggio che condivido quando si dice: "solo chi abita in
montagna può conoscere quali sono le esigenze di chi per scelta ha
deciso di stare in montagna". Lì penso che dobbiamo essere in
quanto legislatori bravi a legiferare, bravi a creare delle
condizioni di presidio; anche il termine "presidio" ho visto che è
stato utilizzato parecchio all'interno del documento
economico-finanziario che i gruppi di opposizione hanno voluto
confezionare e presentare, ma, per fare quello, dobbiamo cercare di
garantire la qualità della vita e soprattutto la manutenzione del
nostro territorio. Io non so, collega Luboz, chi oggi qua dentro ha
la "patente" per poter dare la pagella di chi è stato il migliore o
il peggiore, devo dire sinceramente che non lo so. Io amo quanto
lei che siano i fatti a parlare, che siano i risultati a parlare,
che siano i numeri a parlare e quanto lei conosciamo il territorio,
quanto lei... come dire? abbiamo cercato di declinare al meglio le
sfide del 2019 e quanto lei... dato che ha parlato per bocca di
qualcun altro... io mi sono trovato nelle condizioni nel 2017 di
prendermi un
badò
[traduzione letterale dal patois: il
fardello], che era praticamente una
mission impossible
:
quello della Casa da gioco. Io ho contestato il metodo del collega
Aggravi per raggiungere l'obiettivo, perché, per raggiungere
quell'obiettivo, quell'azienda doveva essere risanata a livello di
costi, poi su come raggiungere quell'obiettivo magari ci siamo
scontrati, magari non ci siamo capiti, ma le assicuro che ho
vissuto settimane, giornate e mesi veramente difficili per poter
quanto meno calmierare... non abbiamo fatto a sufficienza
probabilmente, probabilmente si poteva già fare di più nel 2017 in
quei pochi mesi, probabilmente nel 2018 si poteva fare ancora
diversamente. Le assicuro che la sfida era "leggermente" delicata,
"leggermente" difficile e soprattutto abbiamo cercato di farlo
facendo una legge, facendo un piano - non scherzando e mettendo al
centro eventualmente delle vecchie posizioni -, di modo che fossero
gli atti, la legge a mettere in campo gli indirizzi per poter
"raggiungere" quella che era in quel momento comunque una criticità
enorme: questo per dire che sono i fatti a fare la differenza e non
tanto le parole. Io non so se l'unione di ALPE e UVP è una
debolezza, io so solo che, dal mio punto di vista, è un punto di
forza: è un punto di forza per i nostri territori, dal punto di
vista politico, è un punto di forza perché noi il territorio lo
conosciamo, il nostro territorio lo viviamo, con le persone noi ci
parliamo e non sono d'accordo quando si cerca di generalizzare e
"sparare" nel mucchio. Facciamo degli esempi concreti. Io ho
apprezzato l'intervento del collega Gerandin, non lo condivido
in toto
, ma ho apprezzato e ha fatto degli esempi; su certe
cose possiamo anche trovarci, su altre meno, ma è entrato nel
merito. Ognuno di noi ha una sua responsabilità, ogni tanto scherzo
col collega Gerandin dicendo: quando io facevo il secondo anno di
asilo, lui amministrava già un Comune, ma quello fa parte
dell'essere in quanto legislatori, dopodiché penso che siano i
fatti a poter parlare. Quando parlo di fatti, io penso che sia
fondamentale che si approvi questo bilancio, è fondamentale che si
possa quanto meno approvare gli atti estremamente importanti ed è
fondamentale anche mettere in evidenza, e adesso entro nel merito
di quattro o cinque punti, per quanto ha riguardato l'Assessorato
che ho avuto l'onore di poter guidare in questo anno 2019... 2019
perché prima non abbiamo mai avuto modo di governare, di fare la
differenza se non per qualche mese nel 2017.
Per quanto riguarda il settore che ho cercato di accompagnare,
guidare, io penso che su questo altri colleghi all'interno di
questo Consiglio siano d'accordo con il posizionamento che questo
Consiglio ha assunto: quello del rilancio del nostro settore
forestale; rilancio, potenziamento che è iniziato nel 2017, qualcun
altro nel 2018 ci ha messo altre energie, e oggi abbiamo ridato
insieme una certa dignità, ma non al settore, alla manutenzione del
nostro territorio, perché altrimenti ci riempiamo la bocca che
amiamo la montagna, ma la montagna va amata non solo il sabato
pomeriggio e il tardo pomeriggio, va amata 365 giorni all'anno, va
mantenuta, va accompagnata: va accompagnata con i Sindaci, va
accompagnata col Corpo forestale, va accompagnata anche con i 180
consorzi di miglioramento fondiario, che noi conosciamo quali sono
le criticità, conosciamo anche però le proprie potenzialità, ma che
non siano delle questioni
ad personam
, ma che sia una
questione comunque con un disegno per tutti e non solo per
eventualmente qualche consorzio. Il fatto di aver voluto rilanciare
questo settore io penso che andrà a garantire tutta una serie di
manutenzione del territorio, ma anche di occupazione e di crescita
professionale, anche di selezione, anche per la prima volta di
selezione per delle assunzioni a tempo indeterminato che
garantiscano le professionalità. Io penso che su questo dobbiamo
esserne orgogliosi tutti, quanto meno quelli che ci hanno creduto e
che lo hanno accompagnato.
Per quanto riguarda i consorzi di miglioramento fondiario, non è
direttamente una mia competenza ma ho avuto modo di occuparmi di
somme urgenze, di affiancare, di accompagnare i consorzi di
miglioramento fondiario per garantire i
ru
[traduzione
letterale dal patois: ruscelli], il cosiddetto "settore
secondario", quello che garantisce comunque le migliaia di ettari
che comunque sono ancora coltivati in Valle d'Aosta. Non vorrei
sottrarmi al confronto, io penso che il rilancio sulla filiera
legno o lo sviluppo o l'inizio di un percorso io penso che sia
patrimonio di tutti, di chi verrà dopo di me, dopo di tutti noi,
comunque si potrà mettere in campo un settore che va non solo
rilanciato, potenziato ma valorizzato, perché i nostri boschi
devono essere nuovamente valorizzati. Su questo anche l'inserimento
di una normativa che va a toccare la nostra rete sentieristica
potrà essere comunque utile.
Un altro passaggio almeno di semplificazione, ci proviamo - lo
verificherà chi sarà qui nei prossimi mesi o nei prossimi anni - è
quello di andare a semplificare la macchina amministrativa sul
vincolo idrogeologico. Tanti sono i Sindaci che compongono questo
Consiglio, sapete che purtroppo questo vincolo richiede lo stesso
iter per lo spostamento di un metro cubo di terra rispetto a un
grosso investimento; io penso che la semplificazione che è stata
inserita in legge vada nella direzione di dare una triplice
risposta: al cittadino, ai Comuni e anche ai professionisti, che a
questo punto potranno essere non solo più rapidi ma dare un
servizio migliore alla collettività. Per quanto riguarda il Corpo
forestale, è terminata la selezione dei 10 agenti, che sono pronti,
aspettano solo il nostro bilancio domani sera per poter essere
assunti, perché la carenza di organico all'interno delle 14
stazioni c'è, è tangibile, quindi, una volta approvato questo
bilancio... che deve essere approvato perché delle persone hanno
seguito un percorso, hanno dato degli esami, li hanno
brillantemente superati e dovranno essere
embauchées
dalla
Pubblica Amministrazione nelle prossime settimane. A seguito anche
dell'approvazione del bilancio, saremo, penso, tutti contenti che
si potrà comunque dare corso e gambe al concorso pubblico per nuovi
20 agenti forestali per il nostro territorio perché soprattutto la
quota 100 ha praticamente accompagnato numerose persone alla
pensione.
Ancora due considerazioni. Diverse sono state le mozioni
approvate tra il mese di settembre e novembre sulla questione dei
cambiamenti climatici. Io penso che lì abbiamo tre sfide
fondamentali, sono inserite nel DEFR, sono inserite anche a livello
di bilancio, a livello di disponibilità economica e finanziaria,
altrimenti ci perdiamo un pezzo. Per quanto riguarda la strategia
regionale, lo sviluppo sostenibile, dobbiamo definire un'unica
strategia di sviluppo a livello regionale e devo ringraziare
veramente la struttura del Dipartimento dell'ambiente, anche se è
stata decimata in questi ultimi quindici anni, ma che ha fatto
numerosi incontri perché questa è la sfida dei prossimi quindici
anni, è una sfida che non possiamo fare da soli come Consiglio, o
come Assessore, o come Consigliere regionale. Sono stati fatti più
di quaranta incontri negli ultimi tre mesi per attingere da tutti
le idee, le intenzioni, proposte per poi andare a definire la
strategia Valle d'Aosta 2030-2040 e abbiamo anche avuto la
possibilità di avere dei finanziamenti dallo Stato. Con orgoglio
posso dire che insieme al presidente Testolin stiamo terminando la
road map
della Valle d'Aosta
fossil free
e
carbon
free
. Quando dico "terminando", vuol dire che finalmente
abbiamo la fotografia aggiornata delle potenzialità del sistema
Valle d'Aosta, abbiamo la possibilità di poter declinare tempi,
modi, azioni e misure e probabilmente sarà in un prossimo
Consiglio, in una prossima legislatura che si andrà a codificare
quanto preparato e soprattutto quante energie sono state messe in
campo. Non è banale il passaggio che la mia Capogruppo questa
mattina ha fatto sulla candidatura del Monte Bianco a patrimonio
dell'UNESCO: non è banale perché, insieme al Sindaco di Chamonix,
insieme al
Président de la Vallée de Bagne
, lo riteniamo
fondamentale su diversi aspetti: dal punto di vista della
valorizzazione, dal punto di vista promozionale e dal punto di
vista anche culturale, perché noi che abitiamo veramente la
montagna siamo abituati a confrontarci con gli altri
montagnards
, che hanno le stesse nostre esigenze, che hanno
la nostra cultura, che hanno anche probabilmente delle criticità
simili; in questo momento, dal nostro punto di vista, è
fondamentale che ci si confronti, che si trovino comunque delle
azioni e misure condivise.
Un altro passaggio fondamentale inserito nel documento contabile
sono le importanti disposizioni e risorse economiche per le azioni
di miglioramento della qualità della falda di Aosta. Io penso che
questo sia un altro passaggio positivo dal punto di vista
ambientale perché riteniamo necessario l'inizio di un percorso.
Termino facendo un'ultima considerazione, ma domani avremo modo
di confrontarci, sulla questione delle discariche. Come tutti voi
sapete, le due discariche erano state già autorizzate: la prima nel
2014 e la seconda nel 2016. Non mi sono sottratto al confronto,
abbiamo cercato comunque di capire quali erano i margini di manovra
dal punto di vista legislativo e domani avremo modo di entrare nel
merito, nei tre emendamenti che sono stati già inseriti nel
documento; emendamenti che vanno indubbiamente a depotenziare,
emendamenti che vanno a ridurre tutta una serie di criticità che
sono state messe in evidenza da migliaia di persone valdostane, da
migliaia di persone soprattutto dalla Bassa Valle e non solo dalla
Bassa Valle, termino, Presidente, domani... io penso che sia anche
il momento in cui probabilmente, oltre a quello che è già stato
inserito nei tre disegni di legge, ci sia spazio anche per un
confronto ulteriore di posizionamento unanime di questo Consiglio,
dato che mi sembra che ci sia la necessità di trovare un punto di
sintesi legislativo che sia forte, che sia chiaro per dare una
risposta puntuale a tutto quello che è stato autorizzato nel 2014 e
nel 2016.
Presidente -
Ha chiesto la parola l'assessore Certan.
Certan (AV) -
Chers collègues, je répète souvent : "bien
faire, laisser dire", donc je voudrais me pencher très directement
dans la discussion technique des documents financiers. Ce n'est pas
pour éviter des discours politiques, mais pour cet aspect je me
reconnais parfaitement dans les mots de la collègue Morelli qui a
ce matin bien marqué le pas et l'on l'a très bien aperçu pour la
réaction qu'elle a déclenchée, souvent c'est plutôt des réactions
des autres qu'on comprend qu'on est en train de bien faire. J'avoue
que je trouve souvent dans ces derniers Conseils - je ne sais pas
si celui-ci sera le dernier Conseil - on a perdu de vue quels
étaient les points à l'ordre du jour et chacun est allé pâturer ces
moutons où il retenait bon : qui dans l'herbe verte des pentes, qui
dans les coteaux, qui dans la plaine... désormais, on l'a compris,
c'est devenu un peu une habitude, chacun parle de ce qu'il retient
indispensable. Sûrement aujourd'hui on parle d'un document
économique-financier qu'on a vu dans ce mois être très important et
l'on a vraiment aperçu dans tous les aspects qui dans quelque façon
ont été bloqués ou n'ont pas vu le jour suite au fait que le
document financier n'était pas approuvé.
Tornerò dopo sui vari spunti degli interventi che ho ascoltato
con molta attenzione di tutta l'Aula. Sicuramente sono convinta e
concordo con l'aspetto che più volte è stato sottolineato: che il
modo più immediato, e anche in qualche modo più evidente, per
procedere in un'attività amministrativa ma anche politica è la
pianificazione, la programmazione... assolutamente sì, negli ultimi
anni è mancata molto la programmazione e su tanti settori, in tanti
aspetti ci siamo ritrovati a non aver nulla di programmato, ad aver
molto poco di programmato: uno fra tutti - ne ha parlato credo il
collega Chatrian poc'anzi - è il piano, ad esempio, dei concorsi
per il reclutamento del personale; sicuramente è uno degli aspetti
che non è in questo momento da banalizzare. Sono d'accordo che sia
importante pianificare e bisogna per poter pianificare poter
lavorare.
Per quanto riguarda questo Governo, direi che abbiamo pagato
profondamente l'incertezza politica in cui ci troviamo per vari
motivi, non escludo nessuna di queste motivazioni, e credo che chi
è
concerné
renderà conto, ma ci siamo tirati su le maniche e
abbiamo lavorato alacremente, affinché portassimo a termine questo
aspetto di programmazione, che, pur essendo in ritardo, è comunque
pronto. Non abbiamo neanche mai ceduto alla
loi du roi Godot où
a raison qui crie le plus haut
, o a chi insulta, a chi
disprezza, pensando forse che elettoralmente questo paghi. Abbiamo
iniziato a vedere che forse non paga più così tanto. Non abbiamo
neanche mai ceduto a fare o a proporre marchette o a lavorare
secondo logiche di "marchettopoli", oggi ho sentito qualcuno che
parlava anche di questo. Vorrei che chi continua a ripeterlo
facesse l'elenco, ma lo facesse seriamente, si mettesse a lavorare
e a tirare veramente giù quali sono queste marchette, perché credo
sia venuto il momento di smetterla di usare parole d'effetto per
attirare l'attenzione quando non si hanno altri argomenti. Credo
che in un momento come questo sia più importante lavorare
seriamente e non in un clima dove ognuno fa il professore, ognuno
dà lezione agli altri, peggio ancora in cui ognuno aspetta che sia
l'altro a fare, salvo poi accusarlo immediatamente di aver fatto
male, lo sappiamo, probabilmente chi fa sbaglia, chi non fa è
difficile che sbagli qualcosa. Credo che questa dinamica che si è
sviluppata in questo periodo sia poco efficace e sia anche ormai
stata scoperta dai cittadini, dai Valdostani e non credo che infine
sia molto pagante anche da un punto di vista elettorale. Infine non
credo che questo mese sia stato perso, perché credo che ogni
approfondimento, ogni aspetto che viene sviscerato, che viene
rivisto permette sicuramente delle migliorie e ha permesso di
affinare il confronto anche tra alcuni di noi, di perfezionare
altri aspetti che forse non si erano così tanto approfonditi. Tutto
questo ha avuto però un prezzo molto alto: l'immobilizzazione delle
attività, l'ingessatura in alcuni casi di alcuni lavori negli
uffici e direi anche un appesantimento dell'attività ed è per
questo che oggi lo ha fatto il Presidente della Regione, ma credo
sia importante anche per noi ringraziare tutti quelli che hanno
lavorato in questo mese veramente in modo serio, senza guardare le
ore e l'impegno che hanno dovuto mettere per uscire insieme da
questa
impasse
. Impasse da cui bisogna uscire approvando il
bilancio, che, a mio avviso, non è più un
orphelin
maintenant
, ha direi tanti genitori, ha tanti educatori ed è
stato
maîtrisé
da molti. Ora, si saprà farlo crescere, credo
che sarà uno strumento utile, direi indispensabile per la nostra
Regione, e non lo sarà per qualcuno ma lo sarà per tutti. Vorrei in
questi minuti che mi rimangono entrare nel dettaglio di alcuni
aspetti, intanto per dire che ho preso nota e ho apprezzato il
lavoro svolto dai colleghi sia del contro DEFR o il DEFR "ombra",
non so più come può essere definito, un po'
le DEFR
selon
nous
. Visto che sono stati ripresi slanci filosofici, alcuni
con citazioni, altri invece più con... insomma, credo sia
importante, anche leggendo, sottolineare che alcuni aspetti sono
condivisi e sono stati ripresi nello stesso modo con forse parole
diverse, ma che avevano la stessa funzione.
Avant tout nos langues, le développement linguistique du
bi-plurilinguisme de notre Région. Je crois que personne n'a jamais
affirmé le contraire, c'est-à-dire que nos langues ne sont pas
importantes et que la langue française et le franco-provençal ne
soient pas importants pour notre Région. Bien au contraire, je
suis, par exemple, parfaitement d'accord que le fondement de notre
autonomie repose sur la question linguistique, pas seulement mais
là aussi. Il y a une façon très simple pour valoriser nos langues,
c'est de les employer. Je crois que cela nous devons le dire tous
ensemble parce qu'il est facile dire aux autres qu'il faut
valoriser les langues pour ne pas les employer après. Je crois que
sur cela nous ne sommes pas arrêtés à l'écrire dans un point de
notre DEFR, vous l'avez fait... je pense que le concept c'est
celui-là et nous le partageons. Je ne sais pas s'il faut maîtriser
du bon français et non pas comme nous le faisons aujourd'hui. Moi
j'ai rencontré beaucoup de jeunes, d'élèves, dès cette année sont
prévues des épreuves de langue française qui porteront à la
certification européenne, donc les élèves auront la certification
européenne à la fin de leur parcours d'étude secondaire. Je dois
vous avouer que nous avons en Vallée d'Aoste des élèves qui sont
très intéressés à leur parcours scolaire, qui s'intéressent et qui
demandent des
info
et je pourrais dire aussi la Vallée
d'Aoste n'a jamais eu des problèmes à avoir des bons représentants
d'élèves qui maîtrisent très bien les langues, qui maîtrisent aussi
une très grande culture. Je pense à hier, c'était la première fois
qu'à la Journée de la mémoire on partageait les moments avec les
élèves ; hier les élèves aussi ont participé au débat et ils l'ont
fait très spontanément, d'une qualité très haute, donc je dirais
qu'il faut aussi regarder quand les choses fonctionnent. Au lieu de
dire aux autres ce qu'ils doivent faire et quelle langue employer
il faudrait valoriser les langues de notre Région, des langues qui
sont valorisées par le Statut et par des lois, donc nous sommes, de
ce point de vue, aussi très protégés.
Per quanto riguarda altri aspetti che sono stati evidenziati nel
DEFR ma anche nei discorsi dei colleghi di altri gruppi, non solo
dei gruppi che hanno steso il loro DEFR, ci sono degli aspetti che
credo sia importante sottolineare, sui quali abbiamo iniziato a
lavorare, direi su alcuni non abbiamo solo impostato ma abbiamo già
l'attività a un buon livello, a un buon punto. Alcune sono leggi
che abbiamo portato in Commissione, alla V Commissione, ma che sono
ferme naturalmente lì e nel mese di settembre avevamo chiesto di
poter portare le discussioni, ad esempio, della legge sul piano
giovani. Anche su questo durante lo scorso anno e tutti i mesi
della primavera 2019 e in parte anche in autunno abbiamo avuto
degli incontri regolari con i ragazzi, i rappresentanti dei giovani
che stanno lavorando anche loro all'elaborazione del piano
triennale affinché diventi davvero un piano
partagé
, un
piano condiviso e soprattutto sia una programmazione triennale
delle politiche giovanili e non un elenco di progetti
realizzati.
Mi fermo su altri aspetti. Educazione alla cittadinanza, dal
prossimo anno sono previste 33 ore obbligatorie nel curricolo,
proprio 33 ore di cittadinanza per dare proposte, piste alle
scuole. Per questo lavoro vi è la collaborazione con l'Università,
oltre alle giornate e alle attività già previste dal piano tecnico
di responsabilità educativa. Se devo dire, ho apprezzato il
passaggio fatto dal collega Restano sull'inclusione, sul raccordo
che deve esserci e che stiamo portando avanti fra sanità e scuola,
ad esempio, riguardante le disabilità ma anche le problematiche
riguardanti il DSA. Credo che questo aspetto sia stato poco
sviluppato, ad esempio, nel DEFR dei gruppi di opposizione, ritengo
che l'approccio sia stato piuttosto di andare verso una scuola
dell'eccellenza ma mi permetto di dire che le linee guida europee e
la prossima programmazione, il prossimo piano di istruzione
2021-2027 sul quale stiamo lavorando dell'Unione europea parlano in
modo chiaro di una scuola dell'eccellenza ma anche di una scuola
inclusiva, di una scuola per tutti. È per questo che nel nostro
DEFR, in modo sicuramente sintetico, mi permetto di dire, collega
Pulz, non disordinato, abbiamo trattato i vari punti e ci sono
sicuramente punti che sono appositamente dedicati all'inclusione,
alle raccomandazioni europee, che chiedono proprio competenze
chiave sull'educazione e la formazione, una formazione continua e
non solo una formazione che sia fatta a
flash
, quindi su
questo sicuramente il piano di formazione che abbiamo programmato,
e non c'era un piano triennale, tiene conto di queste linee. Vi è
sicuramente anche un raccordo, nel nostro DEFR abbiamo cercato di
potenziare questo modo di lavorare verticale fra diverse scuole,
fra diverse competenze, fra diversi gradi di scuola; lo abbiamo
messo chiaramente in evidenza, è necessario ancora di più il
raccordo fra alcuni gradi di scuola, però mi permetto di dire che
non credo che ci sia una scuola che funziona e una scuola che non
funziona. Ritengo che sicuramente sia aumentata la burocrazia
all'interno delle scuole ma non credo che si possa "fare di tutta
l'erba un fascio" e di dire che vi è ancora troppa poca competenza
in alcuni gradi di scuola. Mi permetto di dire che vi sono
insegnanti e vi sono competenze di alto livello proprio per le
motivazioni che ho citato prima.
Vi sono altri aspetti sui quali vorrei soffermarmi. Innanzitutto
- e questo lo troviamo nel nostro DEFR - abbiamo dato importanza al
raccordo fra scuola e lavoro, lavorando in modo sinergico con
l'Assessorato delle politiche del lavoro sull'alternanza
scuola-lavoro, sugli IeFP e anche sulla sperimentazione del Centro
Regionale Istruzione Adulti (CRIA), che non è una sperimentazione
banale ma è una sperimentazione che proprio viene sempre più
richiesta e risponde ai principi della formazione continua.
Abbiamo poi dato importanza anche ad aspetti quali la didattica
e anche la metodologia didattica. Non credo che l'insegnamento sia
un banale passaggio di informazioni o di competenze, credo
soprattutto che non sia un passaggio di nozioni, e questo bene lo
sanno gli insegnanti ma sempre meno nella scuola spesso si ha lo
spazio e ci può essere lo spazio da dedicare a questa importante
sezione della Scienza dell'educazione, e credo che questo
potenziamento di lavoro e di sinergia con l'Università della Valle
d'Aosta sicuramente porterà a dei frutti nei prossimi anni dei
quali sicuramente potremo essere fieri.
Infine tratto un argomento che molti hanno citato, uno degli
emendamenti e delle norme che abbiamo aggiunto in questo mese e sui
quali abbiamo cercato, su sollecitazioni anche di alcuni
Consiglieri, di dare una risposta alla necessità di fare delle
verifiche sugli edifici scolastici, questo è uno dei punti anche
della finanziaria nazionale, quindi sicuramente non è una tematica
che inventiamo; credo che la mappatura che la nostra Regione ha sia
comunque già di alto livello, ma sicuramente gli edifici scolastici
nei quali i nostri ragazzi passano la maggior parte del loro tempo
devono essere sicuri e soprattutto devono poter rispondere proprio
a quelle leggi di benessere e di incentivo... anche proprio al
benessere che i ragazzi in formazione devono avere.
Concludo dicendo quindi che tutto il discorso dell'edilizia
scolastica che stiamo cercando di portare avanti sarà sicuramente
in questi mesi potenziato o dovrà essere potenziato con gli Enti
locali.
Dalle ore 22:12 riassume la Presidenza la presidente
Rini.
Rini (Presidente) -
Altri in replica? La parola
all'assessore Bertschy.
Bertschy (AV) -
Cercherò di essere rapido e anche di dare
alcune informazioni essenziali, anche perché credo che il tempo che
abbiamo avuto tutti quanti per analizzare il bilancio... non si ha
bisogno di un dettaglio ma piuttosto di una visione rispetto al
lavoro che ognuno di noi ha fatto all'interno del lavoro collegiale
della Giunta insieme alla maggioranza per sviluppare i propri
settori. Credo anche che sia opportuno guardare soprattutto alle
cose da fare e ai progetti da mettere in campo nel prossimo
triennio piuttosto che stare a ribadire o a replicare, è normale
che nella dialettica di questo Consiglio ognuno veda e legga i dati
come meglio crede ed esponga le sue ragioni. Noi stiamo cercando di
lavorare con degli atti di programmazione, stiamo cercando di
mettere in campo progetti di sviluppo e stiamo cercando soprattutto
di rendere coerenti questi progetti con il finanziamento delle
risorse e di legare le iniziative del DEFR ai progetti di bilancio.
Ovviamente anche questi nuovi strumenti, DEFR e bilancio, per
quello che è oggi il nostro sistema diverso di applicarlo, hanno
bisogno di tempi di maturazione, di lavorazione e c'è bisogno anche
di essere sempre più efficaci insieme ai nostri uffici per evitare
di correggere in corsa poste magari mal impiegate o soprattutto mal
preventivate. Io credo che in questi anni qualche cosa abbiamo già
fatto e si migliorerà ancora. Gli strumenti a disposizione sono
strumenti più complessi che però possono essere utili a tutti
quanti per migliorare la programmazione. I Dipartimenti Politiche
del lavoro, Trasporti e Affari europei sono tre dipartimenti che
sono nati e sono stati messi insieme col nuovo Governo, c'è stato
bisogno a inizio di quest'attività di governo anche di rendere
coerente il lavoro delle strutture e su quello abbiamo dedicato del
tempo proprio per far sì che tutta una serie di atti potessero
diventare degli atti di facile lettura e di facile applicazione a
partire dall'Assessorato. Nel lavoro le risorse impegnate sono
circa 10 milioni di euro di risorse dirette e più di 18 milioni di
euro di risorse dedicate al fondo sociale. Con queste risorse si è
dato vita nel 19 a delle iniziative e soprattutto si sta lavorando
in senso di una programmazione per ogni atto e per ogni azione
legate al triennio e non più all'annualità; un'impostazione che è
gradita da chi collabora con noi, un'impostazione che è gradita
agli enti di formazione, alle agenzie per il lavoro, ai
professionisti, alle imprese, che vedono in questo modo di
approcciare i finanziamenti e le attività da parte
dell'Amministrazione un'attenzione anche alla programmazione delle
proprie esigenze e dei propri progetti. È evidente che tutto questo
si deve sposare con una stabilità anche di risorse politiche perché
poi, com'è corretto che sia, rispetto alla sensibilità e alle idee,
ognuno pone la propria azione. Credo che le cose importanti che
abbiamo messo in campo in questo periodo sono l'aver ricostituito
il Consiglio politiche del lavoro, che è operativo dal settembre
scorso, e aver dato operatività a un metodo di lavorare che ci ha
messo in condizione di far agire insieme attori diversi,
associazioni che rappresentano settori diversi in un periodo di
intensa collaborazione per arrivare a definire una prima bozza di
piano di politiche del lavoro, che è stato presentato questo
pomeriggio e che sarà un'utile base di partenza o ripartenza per il
futuro della legislatura o per la nuova legislatura, un documento
che verrà approvato dal Consiglio politiche del lavoro nel prossimo
periodo e che poi potrà arrivare alle Commissioni e al Consiglio
regionale per la sua espressione. Questo per dire che attraverso
atti di programmazione possiamo meglio finalizzare l'utilizzo delle
risorse e anche raccogliere le esigenze di coloro che aspettano
attività e progetti.
Il Consiglio politiche del lavoro ha anche messo in condizione
l'Amministrazione regionale di raccogliere altre esigenze e su
queste stiamo sviluppando le nostre future azioni. Ci sono alcuni
progetti che credo siano degni di segnalazione in quanto innovativi
nella loro costruzione. Partirà nel settembre prossimo il primo
corso per manutentori Industria 4.0, un corso che vede nella nuova
modalità di lavoro la possibilità per i ragazzi di aderire a un
progetto di formazione, che, grazie ai protocolli d'intesa che
abbiamo firmato con le aziende Cogne e le associazioni di categoria
Confindustria, permetterà a questi ragazzi di ottenere nel corso di
formazione circa 2000 ore, borse di studio per poter frequentare
degnamente e dignitosamente il percorso di formazione, e
soprattutto troveranno alla fine di questo percorso di formazione
la possibilità di un posto di lavoro vista la disponibilità
attraverso il protocollo delle aziende di andare ad assumere.
Questa modalità che riportiamo anche in altri progetti è una
modalità che è innovativa nel suo approccio e che riteniamo valida
per evitare di produrre corsi, forse anche da qualche parte l'ho
letto, in qualche atto che in questi giorni è girato per il
Consiglio, di fare certificati che rimangano fini a loro stessi.
Dobbiamo collegare il momento della formazione al mondo del lavoro
e viceversa e far sì che queste attività che i nostri enti di
formazione mettono in campo siano attività riconosciute da coloro
che poi la formazione la devono utilizzare per le loro attività e
per le loro aziende.
Un'altra attività che ritengo sia utile segnalare al Consiglio è
quella dell'istituzione nel nuovo bilancio dei primi progetti di
utilizzo dei
voucher
: voucher per i servizi al lavoro,
voucher personalizzati per l'acquisizione di formazione o di
qualifiche; formazione che può essere pensata per i nostri giovani,
che vanno a cercare di acquisire ancora nuove competenze nei loro
percorsi di lavoro e di studio all'estero, ma formazione che può
essere dedicata ai nostri disoccupati. Partirà, una volta approvato
il bilancio, nella prossima primavera il primo corso per dare una
possibilità a chi è in stato di disoccupazione di acquisire le
patenti per il trasporto pubblico locale o per il trasporto,
patente C, patente D, per dare anche qui una risposta a settori che
ci hanno segnalato oggi difficoltà di reperire personale con questo
tipo di patente. L'idea quindi è di cercare di dedicare alle
persone che sono iscritte ai centri dell'impiego, che sono in uno
stato di disoccupazione, percorsi che siano percorsi che anche qui
vedano la possibilità di riacquisire delle competenze, di
utilizzarle e di ritrovare un posto di lavoro. Inoltre nel nuovo
progetto di bilancio, seppure con risorse che andranno
implementate, ci sono attività per l'autoimprenditoria, ci sono
attività che sono legate all'apprendistato, è pronta la nuova legge
per i servizi di lavoro per la formazione professionale, e c'è
anche un obiettivo che insieme al Consiglio politiche del lavoro
abbiamo lanciato: quello della revisione del sistema dei progetti
LUS per cercare di renderli più coerenti e cercare di renderli più
utili all'innovazione e anche alle differenze che oggi ci sono
nell'utilizzo di questi progetti, quindi, rispetto ai servizi per
il lavoro, il nuovo piano delle politiche del lavoro permetterà di
avere una visione che è una visione che porteremo in maniera
trasversale su tutti i settori dell'Amministrazione regionale.
L'Amministrazione regionale - e questo le associazioni ce l'hanno
chiesto - dovrà essere più precisa ma anche politicamente dovrà
avere una chiarezza rispetto ai suoi investimenti a livello di
bilancio pubblico sui settori trainanti. Quello che chiedono le
imprese e quello che ci chiedono coloro che collaborano e
utilizzano le risorse pubbliche, ma non solo, è di avere ben chiaro
il progetto di sviluppo e dove indirizzare le risorse.
Evidentemente sviluppando investimenti, bisogna sviluppare progetti
di formazione e costruire progetti che insieme alla scuola con un
buon collegamento permettano ai nostri ragazzi di acquisire quelle
competenze rispetto ai settori sui quali investiremo. Su tutto
dovremo potenziare sicuramente ancora gli investimenti nel turismo
e questo è stato fatto evidenziare come uno dei temi sui quali si
può fare ancora molto; è bene fare promozione, è bene migliorare le
nostre attività di promozione, e se i risultati brillanti di alcuni
settori quest'anno dimostrano come sia stata fatta una buona
attività, si deve fare ancora di più per costruire progetti di
sviluppo per le imprese e permettere ai nostri imprenditori di
vedere e di avere delle risposte.
Rispetto ai trasporti, abbiamo fatto, credo, le attività un po'
più importanti in questa prima fase: cercare di rilanciare i
rapporti con lo Stato, i rapporti con la Regione Piemonte, i
rapporti con le due aziende rispetto al grande tema della nostra
ferrovia. La ferrovia che è in ritardo, che ha le difficoltà che in
questi ultimi mesi, tra l'altro, si sono accentuate rispetto a
problemi di innovazione apportata da RFI sulla linea e sulle
infrastrutture, che invece stanno determinando ulteriori disagi;
col sistema delle infrastrutture ferroviarie però si sono messi
finalmente in azione progetti di investimento di circa 36 milioni
di euro che sono stati dedicati alla Valle d'Aosta l'anno scorso,
purtroppo non hanno visto seguito quest'anno nel progetto di
bilancio dello Stato ma su questo si continuerà a insistere e con
le Regioni, con la Regione Piemonte e col Ministero e con le
aziende si è però dato il via a un modo di lavorare che ci ha
permesso di avere oggi una serie di obiettivi pronti per essere
sviluppati. Su tutti inizia il progetto di elettrificazione della
linea e soprattutto gli investimenti per la riapertura futura
dell'Aosta/Pré-Saint-Didier. Sul modello del TPL abbiamo avviato -
e credo che questo sarà il progetto che nel prossimo anno
qualificherà un po' l'offerta dei servizi del trasporto pubblico -
il sistema della bigliettazione elettronica; è in corso d'appalto e
finalmente avremo anche in Valle d'Aosta la possibilità di
utilizzare le nuove tecnologie, ma soprattutto di utilizzare il
trasporto pubblico con un unico sistema di biglietto, questo che
permetterà sia ai Valdostani che ai turisti di avere un'offerta
all'altezza di una regione turistica e soprattutto di una Regione
che vuol fare del trasporto pubblico un modello di sviluppo.
Abbiamo provato a innovare su alcuni settori, in questi giorni
abbiamo pubblicato i dati dei primi due mesi delle nuove navette su
Aosta, dati positivi; è iniziata anche un'attenzione diversa
rispetto ai sistemi del servizio notturno, prima dalle persone con
disabilità, per le persone con ridotta capacità motoria, nella
scorsa primavera abbiamo attivato i servizi notturni per loro e in
quest'ultimo periodo i servizi notturni che dai primi dati sono
particolarmente apprezzati dai giovani, dalle famiglie e dai
lavoratori. Abbiamo anche attivato i collegamenti con gli
aeroporti, anche qui con progetti triennali, Malpensa e Caselle, e
collaborato con l'associazione ADAVA e con le aziende per rendere
stabili queste offerte e per permettere di promuovere questi
collegamenti all'interno dei pacchetti turistici.
Rispetto al sistema dei trasporti - questo l'ho segnalato più
volte in passato -, si è finalmente risolto il contenzioso che
c'era all'interno della società AVDA, lavoro che era già stato
portato avanti dalla precedente Giunta che noi abbiamo concluso;
evidentemente, rispetto all'aeroporto, le attese sono tante e gli
obiettivi assegnati all'attuale Consiglio di amministrazione sono
quelli di valorizzare questa iniziativa che ha permesso di
risolvere quelle criticità tra soci. Quello che abbiamo anche
cercato di fare è di stabilizzare, di dare una programmazione nuova
al settore degli impianti a fune che sta dando dei risultati
importanti in questa stagione: più 26 percento di primi ingressi
sul triennio e più 29 percento di fatturato sempre sul triennio. A
un settore così importante abbiamo dedicato delle attenzioni in
termini di programmazione sulla legge n. 6 e sulla legge n. 8 e
abbiamo cercato soprattutto di dare attenzione a quegli
investimenti che aspettano da tempo i grandi comprensori: il primo
sarà sulla Thuile, il secondo qui a Pila e questo per dare risposte
a un settore che oggi produce un PIL o un fatturato notevole, ma
soprattutto che, grazie alla sua attività, permette di tenere vive
tante vallate e tutto quel sistema economico che si è sviluppato
intorno ad essi: è per questo che abbiamo fatto anche attenzione in
questa proposta di bilancio a dare una prima risposta ai piccoli
comprensori e su questo credo che avremo ancora tempo di tornarci.
I grandi investimenti dei settori impianti a fune li abbiamo
collegati a un progetto anche di attenzione rispetto alla Comunità,
ai Valdostani, abbiamo il piacere di dire che il progetto "Skipass
per i giovani" e il progetto "SCIvolare a scuola" hanno raccolto il
consenso delle famiglie valdostane, dei Valdostani e dei giovani.
Non è solo una questione di investire sugli impianti a fune, di
fare grandi investimenti, ma anche è importante rendere questo
settore e questo sport di montagna più coerente e più vicino alla
Comunità. Sono tanti gli skipass venduti: più 74 percento rispetto
all'anno scorso per i giovani e sono tante le persone che, a detta
degli addetti ai lavori, sono tornate a sciare. Questo ci fa
piacere, si investirà ancora in questa direzione, dovremo così
sviluppare un'attenzione al settore dello sci alpino e sci di fondo
per far sì che i ragazzi possano, da un lato, divertirsi ma,
dall'altro, anche acquisire un interesse per tutte quelle
competenze che la montagna, attraverso queste professioni, può dare
loro da adulti.
Per quanto riguarda gli affari europei, mi sembra giusto
segnalare il lavoro che è stato fatto in termini politici ma
soprattutto dalle strutture dirigenziali per recuperare il
gap
e le difficoltà che abbiamo vissuto rispetto al Fondo
sociale europeo. Non sono risolti tutti i problemi, a livello
organizzativo c'è ancora molto da fare, c'è bisogno di migliorare,
abbiamo visto alcuni ordini del giorno anche al riguardo... nel suo
complesso la macchina che mette in spesa e che utilizza il Fondo
sociale europeo, dalle scuole alle SSRAI
che ci sono
all'interno dell'Amministrazione regionale, però si è voltata
pagina e, rispetto al Fondo sociale, c'è soddisfazione in
particolare degli enti che hanno rivisto pubblicare bandi e
progetti di utilizzo delle risorse che vogliono dire che la
macchina ha ricominciato a funzionare. Ripeto: c'è ancora
sicuramente molto da fare ma questo è un segnale positivo
dell'attenzione che un po' tutti abbiamo dato a queste risorse;
attenzione che stiamo sviluppando ancora, siamo nella fase
ascendente, si stanno decidendo i programmi per il 2021-2027, è in
atto l'interlocuzione politica ma anche quella tecnica, ed è stata
presentata la prima bozza del quadro strategico regionale;
evidentemente tutta questa situazione non aiuta, dovremo essere
molto attenti a far sì che in questi mesi tutto proceda sia in
termini tecnici che politici perché siamo nella fase più importante
della programmazione.
Rispetto alla programmazione europea, io credo sia importante
anche segnalare che, grazie a un sistema di bilancio che può andare
avanti a dare delle risposte in questo senso, all'utilizzo
dell'
overbooking,
che vuol dire le risorse regionali
accompagnate a quelle del Fondo sociale europeo, si stanno mettendo
in campo già i nuovi progetti anche per la programmazione 2021-2027
e per andare in spesa il più in fretta possibile. Credo sia giusto
ragionare chiudendo, sia giusto segnalare questo proposito che
presenteremo a breve, quello regionale della mobilità ciclistica ma
soprattutto insieme a questo piano presenteremo le risorse
necessarie per avviare gli studi e i progetti necessari a collegare
la pista ciclabile dalla Bassa Valle all'Alta Valle, quindi ci sarà
modo di replicare ancora, di discutere ancora su questi progetti.
Quello che mi sento di dire è che è stato fatto in questo anno un
lavoro non di utilizzo delle risorse senza una valutazione e una
programmazione ma è stato fatto un lavoro, soprattutto grazie alle
strutture, di utilizzo di risorse nel 2019 ma di preparazione del
progetto nel 2020, 2021, 2022 coerente con alcuni obiettivi del
DEFR e coerente con le idee che sono state apportate da tutti
coloro che hanno lavorato con l'Assessorato.
Presidente -
Ricordo che siamo ancora in fase di replica.
I relatori? Per la replica, la parola al relatore Marquis.
Marquis (SA) -
È stata una giornata intensa di confronto,
di dibattito sul bilancio e ho ascoltato sempre con attenzione gli
interventi dei colleghi. Mi limiterei a alcune considerazioni di
carattere politico di sintesi. Ho sentito parlare oggi sotto il
profilo politico molto di elezioni, di dimissioni, sono stati fatti
dei ragionamenti e sono state sviscerate delle posizioni, tutte
sicuramente molto rispettabili e legittime. Ho sentito parlare di
"schiena dritta", di battaglie, di combattere per degli ideali, di
essere fermi, di portare avanti le proprie idee con grande
coerenza. Ecco, io credo che questo sia importante per tutti sotto
questo profilo, perché bisogna essere convinti delle proprie
opinioni, essere portatori degli ideali del proprio movimento e dei
propri gruppi, però ci tengo a sottolineare che questo è un sistema
di tipo parlamentare prettamente proporzionale. Siamo stati eletti
non secondo un metodo di elezione diretta, e quindi c'è una
maggioranza individuata dai cittadini, ma quest'Aula è il frutto,
35 persone, di un'elezione dove ci siamo presentati con le proprie
idee e le proprie opinioni, ciascuno in liste separate e portatori
delle idee dei propri movimenti laddove ne siamo i rappresentanti.
Sotto questo profilo, credo sia importante dire anche quindi che
l'obbligo morale che ci viene dato dai nostri elettori è che dal
giorno dopo bisogna lavorare cercando di confrontarsi tutti assieme
per trovare delle soluzioni per la nostra Comunità. Non credo che
l'obiettivo sia quello di alzare delle pareti, che, di fatto, non
possono aiutare a contribuire a trovare le soluzioni per sviluppare
la nostra Comunità. Dentro quest'aula, facevo una piccola somma,
siamo rappresentanti di 10-11 gruppi consiliari, gruppi molto
piccoli, ciascuno convinto di essere portatori di idee. Se però non
riusciamo a confrontarci, se non c'è un'attitudine al confronto,
diventa difficilissimo poter dare delle risposte alla comunità e
credo che questo sia un problema grande e che è stato sottovalutato
da parte di noi tutti e credo sia corretto fare sotto questo
profilo dell'autocritica, perché diversamente bisogna combattere e
combattere fino a quando saranno tutti morti e ci sarà solo un
gruppo e allora quel gruppo potrà in modo integerrimo portare
avanti e far prevalere le proprie idee. Credo che invece la
responsabilità nostra sia quella di saper mediare. Non possiamo non
mediare in questo contesto politico, perché diversamente non si
potrà mai dare delle soluzioni ai problemi dei Valdostani, cioè
domani noi possiamo dimetterci, come qualcuno oggi ha presentato la
proposta, si andrà a elezioni, il caso potrebbe portarci a creare
una situazione speculare a questa che c'è oggi. Stamattina facevo
con una riflessione a un collega: "ma se noi andassimo a votare e
si riproponesse esattamente questa situazione, cosa faremmo il
giorno dopo?", "ah, il giorno dopo tratto", e allora? "Il giorno
dopo tratto, il giorno dopo ci troviamo e siamo disponibili", ma
perché non siamo disponibili oggi allora? Vogliamo far perdere
qualche mese in più ai Valdostani? Ci sta tutto. Io ieri nella
relazione avevo fatto un passaggio dove dicevo che sarebbe stato
anche importante durante la discussione del bilancio dibattere,
confrontarsi su quelle che sarebbero state le conseguenze di andare
direttamente alle elezioni, poi possiamo benissimo decidere domani
tutti insieme di andare in questa direzione, anzi sarà la direzione
più probabile perché non pare allo stato attuale che ci siano delle
possibilità di convergenza. Se dobbiamo andare a elezioni, bisogna
avere dei progetti, bisogna avere un progetto di confronto; non
credo che l'elezione sia un regolamento di conti tra gruppi
politici per cercare di determinare un rapporto di forza diverso,
io credo che ci sia la necessità di creare qualcosa per poter
determinare delle convergenze che possano dare una governabilità.
Abbiamo discusso, tutti hanno portato il loro contributo in questa
giornata in termini di idee, ho visto che sono stati presentati
diversi ordini del giorno che rappresentano anche uno sforzo di
energie che sono state messe a disposizione per dare delle
soluzioni a dei problemi, indirizzare il Governo a risolvere delle
questioni. Tutti noi dobbiamo sapere che approviamo il bilancio, se
domani mattina ci dimettiamo, quegli ordini del giorno possono
finire nella pattumiera, perché non ce n'è più uno che presenta una
validità, non ce n'è più uno che può essere attuato. Questo quindi
rappresenta della pura marcatura eventualmente del territorio ma è
uno sforzo che non porta a nulla di costruttivo se non c'è un
Governo che riesce ad attuare queste idee che sono state messe a
disposizione, così come tutte le altre proposte sono delle proposte
che non potranno trovare soluzione. Abbiamo tutti avuto modo di
sentire qual è stato il commento per un mese di esercizio
provvisorio: un mese di esercizio provvisorio ha creato dei disagi
all'amministrazione, a chi si deve occupare tutti i giorni di
portare avanti la macchina amministrativa e sono state parecchio
enfatizzate queste questioni. Io credo sia doveroso da parte nostra
ciascuno dire come la pensa di cosa succede, cosa succederà in
questo scenario da qui ai prossimi sette-otto mesi; vuol dire
creare un esercizio provvisorio che durerà sette-otto mesi, quindi
un disagio otto volte tanto quello che si è creato. Poi se non
siamo capaci a trovare una soluzione, ovvio che si creerà questo
disagio, però a quel punto, come ho sentito oggi, quando si parla
di responsabilità, credo che siamo in 35 e ciascuno si deve
assumere un trentacinquesimo sulla propria pelle di responsabilità,
perlomeno perché credo che la situazione sia questa di tutta
evidenza. Ecco, su questo argomento non c'è stato modo nel
dibattito di sentire qual era il pensiero dei colleghi, forse una
cosa che sarà sfuggita dalla discussione, però credo sia comunque
doveroso lasciare una testimonianza, perlomeno all'Aula in questa
sede, di quello che sarà il futuro per la Valle d'Aosta nei
prossimi mesi qualora si voglia legittimamente e correttamente
percorrere questa strada. Ecco, credo che questo da parte nostra
sia importante sottolinearlo.
Presidente -
La parola al relatore Aggravi.
Aggravi (LEGA VDA) -
Una breve battuta su alcuni temi che
hanno contraddistinto in particolare le relazioni di alcuni membri
del Governo. Una sola battuta al collega Marquis: forse a volte non
è un problema di convergenza ma di equilibrature, quindi purtroppo,
come lei sa, lei me lo insegna, l'equilibrio è molto importante,
perché a volte la convergenza si trova, soprattutto in politica,
noi due lo sappiamo bene, però l'equilibratura è qualcosa di ben
diverso.
Voglio anche ringraziare la collega Certan per gli spunti che ha
dato e soprattutto per la nota di stima, perché in Italia il DEFR
"ombra", il Governo "ombra" ha un significato negativo, invece nel
mondo anglosassone ha un significato molto positivo. Io, anche se
alcuni passaggi del suo intervento devo rivedermeli perché, vista
l'ora, forse mi sono un po' perso, io credo e ho voluto vedere nel
suo commento comunque degli spunti molto interessanti. Se qualche
volta abbiamo scritto magari le stesse cose in modo diverso, per
carità di Dio, è una cosa positiva, io non lo vedrei dal lato
negativo, perché vuol dire che qualcosa anche voi di buono lo
pensate, mi si perdoni la battuta di fine serata. Sulla parte della
programmazione concordo pienamente con lei, su tanti settori - e
qua dobbiamo renderne conto - il fatto è che comunque l'instabilità
politica non aiuta la programmazione perché spesso chi ha
programmato poi si è trovato in un
bref délai
a non essere
più seduto sul "ponte di comando" e comunque già la macchina
amministrativa ha i suoi tempi e poi successivamente chi è arrivato
dopo ha pensato di riprogrammare e quindi stiamo vivendo una fase
di continua riprogrammazione e di poca attuazione. Il bilancio non
è un
orphelin
, ha tanti padri, madri, diciamo ha tantissime
persone che gli stanno intorno, ecco, spesso sono gli orfani che
hanno tanti genitori, questo un po' mi preoccupa, ma sicuramente
qualcuno questo bilancio prima o dopo troverà appunto il suo
attuatore o chi magari lo varierà. Questo è forse più il mio
auspicio che spero possa passare poi anche da un voto degli
azionisti veri e propri, che non sono 35 ma sono molti di più e ci
stanno... forse non in questo momento, ma ci hanno ascoltato e sono
i nostri elettori.
Volevo chiudere con alcuni spunti portati dal collega Chatrian.
Io lo dissi nella relazione: forse siamo quelli "dell'isola
felice", forse abbiamo citato un passaggio nostalgico o comunque si
cercava di far ripensare ai fasti del passato. Il fondo perso, è
vero, non è tutto male, per carità, in alcuni aspetti ha avuto
anche dei lati positivi, però vede, Assessore, l'abitudine fa a
volte... crea delle continue abitudini, il fondo perso dimostra
oggi che quando le risorse... che poi arriviamo anche lì, stia pure
tranquillo, magari poi ci arriva anche lei su quest'aspetto, ma poi
andiamo sull'emendamento vero e proprio... l'abitudine crea un
sistema che nel momento in cui poi non ci sono più le risorse e non
gode più del fondo perso, ovviamente c'è un corto circuito e c'è
anche un'attesa che non c'è più... Anche quando più volte abbiamo
detto, ho detto: "non dobbiamo creare delle false aspettative"...
spesso e volentieri qualcuno richiama il fondo perso per dare delle
false aspettative al di fuori e il fondo perso sappiamo che nel
tempo è stato usato spesso e volentieri dai cittadini anche per
programmare degli investimenti importanti, non possiamo più dare
delle false aspettative.
Per quanto riguarda il discorso della tassazione, l'avevo
dimenticato nell'intervento prima ma ne approfitto. Lei giustamente
ha citato il passaggio di abbassamento dell'IRAP, io ho questa
fissa, me ne prendo la colpa, sull'IRPEF; le assicuro che nel breve
tempo in cui ho governato so benissimo che è difficile fare
determinate scelte, è molto più facile arrivare, togliere, diciamo
un taglio alla spesa, perché qua bisogna dirselo, quando si
abbassano le imposte, non è che i soldi li porta Godot, cioè
andiamo a tagliarli dalla spesa corrente. C'è chi ama tagliare la
spesa corrente, chi ama ridistribuirla un po' ma
à chacun son
rôle et à chacun sa pensée
, quindi diciamo che su questo,
grazie a Dio, ci dividiamo, perché altrimenti a un certo punto, se
ci vogliamo tutti bene, troviamo la convergenza e l'equilibratura
che citava il collega Marquis.
Un'ultima battuta su una vicenda. Io penso che non è il metodo,
diciamo il discorso Casinò, che il collega Luboz ha contestato. Il
collega Luboz citava un evento del 28 settembre, quando le porte di
questo Consiglio furono chiuse. Ecco, forse in quel momento lui non
citava il metodo di come il sottoscritto, o lei, o chi peraltro ha
cercato di risolvere quel problema... il metodo forse che è stato
contestato è stato un metodo, perdonatemi se lo dico perché ero
seduto là, con i dirigenti di un piccolo processo, e dico "piccolo"
perché non voglio fare polemica, anche un po' sommario, che forse
alla fine la storia ha dato ragione alla parte che era sotto
accusa.
Presidente -
Per la replica, la parola al presidente
Testolin.
Testolin (UV) -
Grazie a tutti quelli che sono
intervenuti per il loro contributo a questa discussione sul
bilancio; grazie a quelli che hanno voluto portare delle proposte,
che poi si concretizzeranno sicuramente in emendamenti; grazie a
quelli che lo hanno fatto prima di questa seduta, grazie a quelli
che lo hanno fatto durante questa seduta; grazie per aver dato
anche soddisfazione a quello che io avevo anticipato un po' ieri,
perché evidentemente all'interno di un'Aula ci sono molti punti di
vista. C'è sicuramente qualcuno che ha lavorato con passione anche
nel proporre delle cose alternative a quelle che prevede il
bilancio, c'è qualcuno che invece si è limitato senza analizzare
troppo questi percorsi, o queste opportunità, o queste necessità di
fare dei passaggi che all'interno di un bilancio sono molte volte
obbligati: quelli di programmazione, quelli di rispetto delle
regole, quelli di avere chiari quelli che possono essere i passaggi
per l'utilizzo di determinate risorse ...e altri si sono limitati
al discorso del "bar sport", hanno enfatizzato nuovamente degli
aspetti politici che io avevo cercato di riportare all'interno
della mia relazione con molta onestà, nel senso che siamo tutti
coscienti del periodo che abbiamo vissuto, ma  sappiamo che
queste occasioni qualcuno non se le lascia scappare per insinuare
delle false o delle mezze verità. Io l'ho già sottolineato in
precedenti interventi: si possono criticare le scelte, si possono
criticare le capacità, si possono criticare i numeri messi da una
parte piuttosto che dall'altra, ma sul metodo e la serietà non si
transige. Questo mi dispiace ma lo rimando a tutti quelli che hanno
voluto insinuare qualcosa rispetto a questo bilancio, perché credo
che coloro che hanno lavorato a questo bilancio - e le relazioni
dei quattro colleghi di Giunta ne sono una dimostrazione - lo hanno
fatto con passione, con impegno, con cognizione di causa,
conoscendo le problematiche che toccavano ciascuno di loro e che
molte volte venivano affrontate trasversalmente, perché i problemi
e le opportunità vanno colti assieme, vanno condivisi, vanno
portati avanti il più possibile come una squadra. Ebbene, ci sono
delle situazioni che invece hanno voluto sottolineare come l'etica
debba sempre e solo essere da una parte. Io non la vedo così:
l'etica e il lavoro e la serietà quando c'è, c'è, quando non c'è,
non c'è. Non si può pensare che, facendo della provocazione, si
possano dare delle risposte. Probabilmente qualche volta il fatto
di criticare senza essere troppo puntuali è sinonimo di poca
coscienza di quello che si sta analizzando, e questo è un peccato
perché il tempo che è intercorso, e così faccio anche un piccolo
cenno per onor di verità alle tempistiche di analisi che ci sono
state su questi provvedimenti. Si cerca sempre di migliorare, negli
scorsi anni e lo scorso anno in particolare il DEFR era arrivato
assieme al bilancio i primi di dicembre, quest'anno è stato
approvato in Giunta il 17 di settembre. Il bilancio è stato
approvato dalla Giunta il 13 di novembre, dieci giorni più dieci
giorni meno, sono i tempi compatibili con il mese di tempo per
arrivare a metà dicembre anziché ai primi di dicembre evidentemente
per poterlo approvare.
Ci sono una serie di esternazioni che non incontrano, diciamo,
la mia visione delle cose, ma ci sta. Quando si parla di imprese
che sono lasciate allo sbando o di commercio perché si preferisce
fare delle altre iniziative, le altre iniziative molte volte sono
propedeutiche - lo hanno detto anche i miei colleghi - a creare
quelle opportunità che diano al tessuto produttivo regionale tutta
la possibilità di avere delle opportunità di lavoro, di crescita,
di guadagno, che a loro volta alimentano altre iniziative. È
l'esempio che ha toccato il collega Bertschy, sul quale ci siamo
trovati assolutamente d'accordo nel prevedere le risorse importanti
rispetto al passato sugli impianti di risalita e di destinare
all'interno di una norma per cui ci sia una traccia per chi verrà,
evidentemente convengo sul fatto che ci possano essere in futuro -
e l'avevo detto nella mia relazione - delle variazioni che vadano a
migliorare o a modificare anche da un punto di vista strategico un
bilancio.
Mi permetto anche di dire - e lo dico con molta serenità - che,
per quanto mi concerne, sono sempre stato abituato a spiegare, a
valorizzare e a cercare di trasmettere il lavoro fatto dalla
squadra a cui appartengo e non a criticare il lavoro degli altri.
Questo è un principio che io tutte le volte che mi approccio a
qualsiasi tipo di attività cerco di mettere in luce, perché, per
vendere una macchina, non è che devo dire che le macchine che
vendono gli altri sono tutte dei catorci, devo valorizzare il mio
prodotto, e poi può essere condiviso o non condiviso, ma molto
serenamente si mettono in luce gli aspetti positivi di un percorso
che si è fatto seriamente e con molta attenzione a quello che si
faceva, nel cercare di migliorare e non di umiliare un qualcosa che
è stato fatto prima, perché - lo diceva bene qualcuno prima di me -
purtroppo le programmazioni in questi anni si sono succedute le une
alle altre, ma molte volte c'è il pensiero che chi arriva cancelli
tutto. Noi non abbiamo cancellato o non abbiamo voluto cancellare
quello che è stato il lavoro positivo fatto prima, si è cercato di
correggere laddove ci sembrava che ci fossero delle strade
alternative per poterlo fare. Sui mutui lo scorso anno, solo per
fare qualche esempio che penso sia comunque significativo, si sono
ipotizzati dei rimpingui a metà anno con l'utilizzo delle risorse
derivanti dagli utili delle società partecipate. È stato fatto, il
1° di luglio, dopo che sono stati versati gli utili delle società
partecipate, i fondi di rotazione hanno avuto dei soldini.
Quest'anno, anche su stimolo di quest'Assemblea, si è cercato di
lavorare in maniera diversa e le stesse risorse che sono state
messe quest'anno a luglio erano disponibili dal 1° di gennaio, con
due provvedimenti che prevedevano uno l'aumento diretto dei fondi
di rotazione e l'altro la possibilità di erogare in maniera diretta
da parte di Finaosta a un tasso dell'1 percento con spese zero per
la Regione Autonoma Valle d'Aosta altri 10 milioni iniziali con la
possibilità di essere ampliati. A questo poi si è aggiunto un
emendamento che in questa particolare situazione contingente di
tassi molto bassi può avere una sua funzionalità, e ben venga,
senza però rinunciare ai fondi di rotazione, che, a mio avviso,
rimangono una garanzia per adesso e per il futuro all'interno del
percorso di garanzia agli investimenti futuri sulla casa
soprattutto per i cittadini valdostani. Sono state perseguite e
continuate - lo ha detto bene il collega Chatrian - le iniziative
sulle risorse da investire sul nostro territorio attraverso
l'utilizzo di squadre forestali, implementando le giornate e il
numero degli addetti, con un processo di valorizzazione di un
percorso che già prima era stato iniziato. Sono state valutate con
molta attenzione quelle che erano delle criticità sull'utilizzo dei
fondi europei, andando a prevedere delle risorse suppletive
aggiuntive che gli anni scorsi non erano necessarie perché più ci
si avvicina alla fine della programmazione e più si ha bisogno di
andare a coprire quella parte di investimenti che possa essere
rendicontata a Bruxelles per non perdere delle risorse di
cofinanziamento, e nello stesso tempo a scavalco di programmazione
bisogna iniziare a svolgere quelle iniziative che non potrebbero
essere garantite nei primi anni di attivazione del nuovo programma
di fondi europei. Non è banale il fatto che siano stati inseriti
nel mio intervento i 5 milioni, di cui qualcuno ha parlato,
relativi alla copertura delle risorse necessarie per garantire
nell'anno di passaggio 2022-2023 gli anni cruciali del PSR. Questo
deriva da un'esperienza vissuta all'inizio della scorsa
programmazione dove la Valle d'Aosta è stata una delle poche
Regioni a garantire, anche nell'anno di passaggio e con tutti i
problemi annessi e connessi, i pagamenti e quant'altro, avendo le
risorse per poter garantire anche nell'anno di passaggio, dove i
fondi del nuovo PSR non erano ancora disponibili, il pagamento
delle misure a superficie, che per noi valgono moltissimo. Qualcuno
ha anche accennato alla perdita in PSR di 1,8 milioni di euro, non
risulta questa criticità, anzi le giustificazioni inviate, i
pagamenti inviati a Bruxelles e rendicontati a giugno ci danno con
una percentuale di raggiungimento di pagamenti assolutamente
superiore alla media nazionale e comunque già positiva per quello
che sarà l'N+3 del 2020. Agricoltura sulla quale evidentemente ci
vogliono delle risorse in più, e su questo conveniamo, ma avremmo
potuto proporla anche nel senso di dire: lo scorso anno sui fondi
per le rassegne c'era 1.200.000 euro, quest'anno ci sono 1.000.000
di euro sulla monticazione, misura nuova e introdotta a favore di
una situazione che è mutata per la possibilità di pagare ancora le
rassegne in maniera uguale al passato e su queste stesse rassegne
erano previsti 1,5 milioni, quindi totale 2 milioni e mezzo contro
1,2 milioni.
È più semplice evidentemente magari trovare delle critiche
quando si leggono dei numeri scritti da altri, è più difficile
trovare delle risorse. Mi viene in mente lo scorso anno il primo
intervento che il Governo ha dovuto mettere in piedi è stato quello
di trovare delle risorse per chiudere una carenza relativa al
pagamento di spese obbligatorie per una convenzione con Autostrade
per il passaggio della tangenziale, o qualcosa del genere, alcune
centinaia di mila euro...
Voce fuori microfono dell'assessore Chatrian.
... 300.000 mi dice il collega Chatrian. Sono stati finanziati
in maniera importante la promozione della ricerca e lo sviluppo, la
sostenibilità energetica, la formazione e l'incentivo alle
assunzioni per quanto riguarda il tessuto industriale; ci sono
bandi di ricerca e di sviluppo e di innovazione, sono state
implementate le risorse a favore delle cooperative perché è un
mondo che è molto vicino a essere il sociale, a dare delle
opportunità di lavoro e la possibilità di ripensarsi all'interno di
percorsi lavorativi che molte volte trovano difficoltà a portarci
alla pensione. La sanità è stata assolutamente
à la une
in
questa giornata sia per delle visioni diverse, sia per l'importanza
che si è voluto dargli a livello di finanziamento, così com'è
importante sottolineare percorsi di programmazione che hanno voluto
inserire all'interno del bilancio regionale il piano delle opere
pubbliche, molte volte sottovalutato e in questo caso penalizzato
evidentemente dal fatto che questo bilancio non abbia potuto
purtroppo essere approvato per i motivi che ci siamo tutti detti e
che parzialmente condividiamo, dal 1° di gennaio, quindi rimandando
in avanti la sua prima attuazione, ma che come principio permetterà
nel tempo di iniziare le attività propedeutiche all'inizio degli
investimenti con una celerità che in passato è mancata.
Finisco, o comunque quasi, con il discorso dei Comuni, Comuni
sui quali evidentemente poteva essere più interessante e anche più
politicamente remunerativo aumentare direttamente la quota di
risorse libere, risorse che sono state mantenute stabili
indicativamente nel triennio con un emendamento che abbiamo
inserito adesso, ma che è frutto di un percorso che
l'Amministrazione regionale ha condiviso con il senatore Lanièce.
Lo ripeto, perché sembrano tutte cose scontate ma se non si mettono
in pista, alla fine è difficile che si arrivi a un risultato
positivo: lo si è fatto a partire dal momento in cui il nuovo
Governo nazionale è cambiato, portandosi avanti e proponendo poi
nel mese di novembre, prima della finanziaria, la possibilità a
sconto di quelle che potevano essere le risorse riconosciute per il
contributo alla finanza pubblica da parte dell'extragettito IMU
riconosciuto dai Comuni, per dare alle Amministrazioni comunali una
compensazione rispetto a quello che poteva essere il loro
contributo. Il senatore Lanièce è riuscito a portare a casa un
emendamento di 5 milioni all'anno per tre anni, 15 milioni indicati
sulla finanziaria come "risorse a favore dell'Amministrazione
regionale". Giustamente, a mio avviso, l'emendamento era nato per
dare delle risposte ai Comuni e queste risorse sono state stornate
ai Comuni riportando in equilibrio la situazione dello scorso anno,
ma con 10-11 milioni in più sulle leggi di settore, leggi di
settore sulle quali in molti casi contribuiscono direttamente con
risorse proprie o contribuivano con risorse proprie le
Amministrazioni locali e che in questo contesto vedono comunque
diminuire quello che può essere il loro contributo a sostegno di
queste iniziative. Si sono reintrodotti 3 milioni sulla legge
regionale n. 26 per l'anno 2020, mentre dal 2021 sono previsti in
un fondo speciale 5 milioni di euro a regime per poter garantire
delle iniziative a favore delle Amministrazioni locali,
direttamente spendibili per quanto riguarda una parte di queste
risorse dai Comuni per le manutenzioni delle loro infrastrutture e
per le altre la bozza di legge prevede che siano da destinarsi a
delle iniziative più importanti.
Termino davvero con il discorso relativo agli investimenti,
investimenti che non si riportano 670 milioni di euro per il
triennio perché si ha timore di dare i dati annuali, assolutamente
no, 250 milioni saranno quelli e erano quelli previsti sul 2020,
quindi ci sarà la possibilità di andare a implementarli con la
destinazione di quei 60 milioni di avanzo di amministrazione, 60 e
più milioni di avanzo di amministrazione, che volevano nelle
intenzioni di chi ha proposto il disegno di legge andare a
focalizzarsi su dei progetti che devono vedere la fine del loro
percorso o comunque uno sviluppo del loro percorso e dare delle
risposte concrete anche in termini di possibilità di utilizzo,
perché ricordo che le risorse dell'avanzo di amministrazione devono
avere una destinazione particolare, devono essere utilizzati in un
modo particolare per poter garantire che le stesse possano venire
utilizzate per quello alle quali sono state destinate.
Finisco con un aspetto tecnico: quello che vede la necessità di
programmare anno per anno le spese che si pensa di effettuare in
quella annualità. Non c'è quindi una ripartizione approssimativa ma
una ripartizione che prevede esattamente i programmi di spesa e
questo impone e ci ha imposto, anche nella redazione del DEFR,
un'attenzione particolare alle iniziative da mettere in piedi e con
l'attenzione che abbiamo potuto metterci e con la capacità che
possiamo avere abbiamo cercato di creare un percorso che andasse a
massimizzare, nell'interesse di tutte le iniziative e tutte le
risposte che si possono dare alla Comunità, il futuro dei prossimi
tre anni, esattamente come abbiamo cercato di presentarlo, un
documento perfettibile sicuramente ma costruito con i crismi della
concretezza e anche dell'attenzione alle regole e alle necessità
del territorio alle quali non rinunciamo e dietro le quali vantiamo
comunque la voglia di dire che abbiamo sicuramente lavorato con
impegno e serietà, ma anche con la coscienza che queste iniziative
poi potranno essere in futuro limate, trasformate, ma questo è un
altro discorso, un discorso che vedremo dopo eventualmente
l'approvazione di questo bilancio.
Presidente -
Abbiamo fatto un giro informale tra i
Capigruppo, vista l'ora concludiamo qui i lavori che riprenderanno
domani mattina alle ore 9:00 e procederemo subito all'analisi degli
ordini del giorno. Buonanotte.
---
La seduta termina alle ore 23:15.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK