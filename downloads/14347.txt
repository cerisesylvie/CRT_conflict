Consiglio Regionale della Valle d'Aosta - Oggetto del Consiglio n. 883 del 28 settembre 1994 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 883 del 28 settembre 1994 - Resoconto
OGGETTO N. 883/X - Nomina dell'Assessore ai lavori
pubblici.
Presidente -
Ha chiesto la parola il Presidente
della Giunta, Viérin Dino.
Viérin D. (UV) -
Suite à la démission de
l'assesseur Ferrero j'ai assumé pendant cette période
l'intérim
des travaux publics, avec l'engagement qu'au cours
de la première séance déjà convoquée de l'assemblée l'on
procéderait à la nomination du nouvel assesseur des travaux
publics.
Il s'agit donc aujourd'hui de procéder à cette nomination, afin
de permettre au Gouvernement et de retablir son staff tout entier,
et de pouvoir affronter au mieux le contenu des problèmes, surtout
dans un secteur important et délicat comme celui des les travaux
publics.
Sur la base des accords qui ont amené tout d'abord à la
définition d'une majorité et ensuite à la formation de ce
Gouvernement, accords de nature programmatique, et dans le signe de
la continuité de ces accords, je propose en tant qu'assesseur aux
travaux publics M. Claudio Lavoyer.
Presidente -
La parole au Conseiller Tibaldi.
Tibaldi (LN) -
Si apre il sipario di quello che è
l'ultimo atto della commedia recitata dalle forze politiche di
maggioranza in questo ultimo mese. Una commedia che è stata volta
unicamente a ricostituire quello che è l'organigramma del potere
regionale. Un organigramma che è stato reso monco, come ha appena
anticipato il Presidente della Giunta, dalle dimissioni
dell'Assessore Bruno Ferrero.
Ebbene, noi, un elogio squisitamente personale, non certo di
natura politica, all'Assessore uscente tuttavia non lo vogliamo
negare.
Perché un elogio? Perché Bruno Ferrero ha dimostrato con la sua
rinuncia di saper affrontare con umiltà e con estrema sensibilità
la situazione difficile in cui si è trovato. Sgradito ad una parte
della maggioranza e con evidenti difficoltà di gestione di un
settore di cui aveva purtroppo scarse conoscenze, ha preferito
togliersi di mezzo e creare quello che poi è stato un vero e
proprio
"impeachment"
della maggioranza regionale.
Il nostro voto favorevole, che abbiamo appena espresso quando
abbiamo preso atto delle sue dimissioni, non è certo una
espressione di favore per il suo operato politico; è un
riconoscimento per questa sua qualità personale di essersi tolto di
mezzo senza fare rumore, a differenza forse di qualcun altro che,
al suo posto, avrebbe creato situazioni e disagi ben
differenti.
Tuttavia, la sostituzione di Ferrero ha creato questo
"impeachment"
, ha stuzzicato gli appetiti dei più digiuni
per la corsa alla poltrona dell'Assessorato ai lavori pubblici, e
quindi, come abbiamo fatto un elogio all'Assessore uscente, un
elogio ci sentiamo in grado di farlo anche al neo-Assessore
proposto appena adesso dal Presidente della Giunta, Claudio
Lavoyer, che ha saputo perseguire il successo senza porsi troppi
problemi di regole, calpestando i principi, i programmi - se così
possiamo definirli - di questo suo polo autonomista, federalista,
regionalista - ed aggiungerei anche opportunista - pur di ottenere
il risultato ambito.
D'altro canto, il suo trionfo è stato favorito dalla pochezza
dei suoi concorrenti, non certo in grado di affrontare una
competizione così impegnativa; concorrenti ignari, o forse
immemori, che già da tempo questo Assessorato doveva essere
assegnato secondo uno schema premeditato.
Ora l'organigramma del potere sembra ridefinito, la Giunta
sembra sia stata rappezzata come una camera d'aria che si buca
facilmente, viene rattoppata, una camera d'aria che è logora ed
abbiamo visto, in questi quindici mesi, le peripezie che ha
attraversato.
L'avvicendamento ai Lavori pubblici è avvenuto però senza
toccare i tasti troppo deboli che esistono all'interno della
Giunta, tasti deboli che riguardano non solamente la composizione
della medesima, ma soprattutto il programma, gli obiettivi politici
che questa Giunta sembra si sia prefissata.
Non stupisce più di tanto il cedimento ideologico delle
Sinistre; in particolare, parlare oggi del comportamento del PDS,
sarebbe come sparare sulla Croce Rossa. Sinistre che si sono
appiattite (in particolare mi riferisco ai Verdi) su schemi e su
metodi che hanno sempre contestato e che ora condividono
ampiamente, senza troppi problemi di coscienza o fingendo di porre
delle assurde condizioni.
Sarò curioso di sentire quali formule utilizzeranno questa volta
per sostenere i loro teoremi politici: se la collaborazione fra le
forze autonomiste e quelle progressiste costituisce ancora una
volta una scelta idonea per garantire un equilibrio di sviluppo e
di rinnovamento della Valle, o se la decisione è la sintesi di
tensioni diverse che si vogliono ricondurre ad unità di intenti e
di obiettivi (queste sono le parole di Florio), o ancora se si
ribadisce ossessivamente, come fa il segretario del PDS, Ferraris,
che questa Giunta ha lavorato bene, che
"la presenza delle forze
progressiste garantisce il perseguimento degli obiettivi
programmatici prefissati come i maestri seguono i propri allievi a
scuola".
Quindi non ci stupisce tanto questo dissesto
ideologico della Sinistra; d'altronde si sta verificando anche a
livello nazionale, e qui a livello regionale ne stiamo toccando con
mano tutti quanti gli effetti.
Stupisce piuttosto l'atteggiamento della Federazione
autonomista, sommatoria di etichette, hanno sempre rifiutato questa
struttura, nata come antagonista delle Sinistre, propostasi sempre
come antagonista delle Sinistre (o almeno, secondo quello che hanno
predicato durante la campagna elettorale, quello era il loro
obiettivo) ed ora abbracciata intimamente alle medesime: ora che
condivide sui banchi del governo la gestione del potere e della
cosa pubblica.
Sarà alquanto interessante vedere come si concilieranno le
teorie pseudo-liberiste che più volte Bich ha espresso anche in
quest'aula, contestando vivacemente quelle portate avanti dalle
Sinistre. Le Sinistre che invece preferiscono una pianificazione
più liberticida dell'economia in Valle d'Aosta, piuttosto che il
liberismo, soprattutto in materia di trasporti e d'industria.
Quindi è drammatica e preoccupante questa espansione che si ha
nella nostra regione di una sorta di socialismo reale che altrove
sta già dimenticandosi in fretta (mi riferisco anche ai Paesi
dell'Est) e dove questa presenza della mano pubblica regionale è
sempre più intensa in quello che è il tessuto economico
valdostano.
Quali sono i punti qualificanti di questa politica industriale
che si vuole portare avanti in Valle? Lo abbiamo scoperto ieri in
II Commissione: dopo 15 mesi siamo venuti a conoscenza di quelli
che sono i punti qualificanti. Lo abbiamo scoperto in quanto
abbiamo saputo che la politica industriale valdostana si fonda
sulla ricerca dei bei capannoni che possono essere acquisiti dalla
Regione a prezzi modici, 3-4 miliardi, che abbiano un aspetto
modulare estetico piacevole, possibilmente anche con vista
sull'autostrada.
Ma non è l'unico caso, ormai ce ne sono tanti: la Regione Valle
d'Aosta si è trasformata in una agenzia immobiliare che sta
cercando di acquistare il più possibile immobili, ma senza un piano
programmatico preciso: non sappiamo dove si voglia andare a parare,
dove si voglia arrivare. E' forse per soddisfare degli
input
che pervengono dall'alto, forse per ripianare le situazioni
drammatiche e gravose di amici, forse per controllare sempre in
maniera più intima quello che è il tessuto imprenditoriale locale,
imponendo soci nelle imprese e imponendo occupazione, quindi
dipendenti graditi alle forze politiche che oggi governano.
Ma non solamente a livello di politica industriale noi
solleviamo il problema delle carenze di questa Giunta; ci sono
altre grosse incognite e riguardano la politica dei trasporti.
Aderire alla maggioranza, se rileggiamo anche quello che è stato il
documento programmatico, vuol dire avere come fine prioritario il
completamento dell'autostrada Aosta - Tunnel del Monte Bianco, e
d'altro canto aderire alla maggioranza vorrebbe dire anche
accettare questo punto qualificante. Però poi, quando si diventa
anche promotori di un ricorso al TAR del Lazio per bloccare i
lavori, con danni notevoli e per le imprese e per la collettività
valdostana, mi sembra che sia un atteggiamento altamente
contraddittorio. Vorrei sapere oltretutto se l'Assessore proponente
il ricorso ha anche dato la sua adesione per il ricorso in appello
al Consiglio di Stato; quindi, questa figura bifronte: da una
parte, si colpisce, dall'altra parte, si cerca di andare a medicare
avallando delle scelte che, ideologicamente, prima erano
completamente respinte.
Oppure abbiamo visto, sempre nella politica dei trasporti, qual
è la filosofia che regge l'intervento della Regione: azzerare
completamente i deficit delle aziende che gestiscono linee di
interesse primario, senza sapere quali sono queste linee di
interesse primario, quali sono le priorità, perché a tutt'oggi non
esiste un piano di bacino di traffico.
Abbiamo visto anche quale nuova figura si vuole dare alla
Finaosta, trasformandola da braccio finanziario a braccio
imprenditoriale; è stato approvato un disegno di legge regionale
che fa da corollario a tutto quello che è questa politica; non so
quanto si possa chiamare politica imprenditoriale, di sviluppo e di
rilancio dell'economia valdostana nel giugno scorso.
Ci sono tutta una serie di episodi, quindi, che testimoniano
quanto sia frammentata, profondamente scollata questa maggioranza,
dove non esiste assolutamente unità di intenti; forse l'unica unità
di intenti esiste nella spartizione dei posti, forse l'unico punto
comune che hanno queste forze è quello di conoscere bene il manuale
Cencelli, per dividersi le singole poltrone dando dei valori
numerici di un certo tipo alle poltrone più elevate e dando valori
numerici di un altro tipo alle poltrone meno in risalto.
Oltretutto la Regione non solamente si comporta ultimamente come
agente immobiliare, ma anche come mediatore finanziario; sono state
sottratte delle azioni dal mercato, mi riferisco alla Covaltur,
sono state sottratte al mercato privato delle azioni che ora
vengono ripiazzate a
partner
graditi.
Quindi mi sembra che questo comportamento di stampo tipicamente
socialista debba essere ripudiato, e noi lo ripudiamo, lo abbiamo
sempre contrastato e continueremo a contrastarlo; questo ripudio mi
pareva venisse in qualche forma anche dalla Federazione
autonomista, ma oggi a questo ripudio tutto il polo ha abdicato
senza porsi troppi problemi o di coscienza o di coerenza.
Sarà interessante vedere anche la politica energetica regionale
se avrà una svolta, perché qui l'Assessore uscente oltretutto aveva
promesso - ma sappiamo quanto ci si può fidare delle promesse dei
comunisti - di portare in quest'aula, a settembre, un piano preciso
su quello che è il riassetto energetico della Val d'Aosta, un piano
polivalente, non solo incentrato sulla metanizzazione, ma che tenga
in debita considerazione quelle che sono le nostre grandi risorse,
in particolare l'acqua.
Staremo a vedere anche se è stato già disegnato nei Lavori
pubblici del neo-Assessore un piano di rilancio del settore; bene o
male abbiamo sempre sentito in questo periodo qua che forse lui era
in grado di possedere la formula magica per poter rilanciare il
settore edile.
Speriamo solo che questo rilancio non concerna quella minima
parte di edili Regione-dipendenti, che hanno sponsorizzato la sua
ascesa alla poltrona a fianco a quella di Mafrica.
Tutto questo per sottolineare, e concludo, un comune
denominatore di questa Amministrazione regionale: l'assenza di un
piano di sviluppo economico chiaro, l'assenza di una
programmazione, e quindi la sostanziale ordinarietà dell'azione
amministrativa all'insegna della giornata, priva di quei connotati
forti che contraddistinguono le scelte politiche di un governo che
promuove il rilancio sociale, imprenditoriale ed anche
occupazionale della Valle d'Aosta.
In Valle mancano le scelte di governo e mancheranno sempre, fin
quando si tenterà di conciliare gli intenti di forze che in comune
hanno solo la conoscenza limitata alla spartizione dei posti di
potere. Il nostro voto sarà contrario.
La contrarietà non è alla persona di Claudio Lavoyer, non
poniamo veti come forse sono stati posti, in maniera ridicola, da
altre forze politiche. Il nostro voto contrario è un voto contrario
a questo sistema che sta arrivando al capolinea e mi auguro che
quanto prima, forse con le prossime consultazioni amministrative,
avremo dei segni tangibili che possa essere via via ricondotto,
anzi ridotto ai minimi termini, per lasciare spazio a nuove forze,
a nuove iniziative, a nuove volontà di condurre l'azione
amministrativa in Regione e negli enti locali.
Presidente -
Ha chiesto la parola il Consigliere
Collé.
Collé (PpVA) -
Ventotto agosto 1994, dichiarazione
dell'Assessore Ferrero, dimissionario:
"La Giunta non funziona,
siamo nell'ingovernabilità".
Sei settembre, il segretario del PDS, Ferraris, dice:
"La
Fédération è nata con ambizioni di spartizione del potere ad
interessi diversi e contrapposti ai nostri"
; altra
dichiarazione:
"La Fédération non è indispensabile".
Otto settembre, parla per i Verdi Vanni Florio:
"Decisioni
del direttivo. Contrario ad una riduzione nell'Esecutivo dell'area
progressista".
Il giornalista gli chiede: "Altrimenti?" -
risponde Florio:
"Altrimenti si sfalda la coalizione nata un
anno fa e di conseguenza ci sarà una nuova maggioranza senza i
progressisti".
Altra dichiarazione di Florio:
"Noi terremo duro, la nostra
posizione è chiara"
- "Altrimenti?" -
"Altrimenti non resta
a noi o all'Union Valdôtaine che scegliere nuove strade".
Diciotto settembre:
"I Verdi non ci stanno, la condizione in
grado di mantenere i Verdi nella coalizione è il rispetto
dell'equilibrio fra forze autonomiste e forze
progressiste".
Ventun settembre:
"No politico dei Verdi: per noi l'ingresso
in Giunta di questo Movimento annacquerebbe la maggioranza ad un
atteggiamento che non è certo vicino al nostro modo di fare
politica".
Queste sono alcune dichiarazioni che ho preso questa mattina dai
quotidiani regionali e che porto all'attenzione del Consiglio.
Credo che non ci sarebbe tanto da dire dopo aver letto queste
dichiarazioni; quanto abbiamo letto e sentito da esponenti della
maggioranza sono affermazioni che parlano da sé, sono all'insegna
della coerenza, sono all'insegna della dignità dell'uomo e del
politico. Credo che comunque un fatto positivo ci sia: per tanti
anni in Valle d'Aosta i Verdi hanno avuto il pregio di essere per i
Valdostani i portatori di quella trasparenza, di quella dignità, di
quella coerenza che tutte le altre forze politiche non avevano. In
quest'aula, per un anno di tempo da quando è iniziata la decima
legislatura, abbiamo sottolineato con forza queste contrarietà che
esistevano all'interno di questa maggioranza; oggi siamo arrivati
al
clou
di tutto questo.
Finalmente non sono riusciti a fare quel giochino che hanno
fatto in un anno, andando a dire ai loro iscritti che tenevano
comunque un certo tipo di atteggiamento, mentre qui in aula ne
mostravano uno completamento diverso, e noi purtroppo dalla
minoranza molte volte non siamo riusciti con i mass media a far
apparire tutto questo.
Mi auguro che questa volta tutti gli elettori che hanno dato
fiducia ai Verdi si siano veramente accorti di che peso e di che
forza politica sono. E lo dico perché i fatti lo dimostrano, non
per essere né cattivo né per dire delle cose non giuste e non vere
nei confronti di questo Movimento. Questa è purtroppo la
realtà.
Una sera di alcuni giorni fa ho incontrato il Consigliere
Squarzino all'uscita dell'Ufficio gruppi e gli ho chiesto come
stavano andando le cose:
"Noi non molleremo"
- mi ha
risposto -
"o il discorso viene accettato, oppure noi siamo
fuori".
É questo un ulteriore episodio per dire come effettivamente
forse la Squarzino ci ha creduto fino all'ultimo momento, ma poi
probabilmente quella poltrona Riccarand la vuole tenere ancora per
un po' ed è riuscito a convincere i Consiglieri Florio e Squarzino
che si deve fare un ulteriore sacrificio per poter proseguire su
questa strada.
Se siamo tutti veramente coscienti della necessità che la gente
riacquisti fiducia nella politica, ancora una volta questa fase,
alla quale abbiamo assistito, va esattamente nella direzione
opposta.
C'è un altro piccolo aneddoto di questi giorni, non farò nomi
per correttezza. Un consigliere della maggioranza aveva preparato
due appunti per poter esprimere oggi una sua opinione, che non era
del tutto favorevole a quanto si è svolto e ai risultati a cui
questa mini crisi - come è stata chiamata - ha portato. Ebbene,
anche questo consigliere è stato convinto a non intervenire, per
non causare troppi problemi nella giornata di oggi. Anche questo
credo sia coerenza e dignità.
Mi chiedo cos'hanno di diverso queste trattative rispetto ai
tanto denigrati metodi della prima Repubblica. Ho paura che la
seconda Repubblica che, pur con grosse difficoltà ha avuto il via
nel resto del Paese, si sia fermata a Carema.
E in Valle d'Aosta questa seconda Repubblica, di cui tutti
parliamo ben volentieri per i nuovi metodi, per la trasparenza, per
il coinvolgimento dell'opinione pubblica, non è arrivata.
Sottolineo, seppure con difficoltà, ma c'è questa voglia di portare
il nuovo nella politica; in Valle d'Aosta no.
Crediamo che la Valle d'Aosta abbia la necessità di una gestione
diversa della cosa pubblica, non lo pensiamo solo noi ma tutti i
Valdostani, e ce lo stanno chiedendo con forza, colleghi
consiglieri. E lo stanno chiedendo anche tutti i militanti, gli
iscritti di movimenti e partiti, che forse da un po' di tempo a
questa parte non sentiamo più tanto, ma che in occasioni diverse,
magari in occasioni di feste e di sagre e magari alla sera, hanno
più il coraggio di parlare. Ed hanno delle ragioni, ritengo,
nell'affermare tutto questo.
In
vino veritas
,
bravissimo Bich!
Mi chiedo ancora cosa potranno pensare a questo punto gli oltre
13mila Valdostani che avevano sostenuto una campagna elettorale per
le elezioni politiche a favore di una lista, La Liste pour l'unité
des Valdôtains, che denunciava chiaramente le negatività
dell'alleanza tra le forze autonomiste e quelle progressiste, e che
oggi vedono uno degli artefici di questo progetto politico sedere
sulla poltrona assessorile fianco a fianco agli Assessori Mafrica e
Riccarand.
Ma è bene ricordare, sempre all'insegna di quella coerenza che
dicevo prima, alcuni passaggi fatti dal prossimo Assessore in
occasione di quella campagna politica. Una Sinistra - diceva di
voi, colleghi Verdi e PDS - molto variegata, ma compatta
nell'obiettivo comune di governare, perpetuando una politica
statalista, assistenzialista e corporativa.
Poi altra affermazione: non condividendo quindi una scelta
troppo appiattita sulle posizioni del polo di Sinistra, la Liste
Pour l'unité des Valdôtains sosterrà la candidatura dell'ing. Mario
Maquignaz.
Dopo le elezioni, sempre il futuro Assessore afferma:
"La
nostra presenza elettorale aveva il significato di affermare che un
terzo polo, ispirato all'autentico regionalismo ed al vero
federalismo, poteva trovare spazio per spezzare contrapposizioni
assurde e per far comprendere all'Union Valdôtaine i rischi di
appiattirsi troppo a Sinistra".
Credo che oggi anche la Fédération darà il suo contributo per
l'appiattimento a Sinistra.
Terminando, si sente dire da alcune ore, forse da 24 ore, che
questa coalizione si preparerà probabilmente per le prossime
elezioni amministrative, che avremo fra non poco tempo.
Siamo sicuri in questo caso che la vera verifica (non quella che
è stata fatta in questo mese) sull'azione di questa maggioranza
verrà finalmente effettuata in maniera concreta dall'elettorato
valdostano. Siatene certi.
Presidente -
Ha chiesto la parola il Consigliere
Piccolo.
Piccolo (ADP-PRI-Ind)
Chiamato in causa, vorrei
solo fare alcune brevissime considerazioni, anche perché ritengo
che sia già caricata fin troppo di significati politici una, poi
dico tutto sommato semplice, sostituzione nella Giunta di un
assessore dimissionario. Sostituzione che dovrebbe vedere partecipe
all'interno dell'Esecutivo non una nuova forza, nuova nel senso di
una forza politica che si aggiunge all'attuale maggioranza, bensì
una componente che ha sin dall'inizio condiviso il programma che
sta alla base della Giunta presieduta dal Presidente Viérin. Questo
per rinfrescare la memoria al collega Tibaldi.
Programma che abbiamo condiviso e contribuito a formulare e
sulla base del quale abbiamo appoggiato questo Esecutivo lealmente
e costruttivamente, pur non facendone parte.
Quindi se è il programma il collante di questa maggioranza, e
tutti ne abbiamo ribadito la validità, le linee ispiratrici
dell'azione di governo non possono venire stravolte dall'ingresso
in Giunta di un nuovo assessore, e pertanto riteniamo strumentali
alcune polemiche. Condividendo anche il metodo dell'attuale
Esecutivo, basato sulla collegialità, mi pare eccessivo parlare di
vinti o vincitori nella conclusione delle trattative relative ad un
problema di funzionalità di un Esecutivo, creatosi con le
dimissioni dell'Assessore Bruno Ferrero.
Secondo noi, l'unico vincitore è stato il buon senso che ha
guidato tutte le forze politiche della coalizione. La Valle d'Aosta
ha dei grossi problemi e ben più gravi da affrontare, che non la
sostituzione - anche se è importante - di un assessore, e
l'eventuale apertura di una crisi non avrebbe giovato a nessuno in
questa fase delicata per la politica e per l'economia della nostra
regione. Voglio pertanto sottolineare ai colleghi ancora il fatto
che sia prevalso l'interesse generale rispetto all'interesse dei
raggruppamenti o delle singole forze politiche. In questo senso, le
forze progressiste hanno lanciato un segnale importante e positivo
per noi, per la Valle d'Aosta.
Quindi nessun trionfalismo da parte di nessuno, ma solo la
consapevolezza che i problemi sono tanti e grossi e quindi sulle
cose concrete ci vogliamo confrontare, vogliamo riprendere con
maggior slancio a lavorare all'interno di questa coalizione.
Con la consapevolezza che la presenza dell'Esecutivo, se da una
parte ci permetterà di dare un contributo più incisivo, dall'altra
ci fa aumentare anche l'assunzione delle responsabilità sui
problemi ancora irrisolti, che sono tanti. In questo senso, la
designazione del Consigliere Lavoyer quale Assessore ai lavori
pubblici contiene al suo interno una mediazione fra le varie
proposte emerse in questi giorni; infatti lo stesso, oltre ad
essere un politico, lo si può anche definire tecnico, esperto del
settore che andrà a presiedere.
Il nostro Gruppo continuerà a mettere a disposizione della
maggioranza e del Consiglio intero la propria disponibilità a
lavorare sui problemi concreti, che è poi l'assunzione dell'impegno
conferitoci dagli elettori che ci hanno votati, al di là delle
sigle e degli schematismi che normalmente fatichiamo a capire
perfino noi stessi, addetti ai lavori.
Presidente -
Ha chiesto la parola il Consigliere
Chiarello.
Chiarello (RC) -
É poco che faccio politica
attiva, per fortuna, dico in certi momenti, però in questo periodo
ne ho già viste abbastanza: dalle varie verifiche di Giunta, che
avevo anche giustificato con la necessità che una Giunta ogni tanto
si guardi in faccia e si chieda cosa ha fatto, alle varie
esternazioni di vicepresidenti del Consiglio durante il periodo
estivo. Volevo proprio due parole su questo: volevo capire se era
proprio la Presidenza del Consiglio che pensava che non ci fossero
organizzazioni mafiose in Valle o solo un vicesegretario.
Ma adesso mi è difficile spiegare alla gente, dopo gli articoli
di giornale che ha letto Collé poco fa, cosa sta succedendo in
questa Giunta. Ci sono partiti che dichiarano una cosa e il giorno
dopo un'altra, sempre per il bene della Valle d'Aosta, sia ben
chiaro, perché è sempre il bene della Valle d'Aosta che è in cima
ai pensieri di tutti i politici valdostani.
In questi casi, probabilmente la minoranza, anche se è sempre
più esigua, forse la più esigua che ci sia stata nella storia di
questa regione, dovrebbe gioire nel vedere questa maggioranza così
grande, perché più è grande la famiglia e più nascono le beghe,
però se queste beghe vanno a scapito dei Valdostani pensiamo di non
poter gioire.
Volevo spiegare il mio comportamento nella votazione
sull'accettazione delle dimissioni dell'Assessore. Mi sono astenuto
in quella votazione, proprio perché avevo rispetto dell'Assessore
Ferrero e perché penso che l'Assessore abbia lavorato bene, ed
anche perché non si può bruciare una persona valida per giochi di
partito.
Voglio anche esprimere la mia fiducia nel nuovo Assessore,
proprio perché erano usciti degli articoli sui giornali che
dicevano che noi non volevamo Lavoyer; noi non abbiamo mai fatto
nomi di persone, anzi. Personalmente stimo Lavoyer, come stimo
Bich, un po' meno Aloisi... questa effettivamente è una
battuta...
Comunque, quando facciamo un discorso, questo è politico e non è
personale, perché i personalismi non ci dovrebbero essere in questo
consesso.
Quello che ho sentito questa mattina è un attacco alle forze di
Sinistra, io sono di Sinistra e vorrei effettivamente capire dov'è
questa Sinistra, da cosa si differenzia dal liberismo che ha sempre
predicato Bich.
Ho sentito attaccare i Verdi. Anch'io sono stupito per le
dichiarazioni che hanno reso ai giornali, però sono più stupido per
il PDS perché i Verdi qualcosa hanno detto, ieri sera Florio quasi
si nascondeva dietro la telecamera per non parlare, non sapeva più
cosa dire, forse era in difficoltà. Chi non è in difficoltà è il
PDS, non riesco a capire questo trasformismo: tutto va bene, sempre
bene, a qualsiasi costo va bene, diminuiamo un assessore però va
bene lo stesso; l'importante è che la Valle d'Aosta sia sopra ai
nostri pensieri. Poi come c'è sopra ai nostri pensieri non lo
so...
Inviterei il segretario del PDS, quando fa delle dichiarazioni,
a non parlare di progressisti ma di PDS; noi parliamo di
Rifondazione e loro qui, in Valle d'Aosta, devono parlare di PDS e
non nascondersi dietro i progressisti. Adesso si parla di legge
elettorale e si cambierà anche la legge elettorale, sempre per il
bene della Valle d'Aosta. Si cambierà la legge elettorale,
probabilmente ci imporranno di votare certe persone, certe liste:
che almeno in queste liste non ci siano grosse confusioni tra
liberisti, socialisti, ex socialisti, comunisti che, come diceva
Tibaldi, non sono di parola.
Dopo le ultime vicende della Lega e le esternazioni di Bossi non
mi sarei sentito di dire questo: penso che siano più di parola i
comunisti che Bossi, che vota da una parte all'altra; sicché
teniamoci per noi queste affermazioni, e cerchiamo di lavorare
davvero per il bene della Valle d'Aosta.
Una nuova forza in maggioranza, ha detto la Fédération; ricordo
che ha il Vicepresidente del Consiglio, il Presidente di una
commissione permanente, il Presidente della Commissione di
cooperazione con il terzo mondo, e adesso ha anche un assessore,
per cui mi sembrava che ci fosse già in maggioranza. Adesso è
entrata anche in Giunta! Probabilmente è la forza che ha più
cariche di tutte le altre.
La Sinistra ha accettato anche questo, ma sempre per il bene
della Valle d'Aosta. Mi auguro che questo sia davvero il bene della
Valle d'Aosta.
Presidente -
Ha chiesto la parola il Consigliere
Bich.
Bich (APA) -
Prima di tutto vorrei togliere un po'
di asperità al dibattito politico, evitando dei contrasti di tipo
personale, contrasti che non sono confacenti ad una realtà come la
nostra, che è una piccola realtà nella quale il rapporto fra uomo e
uomo non deve assumere degli atteggiamenti così ingenerosi, come
succede e come è successo qualche volta in Consiglio regionale,
dove l'insolenza è quasi un elemento di gratificazione del
dibattito.
Non siamo a quegli orribili
scoop
televisivi da
Milano-Italia o cose del genere, La Corrida televisiva, dove chi
grida più forte, chi fa la battuta di spirito più sferzante, quello
è considerato il mattatore della serata. Qui non si tratta di
trovare il mattatore di questa giornata, perché non c'è niente da
matare.
Non mi sembra neppure il caso di arrivare ad esprimere delle
considerazioni formali per le dimissioni dell'Assessore.
Il tono un po' da quercia caduta era pur buono, diciamo più
semplicemente che Ferrero era un uomo giusto, al posto sbagliato
forse: giusto perché era un politico puro, un politico che ha
ricoperto dei ruoli molto importanti sia in regioni come il
Piemonte, sia nel Parlamento europeo, un uomo che ha ragionato ed
ha espresso con la sua testa considerazioni politiche di tutto
peso, di alto profilo. Quindi meritava forse di più che una
semplice sottolineatura del suo passaggio in questo Consiglio.
L'ho sentito ragionare qualche volta, pur dissentendo quasi
completamente dal contenuto politico dei suoi discorsi, l'ho
sentito molto spesso intervenire e intervenire a proposito, mai
banalmente, ma sempre con considerazioni di grande spessore che
invitavano a pensare. L'uomo c'era, era presente, non si può dire
il contrario. Era forse al posto sbagliato, e forse era stato
indicato a quel posto nel modo sbagliato. Certo, non era un
assessore tecnico, i lavori pubblici non erano materia delle sue
categorie dello spirito, e il contrasto fra le due personalità:
l'ottemperanza al dovere di assessore e il politico puro, ad un
certo punto ha provocato un corto circuito.
Mi sono permesso di dare una spiegazione tutta mia delle sue
dimissioni, lasciando e rispettando appieno la sua lettera, le sue
posizioni e quanto ha detto. E forse ha colto anche una differenza
all'interno della maggioranza, certo, la differenza c'è anche.
Quindi oggi siamo qua a compiere un rito, quello di ridare un
assetto completo e funzionale all'Esecutivo.
É un atto dovuto, richiesto dallo Statuto e dalle leggi; però
non possiamo neppure essere sempre nel mondo delle idee e ragionare
in termini platonici, come se vivessimo nella migliore delle
società possibili, dobbiamo essere realisti. Ed essere realisti è
cercare di vedere la realtà come si presenta, magari partendo da
una filosofia un po' agnostica perché prendere il contatto
sperimentale, il contatto empirico con gli oggetti, con le
delibere, con la scartoffia scritta, con quel che passa nella sala
macchine ogni giorno, è una cosa difficile e non sempre è così
facile esprimere e dare contorno alla realtà.
Questo Consiglio devo dire che qualche volta è al di fuori della
realtà, non ha preso atto che è figlio ancora di criteri politici e
di filosofie politiche che da Carema in giù chiamano dalla prima
Repubblica. É figlio di una selezione ancora fatta con il sistema
proporzionale con tutto quel che ne consegue, con le logiche delle
spartizioni, con le logiche della propria forza, del proprio
cortile, della propria componente, che è lì che deve esistere, con
la pari dignità e tutte queste cose che emergono, e non ha ancora
passato le colonne d'Ercole.
Le colonne d'Ercole, almeno così come abbiamo visto, per il
resto della nostra Repubblica, sono state il cambio delle regole
del gioco (almeno del gioco principale), delle regole con cui si
selezionano le assemblee elettive e le assemblee legislative, cioè
la legge elettorale. Ecco perché la maggioranza, come si presenta
oggi, è l'unica maggioranza possibile, in quanto è l'unica
maggioranza che ha i voti sufficienti per cambiare questa regola
cardinale che è quella dell'elezione del Consiglio regionale.
Cioè con questa maggioranza si può dar corso ad una riforma
istituzionale importante e non cadiamo più in quella specie di
cupio dissolvi
, nella teoria della
impuissance
della
legislatura spirata nel 1993, in cui una maggioranza atta a
modificare la legge elettorale si è quagliata al profilo più basso.
Mi scuserà il collega Louvin, che è stato "levatrice" importante di
quella legge, però fece nascere il rampollo con qualche
malformazione, proprio perché non era frutto di una maggioranza
compatta, impegnata su quei punti.
Ecco qua il problema: finché la navicella non passerà le colonne
d'Ercole, finché non raggiungeremo la
virtute
e conoscenza
dell'Ulisse di Dante Alighieri, avremo sempre delle maggioranze
eterogenee. Forse maggioranze anche contraddittorie, come diceva
Tibaldi, forse anche con quel raggelo alla presenza di componenti
diverse, come diceva Collé nel suo intervento che ho apprezzato
anche molto, però sono maggioranze che stanno insieme per
raggiungere un obiettivo preciso. Obiettivo che si chiama modifica,
revisione, modernizzazione delle leggi principali che presiedono
all'attività politica ed amministrativa della Regione.
Solo passando quel punto si potrà dire che passeremo alla
seconda autonomia, e allora sarà possibile finalmente avere un dato
più omogeneo. É vero che ci troviamo in questo momento molto spesso
a batterci su problemi concreti, in cui l'accordo in maggioranza
non c'è neppure, e che la composizione e il compromesso delle
differenti posizioni è spesso difficoltoso. Do atto al Presidente
della Giunta di essersi adoperato più volte per trovare il punto di
equilibrio delle varie posizioni all'interno della maggioranza
stessa.
É vero che all'interno ci sono due mentalità, che potremmo anche
schematizzare come una mentalità derivante da un pensiero, da una
filosofia, da un modo di essere, che era di stile e di tipo
marxiano - che non disprezzo assolutamente - ma che è diverso per
concezione della vita, della realtà e dell'etica politica in
generale dai criteri che animano altri gruppi politici.
E non deve scandalizzare nessuno la nostra posizione, la
posizione della Fédération, che è stata punzecchiata un momento fa
da qualcuno che ha detto: "Ma come: avete fatto una campagna
elettorale su temi che sono liberisti quasi (e poi chiarirò questo
aspetto) ed avete parlato del compimento di un polo federalista e
di un polo regionalista!" Ma un polo che non fosse un
omogeneizzato, che non fosse una specie di uovo all'interno del
quale c'è Gargantua, che muove tutto e poi ci sono piccoli addetti
che eseguono.
Quindi un polo regionalista, federalista, con diverse
sfaccettature, con diverse visioni culturali, però saldato in una
visione federalista della società, federalista dello Stato,
federalista delle istituzioni, autonomista, ed aggiungerei anche
moderato nell'acquisizione della politica economica.
Non siamo in contraddizione con tutto questo. Abbiamo sostenuto
questa tesi, riteniamo di portarla avanti e a compimento
nell'ambito di questo polo federalista; riteniamo che possa
emergere nel pieno delle sue forze, della sua proposta allorché i
sistemi elettorali saranno diversi, riteniamo anche che questa
mentalità e questa filosofia sia completamente diversa da quella
che si definisce attorno al polo progressista, attorno al polo
quindi della Sinistra (chiamiamola così) storica che si è riunita
nel polo progressista.
Quanto alla politica economica, una politica economica centrata
sulla realtà locale, sulla dismissione di grandi operazioni di
ristrutturazione industriale, sulla valorizzazione al massimo delle
potenzialità dell'impresa locale, anche se sappiamo che ci sono
degli enormi problemi legati all'imprenditorialità nostra, e che la
Regione deve ancora sostenere - come una specie di grande
pépinière d'entreprises
- l'azione del nostro imprenditore
valdostano che molto spesso non riesce a stare nel mercato, e
quindi è una concezione neo-liberista non nel senso di Adamo Smith
che parla di mercato selvaggio, basato su una concorrenza "al
taglio della gamba", ma neo-liberista nel senso che ha spazio il
rischio, ha spazio l'impresa, ha spazio il mercato, quindi viene
meno la presenza soffocante dell'assistenzialismo, viene meno la
presenza soffocante della mano pubblica dell'economia.
Questa è la forma di liberismo alla quale ci appelliamo, un
liberismo sociale. In questi giorni è mancato un grande filosofo
del liberismo sociale, Popper. Un liberismo ricorrente a questi
fini, quindi il capitale di impresa sì, finalizzato non solo
all'accumulo, all'investimento, ma soprattutto ad una solidarietà
sociale dettata dai canoni di una dottrina che può essere
considerata la dottrina sociale della Chiesa o l'etica di uno stato
laico che apre e si presta alla solidarietà fra le classi sociali
più deboli.
Ho una simpatia verso Chiarello notevole, anche perché la sua
fisionomia, un po' pacioccona, non gli dà il senso del marxismo che
ci viene dalla visione del socialismo reale; è bello, pacioccone,
si vede che è un marxismo frutto di una società capitalista.
Lui la critica e fa bene, ma il liberismo che ho sostenuto da
questi banchi con molta umiltà è un liberismo che è mirato verso
forme di solidarietà e non ad uno smantellamento della società.
Allora non si può considerarla a Destra, come è stato detto:
"La Fédération è di Destra"
; la Fédération è un gruppo di
Centro, in questo senso, perché si richiama a dottrine sociali, si
richiama all'iniziativa privata e per ciò stesso si mette
all'esterno di una mentalità che è ancora praticata negli ambiti
progressisti.
So bene che D'Alema sta andando a lezioni diverse, sta facendo
le 150 ore a
Wall Street
e sta coprendo rapidamente il
gap
con il passato, la
City
è diventata ormai una
casa con vetri trasparenti per lui. Però ci sono due mentalità e
due realtà differenti. Arriveremo un giorno ad esprimerci come
polarità diverse, polarità che dialetticamente si contrastano e
dialetticamente si esprimono, questa non è ancora la fase. Crediamo
che la spinta principale alla nostra componente sia volta a
raggiungere quei punti del programma unanimemente sottoscritti
l'anno scorso per la trasformazione, per la modifica delle regole
del gioco a cui alludevo prima.
Non vedo quindi contraddizione, non vedo la necessità di rompere
una specie di incantesimo che fino adesso ci aveva in qualche modo
messo come una forza politica un po' all'esterno del dibattito
politico generale, perché era considerata una forza gravata da
incompatibilità di tipo personale. E il fatto che oggi il collega
Lavoyer possa andare a ricoprire un posto nell'Esecutivo, rende
giustizia ad una regola principale. Non è sete di potere, dov'è il
potere? Chiarello, anche qui pacioso sì, ma se alla carica di
Presidente delegato dei paesi del terzo mondo diamo la valenza di
un elemento di potere, siamo completamente al di fuori, anche
perché all'interno di questo comitato ci sono delle personalità di
primo piano che mi tamponano virgola dopo virgola nella attività di
iniziativa, che poi viene trasfusa nell'Amministrazione attraverso
atti della Giunta.
Questo è un comitato consultivo primo di qualsiasi forma di
retribuzione, quindi ci mettiamo solo le idee e la buona volontà, è
come essere presidente di una sezione dell'esercito della salvezza,
caro Chiarello, fra l'altro con una scarsissima dotazione economica
perché mi sembra che si dia molto di più (magari giustamente) ad
altre espressioni dell'Amministrazione che non a questa che è
legata al solidarismo generale, planetario direi.
Sappiamo, ad esempio, che la provincia di Bolzano e la provincia
di Trento danno un miliardo e duecento milioni all'anno nelle
politiche di cooperazione; noi, per adesso, diamo meno, ma penso
che con alcuni aggiustamenti si possa arrivare anche ad una
maggiore partecipazione e ad una maggiore presenza della nostra
Regione. Questo non deve suonare da critica, ma da visione della
realtà.
Concludo: oggi la soddisfazione che possiamo cogliere è di
tornare a giocare in serie A senza grande potere, e non credo che
il povero Lavoyer avrà la vita tanto facile andando ad assumere
quella carica, non tanto per l'eredità di Ferrero, perché penso che
Ferrero abbia lavorato, ma per le difficoltà che si estrinsecano in
un comparto dell'Amministrazione così rudemente falcidiato da
situazioni del passato che tutti conosciamo, e dall'esodo compiuto
in questi ultimi tempi da molto personale tecnico dei quadri
intermedi che ha abbandonato l'Amministrazione.
Questa è l'unica maggioranza possibile, come dicevo; non è la
migliore delle maggioranze, certo, proprio perché ha nel suo seno
questi contrasti. Sono contrasti che dovremo tenere per un po' di
tempo. La mia speranza è che si possa arrivare, in un tempo non
lontano, anche non dico a librarsi in volo, ma si possano
sciogliere i movimenti anche in Valle d'Aosta, e che si possano
sciogliere le articolazioni delle braccia, della mente, della testa
e di tutto quanto, anche in Valle d'Aosta, e che si possano
scegliere i
partner
secondo il senso dell'affinità, perché
l'elettorato chiede: è questo che chiede.
E il nostro richiamo sarà un richiamo tradizionalista, ma è il
richiamo dei vecchi doveri, dei vecchi principi della vecchia Valle
d'Aosta, in cui hanno abitato i nostri padri e in cui fortemente si
sentiva il senso della solidarietà. Non solo la solidarietà del
villaggio, perché non voglio cadere in forme pascoliane, però le
radici sono quelle; anche l'impresa a cui ci riferiamo è la piccola
impresa, non la grossa.
Siamo su quel crinale lì, moderato di Centro, e il nostro
richiamo è verso le forze moderate di Centro, ed è ineluttabile che
ci sia questo ritorno ad un collegamento con le forze federaliste,
autonomiste, ma che si richiamano propriamente ad una politica di
Centro moderato, con il senso del piccolo, con il senso
dell'alpinità che è propria della nostra regione.
Il nostro è un
missalis augustanus
, non è un
missalis
romanus
. É su questa tesi che ci si può confrontare, e
probabilmente qualcuno che in questo momento milita in quel
settore, può far qualche salto da questa parte nel momento in cui
si preciseranno le posizioni. Al tempo e al modo, però con garbo,
lo sviluppare la tematica politica e l'alzare il tono politico,
perché c'è veramente bisogno; sul governo ci misureremo sugli atti
concreti, perché ci sono tantissime cose che porta avanti la Lega
che condivido. Quando la Lega in campo nazionale sostiene certe
cose sul federalismo, sulla trasformazione dello Stato, sulla forma
di Stato, sulle concezioni della società, io quelle cose le
condivido appieno; insomma il budino è quello lì, ma bisognerà
assaggiarne il gusto, è sulle cose che vogliamo misurarci.
Ed è così poco federalista far venire qua un Sottosegretario
alla Giustizia non so da dove, dal basso Canavese, ad impartirci
delle opzioni che sono opzioni non propriamente nostre. Facciamo da
noi, Tibaldi; in tante circostanze ho apprezzato le tue proposte,
ma non cadete anche voi nello scempio in cui siamo caduti noi (lo
dico in senso anche autocritico) nel far venire la gente da fuori.
Che pietà! Mi ricordo, allora eravamo Partito socialista, arrivava
il Sottosegretario agli Interni, tutti lì ad ascoltare, e poi
magari diceva banalità o cose che non si attagliavano alla nostra
realtà.
Allora fin che possiamo, andiamo avanti con la nostra
specialità, forse questo è l'unico messaggio importante, restiamo
ancorati fortemente alle scelte e alle priorità che ci vogliamo
dare noi stessi, in Valle d'Aosta, perché siamo Valdostani, con le
differenze che possiamo avere: io non parlo il
patois
,
Aloisi non sa assolutamente niente, ma non è quello, purché parta
di qua.
I ministri sono importanti, ma fino ad un certo punto; sono in
una stratificazione superiore sì ma esterna alla nostra visione del
mondo, perché la nostra visione può essere una visione più che
dignitosa e più che confacente alla nostra gente e alla nostra
popolazione, come lo è stato in tante circostanze. Concludo quindi
con una nota di ottimismo, perché si può planare sulle grandi
riforme senza creare delle ulteriori delacerazioni, degli
spargimenti di sangue (sangue politico) all'interno di questo
Consiglio in un momento in cui viceversa bisogna andare avanti al
massimo con le macchine.
Do al collega Lavoyer il saluto e l'augurio di poter essere,
come sarà senz'altro, all'altezza dell'emergenza che si è creata
nel comparto in cui andrà a ricoprire le sue funzioni. Sono sicuro
che Lavoyer si attiverà in modo democratico, essendo amministratore
di tutti, anche se è membro della Fédération, e non verrà meno ai
principi e alle promesse che hanno presieduto la formazione della
Fédération stessa. Sono convinto che questo avverrà, ecco perché
non ritengo generosa l'accusa che è stata fatta nei suoi confronti
di essere opportunista; lui rappresenta senz'altro noi e penso che
possa rappresentare anche altri.
Si dà atto che dalle ore 11,20 sino alle ore 11,30 il
Vicepresidente Aloisi assume la Presidenza.
Presidente -
Ha chiesto la parola il Consigliere
Parisi.
Parisi (VAP) -
Dico subito al Consiglio che
cercherò di essere breve e di non parlare dei massimi sistemi,
perché credo che oggi i cittadini aspettino da parte nostra delle
risposte concrete.
Per quanto riguarda la soluzione del problema, che si è creato
da un mese a questa parte dopo le dimissioni dell'Assessore
Ferrero, evidentemente a seconda del punto di vista dal quale si
guarda può essere una soluzione positiva o può essere una soluzione
negativa.
E credo che tutti già sin dall'inizio avessero messo in bilancio
questo tipo di giudizio.
Per quanto ci riguarda, come Movimento Verso l'Alleanza del
Progresso, esprimiamo la nostra soddisfazione per come si è
definita questa "crisi", anche se poi per quanto ci riguarda non è
stata e non è una crisi.
La risoluzione, dicevo, forse non è stata quella che si
aspettavano, però riteniamo che in un momento così delicato della
vita politica, sociale ed economica della Valle d'Aosta, era
indispensabile lasciare da parte gli interessi di gruppo per
rilanciare invece quelli che sono invece gli interessi più generali
della Valle d'Aosta.
Da parte nostra ci siamo adoperati in questo periodo con forza,
per fare in modo che le forze che si richiamano al progresso, e
forse anche i termini - concordo con qualcuno - sono abusati, forse
ormai i nominalismi non hanno più significato; però un dato,
Consigliere Chiarello, deve rimanere ben fisso: c'è sempre stata e
ci sarà sempre la distinzione fra Destra e Sinistra. Non so se
questi confini siano stati ancora delimitati, però una cosa alla
quale credo è che ci dovrà essere lo sforzo da parte di tutti per
costruire quel soggetto politico che si contrapponga a quella
Destra arrogante che sta facendo quello che sta facendo attualmente
a Roma, e lo vedremo nella Finanziaria cosa succederà anche per la
Valle d'Aosta. Quindi inviterei il Consigliere Chiarello a non
porre limiti, perché questo è l'errore che ha commesso la Sinistra
italiana e che ha dato la possibilità alla Destra di governare.
Il nostro sforzo, come dicevo, è quello di fare da cerniera in
quest'occasione, per fare in modo che le forze cosiddette
progressiste rimanessero ancora unite e non si lacerassero. Eravamo
fermamente convinti che se i Verdi in questo momento avessero
abbandonato questa coalizione, sicuramente quel discorso iniziato
tanto tempo fa sarebbe stato vanificato. Forse le enormi difficoltà
che abbiamo incontrato ci saranno ancora, e forse quello che non
siamo riusciti a trovare, cioè quel collante necessario per creare
questo nuovo soggetto politico sarà la carica per fare in modo che
invece si trovi per creare, come dicevo prima, quella forza capace
di contrapporsi alla Destra sempre più arrogante.
Dobbiamo ribadire quindi quanto già detto in passato, cioè che
la nostra partecipazione a questa maggioranza era e rimane legata
anzitutto alla presenza delle forze di progresso, che non sono
delimitate in quelle due o tre forze della Sinistra storica, ma il
nostro invito va rivolto a tutte le forze che si richiamano al
progresso. E riteniamo anche e sicuramente che all'interno
dell'Union Valdôtaine, che è la forza di maggioranza relativa, vi
sia una grossa parte di forze progressiste; noi ci rivogliamo a
quelle forze, ci rivolgiamo alle forze cattoliche, a tutte quelle
forze che si richiamano al progresso e quindi non a quelle forze
che si sono dichiarate già loro stesse forze di Destra.
Come dicevo, abbiamo fatto questo sforzo e riteniamo che sia un
risultato positivo.
L'altra motivazione, forse la più pregnante, è quella del
contenuto del programma. Abbiamo sottoscritto un programma, abbiamo
ritenuto che quel programma era valido, era un programma dove c'era
marcatamente la soluzione o comunque venivano affrontati quei
problemi, che da tanto tempo sono sul tappeto, e che sicuramente
vanno nel senso di migliorare e di dare quel segno di novità che
fino adesso ancora forse non è venuto.
Riteniamo di poter esprimere quindi un giudizio positivo sul
lavoro svolto dall'Esecutivo in questo anno di lavoro. Non tutto
forse è stato affrontato con la necessaria carica, ma riteniamo che
ciò sia da attribuirsi alle varie vicende che si sono verificate in
questo anno e che hanno dato la sensazione di una certa precarietà
di questa maggioranza. Ci auguriamo che da questo momento questa
sensazione non debba più aleggiare, ma che si possa da questo
momento affrontare tutte quelle parti del programma sottoscritto,
con la convinzione che si debbano dare delle risposte concrete ai
cittadini valdostani.
Siamo convinti che, da oggi, questa maggioranza avrà la capacità
di operare con il massimo impegno, per portare a soluzione tutti
quei punti del programma sottoscritto e che, se attuati, daranno
quel segnale di cambiamento.
L'opinione pubblica attende ormai da troppo tempo questa
soluzione e ci auguriamo che tutte le forze della maggioranza
abbiano in futuro un maggiore collante e una migliore coesione,
cosa che forse è mancata in passato, e che si possa lavorare avendo
come obiettivo la soluzione dei gravi problemi che travagliano la
nostra regione.
Fra i vari problemi che oggi sono sul tappeto, ce ne sono alcuni
ai quali attribuiamo la massima importanza; ne cito due, in
particolare, che sono quelli del rilancio della economia e
dell'occupazione. Sono due problemi che hanno raggiunto punte
drammatiche e che meritano da parte nostra delle risposte
immediate.
Credo che ormai non sia più tempo di fare dei "libri bianchi",
ma che si debbano dare delle risposte ai cittadini. Da questo, il
futuro ci dirà se abbiamo agito male o se abbiamo agito bene.
Saremo giudicati per quello che riusciremo a fare, quindi non più
sui nominalismi ma sulle cose concrete.
A prescindere dalle schermaglie politiche, quello che conta in
questo momento è non vanificare quel disegno politico che
caparbiamente ci sforziamo di portare avanti. Questi, per
concludere, ritengo che possano essere i motivi che ci hanno fatto
esprimere un giudizio positivo in questa vicenda che si è
verificata a seguito delle dimissioni dell'Assessore Ferrero.
Non mi sforzerò di spiegare, come ha fatto il collega Bich,
quello che è il liberismo, quella che è la Destra o la Sinistra; mi
limito solo a ribadire che oggi abbiamo la grossa responsabilità
politica di dare delle risposte. I cittadini ormai sono stanchi di
sentire bellissimi discorsi, di vedere le schermaglie e i
battibecchi fra questa o l'altra forza politica o fra i vari
personaggi, ma da molto tempo aspettano delle risposte.
Credo che questa maggioranza e l'Esecutivo siano in grado di
dare queste risposte, e sicuramente, se così sarà, il giudizio che
ci verrà dato dall'opinione pubblica sarà senz'altro positivo.
Termino il mio intervento nell'esprimere l'augurio al
Consigliere Lavoyer, futuro Assessore, per l'enorme lavoro che lo
attende, perché va ad occupare un settore che in questo momento è
al centro dell'attenzione da parte di tutti. Mi sento di
ringraziare l'Assessore Ferrero per il lavoro svolto; seppur con
tutte le difficoltà che ha potuto trovare in quel settore, credo
che si sia sforzato di fare un lavoro per dare soluzione a certi
problemi.
Esprimo fin da ora il voto del nostro Gruppo all'elezione
dell'Assessore Lavoyer.
Presidente -
Ha chiesto la parola il Consigliere
Florio.
Florio (VA) -
Ci troviamo oggi al termine di una
vicenda complessa, difficile e anche confusa, una vicenda che
consideriamo brutta e che pone a noi, ma non solo, alcuni
interrogativi.
La decisione dell'Union Valdôtaine, portata avanti ad ogni
costo, di sostituire il dimissionario Assessore tecnico, Bruno
Ferrero, con un rappresentante della cosiddetta Fédération ha
costituito una sostanziale modificazione degli accordi raggiunti
all'atto della costituzione della maggioranza.
L'Assessore Ferrero venne indicato da tre forze politiche: Verdi
Alternativi, PDS e Pour La Vallée; logico quindi sarebbe stato che
il nuovo Assessore venisse indicato dalle stesse forze politiche.
Da qui è derivata l'originaria proposta formulata dai Verdi.
Gli incontri in questi giorni si sono succeduti senza
interruzione, lunghi o brevi, collegiali o ristretti, ma sempre
inutili. Hanno rappresentato il vecchio sistema di fare politica,
fino in fondo, ma sono determinati dall'attuale sistema nel quale
ci troviamo.
A capo di tutti gli incontri vi era da parte di tutte le forze
politiche la sottolineatura della validità di questa maggioranza,
del programma e, nella sostanza, dell'azione di governo avviata,
anche con difficoltà, in poco più di un anno di vita
legislativa.
Ma le conclusioni non erano in linea con questa affermazione.
Come mai? Ed è il primo interrogativo.
I Verdi hanno proposto diverse soluzioni al problema: la
designazione di un tecnico, che poteva avvenire anche in modi
diversi; la riduzione del numero degli assessorati, previsto fra
l'altro nel programma della maggioranza. Ma nessuna proposta è
stata accettata. Alla fine, quasi alla vigilia della seduta
odierna, l'Union Valdôtaine ha messo sul tavolo una alternativa
secca: o accettate la designazione di un membro della Fédération,
oppure il Presidente della Giunta si dimette e si apre una crisi di
governo. E non abbiamo avuto molti dubbi che l'Union Valdôtaine
avrebbe attuato la minaccia.
Qui giunge il secondo interrogativo: come mai l'Union Valdôtaine
ha privilegiato i rapporti di buon vicinato e di alleanza con la
cosiddetta Fédération, fino al punto di essere disposta a rimettere
in discussione un'azione amministrativa che insieme si voleva
complessiva, concordata nel giugno 1993, condotta avanti con grande
sforzo per un anno e della quale si conferma pienamente la validità
anche oggi? Nel contrasto che c'è stato alla fine siamo rimasti
soli. Ma non si è trattato di una grande sorpresa. Fin dall'inizio
l'ambiguità del PDS, la pari dignità di Verso l'Alleanza per il
Progresso, alcune eccessive alchimie di Pour la Vallée, ci avevano
avvertito che il fronte era debole e forse neppure c'era.
Nonostante questa constatazione ogni giorno più evidente, siamo
andati fino in fondo, fino al punto di rischiare seriamente la
rottura; ci ha fermato il senso di responsabilità verso gli impegni
assunti un anno fa, la volontà di proseguire un'azione
amministrativa che comincia a dare dei risultati concreti. Per noi
i fatti fondamentali sono sempre stati costituiti dai contenuti
dell'azione di governo, ci interessa assai più il modo con cui si
governa, piuttosto che la distribuzione dei posti. E abbiamo scelto
di conseguenza.
É importante evitare una crisi di governo per l'importante
azione di riordino, risanamento e innovazione che la maggioranza e
la Giunta hanno avviato nel corso dell'anno trascorso. L'esigenza
di continuare e intensificare quest'azione amministrativa è una
necessità per tutta la comunità valdostana; le generiche accuse di
inefficienza e carenza sono infondate e in contrasto con la realtà
dei fatti, e dimostrano gravemente che alcuni consiglieri conoscono
poco dell'attività amministrativa.
Bisogna essere sfacciati e strumentali per affermare, come fa
Tibaldi, che non c'è una linea coerente nella gestione dei
trasporti; la scelta è che in un anno è stato avviato un
cambiamento radicale in un settore completamente allo sbando, in
cui c'erano contabilità in sospeso da più di un decennio, in cui
c'erano gravissime negligenze, in cui gli stessi servizi ai
cittadini non erano più garantiti. Che si voglia in questo settore,
come in altri, proseguire in una azione di riforma è segno di senso
di responsabilità e non certo di attaccamento a posti di
potere.
Probabilmente alla Lega e a qualche altro Movimento avrebbe
fatto assai comodo un atteggiamento diverso dei Verdi, che su una
questione di posti e non di contenuti buttasse tutto all'aria. Ma i
Verdi non siedono in quest'aula per giocare alla politica.
I nostri elettori ci hanno votato per governare in modo
rinnovato la Valle d'Aosta, è quello che abbiamo iniziato a fare e
vogliamo fare fino in fondo, fino a quando non intervenga sulle
cose concrete, sulle scelte programmatiche, una volontà di bloccare
il cambiamento.
Ma affiora anche un altro interrogativo, il terzo che pongo. A
fronte di comportamenti che subordinano tutto al mantenimento di
equilibri raggiunti con difficoltà all'interno delle forze
politiche, ci chiediamo se la volontà di cambiamento manifestata
dopo le elezioni regionali del 1993 permanga o se si voglia
ritornare indietro.
Gli interrogativi proposti sono tutti presenti oggi, qui, ed
ineludibili, ma ad essi non possono essere date serie e concrete
risposte oggi.
Oggi ci possono essere solo risposte di circostanza. Le risposte
che ci interessano verranno dopo nell'azione amministrativa e in
quella legislativa, le sole che dimostreranno l'esistenza effettiva
della volontà di cambiamento manifestata nel programma di
governo.
Da parte nostra lavoreremo perché la risposta ci sia e positiva,
con determinazione, intelligenza e correttezza, con la volontà di
porre le basi perché vicende come quella che qui oggi speriamo di
concludere non si verifichino più.
Ci sentiamo soli in questa avventura, questo è vero; ma non ci
sentiamo per nulla impauriti. Sappiamo dove vogliamo andare, pur
nella difficoltà del momento, pur nella difficoltà ed anche talora
contraddittorietà di una scelta fra il far parte di una maggioranza
con l'Union Valdôtaine per condurre dall'interno una azione
amministrativa degna di questo nome, o il ritornare all'opposizione
per riprendere un'azione di obiezione radicale, personalmente anche
liberatoria, ma anche segnata da rischi di sterilità.
Una cosa è certa: non ci sentiamo una corrente bizzosa
dell'Union Valdôtaine, anche perché in questa vicenda una volta
ancora abbiamo avuto modo di vedere che non ha bisogno; siamo una
cosa diversa, molto diversa, e vogliamo continuare ad esserlo.
Presidente -
Ha chiesto la parola il Consigliere
Ferraris.
Ferraris (GV-PDS-SV) -
Ho ascoltato con attenzione
gli interventi che si sono succeduti fino ad adesso, in particolare
gli interventi dell'opposizione, perché credo proprio che in un
momento in cui a livello nazionale c'è il tentativo di far sparire
dalla scena politica la voce delle opposizioni, sia importante
invece in questa realtà - e non solo in questa realtà - ascoltarle
con molta attenzione.
Non ho mai avuto dubbi rispetto alle scelte che dovessero essere
fatte; ma semmai li avessi avuti, credo che le argomentazioni che
sono state portate avanti dalle opposizioni, basate prevalentemente
su qualche polemica, su qualche citazione di qualche pettegolezzo
unito anche ad un po' di astio, credo che forse queste
argomentazioni mi aiuterebbero a capire che questa soluzione per
quanto riguarda la maggioranza risulta essere una soluzione buona e
condivisibile. Cioè, con queste argomentazioni sicuramente
rafforzate le tesi degli altri, non le vostre tesi.
Non credo che facendo una politica di piccolo cabotaggio,
utilizzando la polemica e non la politica si facciano dei passi
avanti.
Tibaldi, ormai è da tempo che sentiamo una serie di obiezioni
per quanto riguarda il settore industriale, ma ci sono i dati che
parlano da soli: l'occupazione nel settore industriale in Valle
d'Aosta è in crescita, le realizzazioni sono sotto gli occhi di
tutti; se vogliamo continuare con questa polemica di pragmatica
possiamo farlo; non so da che parte possa andare questo tipo di
posizione politica, comunque non è sicuramente problema mio, è un
problema di altri.
E non credo neanche che cercando di fare una lettura molto
attenta dei periodici locali, anche un po' pedissequa di quelle che
sono state le dichiarazioni che si sono succedute in questo
periodo, riusciamo a capire quali sono i problemi che veramente ci
sono davanti oggi. Credo che la scelta che sta facendo oggi questa
maggioranza ha indubbiamente una fortissima valenza sul piano
regionale, ma ha anche una valenza nei confronti di una situazione
politica nazionale, che ritengo ogni giorno più preoccupante.
Non l'ha sicuramente scritto il PDS e neanche uno vicino al PDS
oggi, in un'intervista sul giornale, che stiamo andando verso un
regime di tipo telecratico con dei rischi autoritari; vediamo (e in
qualche modo ce lo ricordava l'intervento del Presidente Viérin)
come si stia annunciando una legge finanziaria che, secondo me, non
tranquillizza dal punto di vista delle autonomie, cioè le regioni
che non vengono ascoltate o vengono ascoltate con fastidio: è
questo il federalismo della Lega? Perché la Lega è parte di
governo, sicuramente non è una forza di opposizione, e a me
preoccupa anche più quanto sta succedendo nel campo delle pensioni,
della sanità; in sostanza una manovra che è nata come una manovra
che non vuol far pagare le tasse a quelli che non le hanno mai
pagate e taglia le prestazioni a quelli che hanno un milione di
pensione al mese. Questo non lo risolveremo con questa scelta in
Valle d'Aosta, ma quanto meno "questo" modo di agire politico con
"questa" maggioranza non andrà avanti. É questo il segno che va
tenuto in attenta considerazione.
Siamo stati indicati come quelli che sono pronti per essere
portati via dalla Croce Rossa. Però se guardiamo alle vicende
nazionali, Tibaldi, ti pregherei di guardare per un momento in casa
tua: le dichiarazioni di Bossi fatte un giorno prima e un giorno
dopo smentite, i tentativi di agganci con la Sinistra fatti in modo
strumentale; questo dimostra che siamo al di là del peggior metodo
di lottizzazione che abbiamo visto imperare nella prima Repubblica.
Perché è vero che ci vuole il nuovo, ci dice Collé, però il nuovo
che sta avanzando in questo Paese non è una cosa che ci rassicura o
ci tranquillizza. Vediamo che le battaglie contro il
consociativismo e la lottizzazione si risolvono nell'avere una rete
televisiva in più. Allora, guardiamoci in casa prima di fare delle
accuse a quelli che sono sulla scena politica su posizioni
diverse.
Se è vero questo, penso che sia importante nella scelta che
viene fatta da questa maggioranza tener conto non solo di quelli
che sono gli equilibri regionali, ma anche di una volontà - lo
richiamava Collé in termini polemici, ma credo che questo non sia
il momento di fare della polemica ma di guardare a quelli che sono
gli interessi di questa Regione -: ebbene, questa coalizione non
intende misurarsi solo sui problemi della Regione, ma intende avere
anche una propria continuità per quanto riguarda le elezioni
amministrative.
E direi che questo lo si vedrà immediatamente per quanto
riguarda la definizione delle nuove leggi elettorali, perché ha
ragione Bich quando dice che indubbiamente le leggi elettorali sono
uno strumento importante per ridefinire la politica; per cui,
magari, qualcuno da questi banchi passerà a quelli di là, o magari
qualcuno di quelli di là verrà anche in questi. Al di là di questo,
penso che dobbiamo fare anche dei passi avanti sul piano della
riorganizzazione del modo di essere delle stesse forze
politiche.
Abbiamo visto che una riforma elettorale da sola non basta,
credo che lo scenario nazionale, la rissosità di cui dà prova il
Governo Berlusconi ci dimostrino (ma soprattutto anche i risultati
che mancano da questo punto di vista, che sono quel che più conta)
che passi in avanti devono essere fatti. Per cui al nuovo
sicuramente non siamo, siamo in una fase di transizione che però
deve consentire la possibilità di andare in avanti e di non tornare
indietro.
La maggioranza che si costituisce oggi è una maggioranza che
sostanzialmente riconferma un programma, quindi sul piano dei
contenuti quelle che sono le indicazioni date da una maggioranza
autonomista e progressista vengono sostanzialmente confermate, ed è
questo il dato fondamentale di questa situazione. É chiaro che ci
sono posizioni politiche differenti all'interno della stesse forze
di maggioranza, ma quello che deve fare una maggioranza non è tanto
avere una omologazione politica, essere tutti uguali, ma quello di
concordare su dei contenuti e cercare di realizzare questi
contenuti. Questo è quello che noi intendiamo fare.
Non ci sono stati stravolgimenti del programma, il programma è
quello concordato nel mese di luglio e rivisto nel mese di aprile;
si tratta di portare avanti queste scelte, lo ricordava anche
Florio precedentemente nel suo intervento, dicendo che si sta
andando avanti con forza in questa direzione; ma credo che questo
tipo di scelta, unitamente alla capacità che avremo di portare
avanti sul piano amministrativo delle scelte coerenti con i
programmi che ci siamo dati, abbia anche la possibilità di
modificare sul piano istituzionale e di trovare delle soluzioni
originali per la Valle d'Aosta. Penso indubbiamente alla legge
elettorale per le amministrative, penso alla legge elettorale per
il Consiglio regionale. E credo che su questo terreno sarà
importante avere il contributo di tutti.
Ma credo anche - ed ho ascoltato con molta attenzione
l'intervento che ha fatto Florio, il suo rivendicare un orgoglio di
organizzazione che una volta era una prerogativa dei vecchi
comunisti - che le scelte che oggi si fanno in questa maggioranza
abbiano consentito una cosa, che per noi è importante; per altri,
sicuramente lo è di meno, per altri ancora sarebbe stato un evento
positivo. Ebbene, questo passaggio delicato e difficile per tutte
le forze politiche ha visto le forze dell'area progressista
unite.
Chiarello dice che non devo usare più il termine "progressisti",
ma chi si è allontanato dal tavolo dei progressisti a livello
nazionale ed ha iniziato a formare un gruppo a sé stante è
Rifondazione comunista, non sono stati sicuramente né il PDS né le
altre forze politiche che hanno dato vita a questo raggruppamento;
per cui userò ancora tranquillamente questo termine e credo con
questo di intendere a quali forze faccio riferimento.
Da questo punto di vista mi sarei aspettato da Rifondazione
comunista qualche attenzione in più alle vicende che ci stanno
capitando a livello nazionale, piuttosto che continuare una
polemica fra di noi, quando questioni come le pensioni o la
finanziaria sono un importante terreno di confronto.
Non credo che Lavoyer sia Storace, non l'ho mai pensato; penso,
anche perché gli ADP hanno partecipato da sempre, alla stessa
Fédération, a questa maggioranza, che non sia stato questo un segno
di stravolgimento dei programmi o delle scelte, che abbiamo
discussi e condivisi insieme. Poi c'è l'ala Popper e liberista di
Bich che tende più da una parte, c'è un'ala più progressista -
almeno sentendo anche le dichiarazioni di Piccolo stamattina - che
ha un sentire diverso, cioè siamo un insieme di forze politiche con
idee e sentire diversi, che hanno deciso di fare un tratto di
strada comune perché condividono alcuni contenuti ed alcuni
obiettivi. Da questo punto di vista faccio gli auguri a Lavoyer di
buon lavoro e vorrei infine ricordare, come è stato fatto da tutti,
l'azione svolta da Ferrero.
Mi fa piacere che, nei diversi interventi, la figura di Ferrero
come uomo politico sia stata sostanzialmente apprezzata.
Sicuramente non è vittima di giochi di partito, perché le
dimissioni di Ferrero, credetemi, non hanno sicuramente giocato a
favore del partito a cui, in qualche modo, nel corso della sua
vita, ha fatto riferimento. Ma direi che la vicenda di Bruno è
stata una vicenda importante, è stata una lezione di stile: nel
momento in cui c'è la corsa agli incarichi, trovare qualcuno che
liberamente decide di fare scelte diverse, è una merce rara in
questi tempi, visto che era stato oltretutto annoverato - per
quanto possono valere queste cose, prendetelo anche come un cenno
ironico - fra le persone più potenti della Valle d'Aosta da un
importante quotidiano economico.
Ebbene, ci sono persone che lasciano anche questi incarichi.
Parlerei anche di lezione di stile per come se n'è andato. Bruno
Ferrero non ha sollevato casi politici, anche se indubbiamente una
persona che ha vissuto all'interno della politica fa delle scelte
che hanno delle conseguenze politiche, ma se n'è andato in punta di
piedi, in un momento in cui, oltretutto, la politica è politica in
vacanza. Direi che il segno anche della scelta ha un preciso
significato.
Viérin ricordava il lavoro svolto da Bruno, non vorrei
aggiungere altre cose rispetto a questo, rispetto al fatto che
all'interno dell'Assessorato sono state fatte con il contributo di
Bruno delle scelte importanti, delle scelte su cui anche i più
scettici avranno una buona occasione per ricredersi quando dovremo
affrontare alcune delle questioni che sono state portate avanti con
il suo Assessorato, prima fra tutte la legge sui Lavori pubblici.
Riteniamo quindi, da questo punto di vista, che la designazione di
Lavoyer rappresenti una continuità rispetto a questo tipo di
scelte, anche perché su questi contenuti ci siamo ritrovati sul
piano programmatico.
Consentitemi infine di esprimere un ringraziamento mio personale
e di tutto il Gruppo del PDS ad un comunista bizzarro, come molte
volte ama scherzosamente definirsi Bruno.
Presidente -
Ha chiesto la parola il Consigliere
Lanièce.
Lanièce (GA) -
A cinque mesi dalla precedente
verifica siamo oggi, qui, chiamati a discutere su questa ennesima
verifica politica, che dimostra palesemente la mancanza di
un'omogeneità e di una linearità politica di questa così composita
maggioranza.
Il tentativo di far apparire l'attuale maggioranza come un
coacervo di forze politiche unite e solidali fra di loro è
naufragato di fronte alle innumerevoli polemiche e prese di
posizione che hanno accompagnato questa verifica. Polemiche e prese
di posizione incomprensibili per una coalizione di governo che
professa di agire in modo unito e collegiale. Se si va ad
analizzare le varie delibere di Giunta fin qui assunte, si può
notare la presenza, rispetto al passato, di una percentuale
consistente di deliberazioni prese in Giunta senza l'unanimità dei
presenti.
Inoltre, le discussioni e le dichiarazioni che hanno
accompagnato questa verifica, mettono ancora più in evidenza le
difficoltà esistenti in una maggioranza così numerosa, ma anche
così litigiosa. Addirittura abbiamo assistito a delle prese di
posizione da parte di alcune forze politiche, che sembravano dei
veri e propri veti personali che, da una parte, non premiano mai in
politica e che, dall'altra parte, non fanno altro che depauperare
proprio per il loro basso contenuto il livello politico.
Di fronte a questa conflittuale e confusionale situazione
politica non è facile individuare le origini, le cause e, di
conseguenza, indicare eventuali rimedi. Di tale situazione può
forse essere incolpata la Fédération autonomiste, che dopo aver
sostenuto per un anno la maggioranza chiede ed ottiene di entrare a
far parte della Giunta? O forse è colpa di quelle forze che, dopo
iniziali propositi bellicosi, pur di non perdere le poltrone, hanno
velocemente fatto marcia indietro? Probabilmente la causa della
conflittualità e della mancanza di affiatamento fra le forze che
compongono l'attuale maggioranza consiste proprio nella non
omogeneità della stessa.
Già nel mio intervento, a seguito della precedente verifica di
aprile, avevo indicato nella collaborazione fra le forze
autonomiste e quelle di Sinistra un punto di debolezza del Governo
regionale, tenuto conto delle differenti matrici ideologiche,
culturali e politiche. Già allora avevo sottolineato la necessità
di verificare la possibilità politica di modificare lo schieramento
della maggioranza, dando vita ad una coalizione basata
essenzialmente sulle forze autonomiste e federaliste. Questo invito
non è stato ancora accolto dall'Union Valdôtaine, anche se gli
ultimi avvenimenti possono far meditare, ed anche molto.
Rispetto alla precedente verifica c'è comunque che l'ingresso
della Fédération autonomiste in Giunta rappresenta - o meglio, può
rappresentare, dato che in politica non c'è mai nulla di certo ed
anche se viene scritto nero su bianco, come la storia recente
ricorda, tutto può essere capovolto - la volontà di realizzare
concretamente al più presto quel polo autonomista, regionalista e
federalista, rappresentante di quell'area moderata e di Centro così
presente in Valle d'Aosta e di impostazione alternativa alle forze
di Sinistra (e sottolineo forze di Sinistra, non progressiste), nei
confronti del quale io ed il mio Movimento abbiamo sempre nutrito
una sincera e particolare attenzione, dato che riteniamo che la
politica vera e vincente è solo quella che riesce a farsi
portatrice di quegli aspetti peculiari, propri del territorio in
cui opera. Cioè una politica che privilegia gli aspetti specifici
della regione in cui viene esercitata, rispetto alle linee
politiche generali anche di ispirazione nazionale.
Per quanto riguarda la mia posizione, pur riconoscendo la
validità e la necessità della nascita di questo polo moderato
autonomista e federalista, la situazione attuale fa sì che non ci
siano i presupposti per poter sostenere questa maggioranza, anche
se devo ammettere che un passo avanti può essere stato compiuto con
questi avvicendamenti, anche in prospettiva di eventuali - e da me
auspicati - cambiamenti di alleanze politiche.
Rimarrò quindi all'opposizione, anche perché il concetto di
liberismo economico, che mi è più consono, mal si coniugherebbe con
una visione statalista ed assistenzialista, propria delle forze di
Sinistra. Opposizione che sarà ovviamente costruttiva e non
strumentale, come mi sembra di aver dimostrato finora.
Concludo questo mio intervento augurandomi che comunque, al di
là delle posizioni politiche, il Governo regionale, superando le
divisioni e le contraddizioni interne, riesca a dare alla nostra
amata Valle una decisa azione politica, che permetta di superare
l'attuale grave momento di crisi generalizzata che sta colpendo la
nostra regione in tutti i settori produttivi ed occupazionali.
La disoccupazione, la crisi del settore edilizio, l'alluvione -
a questo riguardo non dimentichiamo che un anno fa c'è stata una
alluvione e dopo un anno, alla stessa data, si sono ripresentati
gli stessi problemi - questi sono alcuni dei problemi più urgenti
da risolvere.
Forse il problema del disalveo dei fiumi e dei torrenti è un
problema che deve essere posto all'attenzione in modo immediato,
perché stavolta l'alluvione è stata ancora mite rispetto alla
precedente, ma non vorrei che il prossimo anno ci fossero dei casi
ancora più gravi.
Rivolgo l'invito quindi al Governo regionale di attuare una
decisa azione politica, evitando di usare una politica cosiddetta
"dello scaricabarile", cioè quella di dare sempre la colpa agli
altri, o ai governi precedenti o al Governo nazionale, ma
dimostrando responsabilmente e con i fatti che noi politici
valdostani, al di là di tutte le differenti posizioni politiche,
non siamo né corrotti, né degli irresponsabili, ma soprattutto non
siamo dei mafiosi. Siamo invece gente onesta che ha voglia di
lavorare per la propria terra e per il futuro dei propri figli.
Concludo questo mio intervento salutando l'ex Assessore Ferrero
e ringraziandolo per la correttezza che ha dimostrato dando le
dimissioni. Faccio inoltre gli auguri al neo-Assessore Lavoyer,
auguri di cui ha proprio bisogno, perché al di là delle
dichiarazioni fatte oggi da tutte le forze politiche quello che
conta di più non sono le parole che hanno detto e che tutti quanti
noi diciamo, ma sono i fatti. Dobbiamo tutti darci la mano per
rilanciare un settore, come quello edilizio, che è in grave crisi e
che merita un'attenzione particolare.
Presidente -
Ha chiesto la parola il Consigliere
Perrin Giuseppe Cesare.
Perrin G.C. (UV) -
Je serai très bref parce que le
Président a déjà avancé tout à l'heure les motivations de cette
solution et je crois, dans son droit de réplique, mieux que moi
pourra ajouter d'autres motivations.
Je veux tout simplement dire que l'Union Valdôtaine s'est mue
dans cette circonstance en essayant de rester fidèle à ses
principes et à ses choix. Nous vivons un moment difficile dans
cette soi-disant deuxième République, qui va vers un dualisme
Droite et Gauche, dualisme qui nous préoccupe. Nous avons assisté à
la prise de pouvoir de la part de la Droite et nous commençons à
entrevoir les résultats de cette action de pouvoir, résultats qui
vont à l'encontre des régions et de façon particulière de ces
régions qui ont à leur intérieur des problèmes linguistiques,
ethniques, de ces régions qui à l'intérieur de l'Etat italien
constituent une minorité.
Et c'est justement pour cela que, dans le but de défendre cette
minorité et ce particularisme que la Vallée d'Aoste a - nous
pensons que les régions comme nous doivent avoir à leur sein un
troisième pôle, même si ce mot est mauvais - une troisième force
qui puisse contrecarrer une volonté d'écrasement, de nivellement
qui probablement est plus forte en cette soi-disant deuxième
République qu'avant.
Et c'est pour cela que l'Union Valdôtaine maintient sa devise,
qui est la devise de toujours, tradition et progrès. Pour cela nous
sommes d'accord avec Bich: il faut revenir aux anciennes valeurs,
il faut revenir à la tradition valdôtaine, il faut faire revivre
cette vieille Vallée d'Aoste, qui n'était pas le paradis, qui
n'avait pas toutes les vertus, mais qui était peut-être meilleure
que la Vallée d'Aoste actuelle. Vallée d'Aoste dans laquelle
plusieurs de ces valeurs ont perdu d'intensité, si elles ne se sont
pas perdues...
Mais nous sommes pour que cette Vallée d'Aoste aussi au point de
vue économique, au point de vue culturel, au point de vue social,
puisse progresser et dans le respect de cette devise, tradition et
progrès, le dernier Congrès de l'Union Valdôtaine, qui s'est tenu à
Saint-Vincent au mois de décembre dernier, a retracé le chemin que
l'Union Valdôtaine devait suivre, celui d'une coalition entre les
forces de la tradition, je dirais de la bonne tradition valdôtaine,
c'est-à-dire les forces autonomistes, fédéralistes et ceux qui
veulent, comme nous, le progrès, et a donc indiqué cette voie d'une
alliance entre les forces autonomistes et fédéralistes et les
forces progressistes.
L'Union Valdôtaine a l'habitude de débattre longuement à son
intérieur, avant de prendre des décisions, mais une fois prises ces
décisions elle les respecte jusqu'au fond, elle respecte ses
alliés...
Ce choix a été, il y a environ une année et demie, pour des
convictions et aussi pour des refus de la part d'autres forces
politiques, qui auraient pu emprunter notre même chemin, mais qui
ne l'ont pas voulu.
Nous sommes donc fidèles à nos choix, et l'Union Valdôtaine
maintenant n'a pas fait le choix d'une nouvelle majorité; elle
poursuit cette majorité, elle a peut-être voulu renforcer cette
majorité. Les forces politiques qui constituent la Fédération, à
l'intérieur de laquelle nous disons qu'il faudra peut-être faire
clarté, vu aussi les déclarations d'aujourd'hui, ces forces
politiques faisaient déjà partie de la majorité; elles ont voté, il
y une année et demie, le programme de cette majorité, elles ont
confirmé ce programme au moment de la vérification programmatique
du mois d'avril dernier, et donc elles en étaient à tout effet
partie intégrante de cette même majorité.
Mais, face aux démissions de monsieur Bruno Ferrero, nous avons
voulu que pour l'efficacité de cette même majorité aussi la
Fédération soit présente à travers la participation organique au
Gouvernement valdôtain. Donc c'était pour nous ressouder cette
majorité, non créer une majorité nouvelle...
Et nous n'avons pas cru de menacer quiconque, mais simplement de
suivre nos principes, de suivre le chemin qui avait été tracé par
notre Congrès...
Evidemment nous sommes cohérents et nous sommes cohérents
jusqu'au but. Si à la fin de ces pourparlers, qui peut-être ont été
oui
"una vicenda complessa e brutta"
, non parce que nous le
voulions, mais parce que peut-être d'autres forces dans leur action
l'ont rendue ainsi, parce que des circonstances l'ont rendue ainsi.
Je disais, nous voulions être fidèles et nous aurions été fidèles
jusqu'au but si l'une des forces qui composent cette majorité avait
abandonné cette majorité même, n'importe quelle soit, parce que ce
Gouvernement régional a été voté par un ensemble de forces, au
moment où ces forces ou une seule de ces forces avait dû abandonner
cette majorité, c'était un devoir justement d'en prendre acte. Et
donc, aucune menace de crise pour faire passer des thèses de
l'Union Valdôtaine, ou une thèse plutôt que l'autre.
Face à ce moment difficile on parle très souvent de volonté de
changement, de façon nouvelle de faire politique; si nous regardons
à l'Etat italien, nous n'avons pas encore entrevu ni cette volonté
de changement, ni cette volonté d'introduire une nouvelle façon de
faire politique, de nouvelles méthodes politiques.
Je crois que, par contre, en Vallée d'Aoste cela s'est avéré, et
nous voulons nous continuer dans cette volonté de changement, dans
cette nouvelle perspective, comme il a été dit clairement dans le
programme de cette majorité, parce que c'est dans les faits qu'il
faut vérifier ces volontés de changement et ces méthodes. Justement
nous devons donner des réponses aux citoyens valdôtains et à la
Vallée d'Aoste, et ces réponses viennent à travers l'action
quotidienne du Gouvernement et à travers l'action législative et de
contrôle de ce Conseil régional.
Plusieurs gros problèmes nous attendent: la loi électorale
régionale, la loi électorale pour les prochaines élections
municipales, les problèmes de l'économie et de l'emploi en Vallée
d'Aoste, les problèmes sérieux et profonds de la décentralisation,
du rouage administratif, parce que nous croyons que les communes
constituent l'élément vivant du tissu valdôtain, auxquelles nous
devons donner des nouvelles attributions, et d'ailleurs cette
majorité a démontré d'être fidèle à ces principes, lorsqu'elle a
voté, ce printemps dernier, un projet de loi qui va dans cette
direction.
Nous croyons que l'issue de ce moment a été très positive. La
présence de la Fédération à travers le Conseiller Lavoyer au
Gouvernement ne peut que consolider cette majorité, et nous nous
souhaitons qu'à travers cette présence on puisse aussi mieux
travailler.
L'Union Valdôtaine est fidèle à sa ligne, mais elle ne crois pas
d'avoir vaincu une bataille; l'Union Valdôtaine ne croit pas, et
notre secrétaire l'a dit dans une interview, qu'il y ait des forces
qui ont perdu et des forces qui ont gagné. Nous croyons tout
simplement qu'en ce moment, ce qui a gagné, est le bon sens: bon
sens qui a été mis une fois encore au service de la Vallée
d'Aoste.
Presidente -
Ha chiesto la parola il Consigliere
Bavastro.
Bavastro (LN) -
Devo esprimere la mia delusione
per la soluzione di questa ennesima pseudo-crisi. Delusione perché,
dall'aria che tirava, pensavo che potesse venire fuori una crisi
vera e che da questa potesse scaturire una maggioranza diversa e
più rispondente alle esigenze della nostra Regione.
L'elezione di Lavoyer di per sé non mi sembra che sia un fatto
negativo; fra l'altro è un tecnico, è un architetto, quindi si
presume che possa avere il bagaglio culturale e tecnico necessario
per svolgere il suo ruolo.
Non mi stupisce neanche più di tanto né la marcia indietro dei
Verdi né la solita quiescenza del PDS, che probabilmente ritengono
che, così come avviene sul piano nazionale che l'opposizione del
fronte progressista mi sembra abbastanza fiacca ed incapace di
portare delle proposte utili, probabilmente sarebbe successo lo
stesso anche qua.
Quello che mi stupisce un po', semmai, è la decisione del
partito di maggioranza relativa, di cui non capisco l'ansia di
avere delle maggioranze così larghe e che inevitabilmente poi
contengono degli elementi di contraddittorietà. Non credo, in
particolare, che l'ingresso di Lavoyer in Giunta, rafforzi la
Giunta stessa; anzi, semmai ne aumenta la diversità di indirizzo
dei vari componenti. Non credo assolutamente a quel che diceva
prima Bich, che questa sia l'unica maggioranza possibile, che sia
necessaria una maggioranza di questo tipo e di questa ampiezza per
portare avanti delle riforme istituzionali. Credo, al contrario,
che una maggioranza più ristretta e con un indirizzo più
spiccatamente autonomista e federalista avrebbe potuto affrontare
il compito delle riforme istituzionali con maggiore concretezza, e
poi trovare il necessario consenso e la necessaria maggioranza
punto per punto. Non credo che sia un buon metodo di lavoro
mettersi in tanti a fare un progetto; credo invece che sia meglio
farlo semmai in pochi e poi, una volta creato un buon progetto, su
questo ottenere il consenso di altre forze politiche.
Fra l'altro, una maggioranza così ampia con una partecipazione
determinante o comunque importante delle forze di Sinistra,
inevitabilmente porta a degli elementi di contraddittorietà che
sono negativi nell'affrontare la crisi economica. Crisi che ha
bisogno sicuramente di scelte indirizzate ad un liberismo più
chiaro e più evidente, che non sarà mai possibile per una
maggioranza che voglia il consenso delle Sinistre. Penso anche che,
nei rapporti con lo Stato, che fino adesso non ha fatto vedere
esattamente all'interno della compagine governativa quali siano le
tendenze prevalenti, cioè se la Lega riuscirà ad imporre la sua
linea o se invece dovrà subire la linea di altri, credo che nei
rapporti fra la nostra Regione e lo Stato, una maggioranza diversa
avrebbe avuto una concretezza maggiore.
In sostanza, ritengo che questa sia un'occasione perduta. Non
credo che sia un problema grossissimo, perché sono convinto che di
occasioni se ne ripresenteranno molto presto per i motivi che ho
detto prima: perché non credo che questa Giunta abbia acquisito una
maggiore vitalità di prima, anzi, al contrario, e perché penso che
le polemiche e i bocconi che qualcuno ha dovuto mandar giù
controvoglia costituiscano una lesione in quell'unità che dovrebbe
esserci in una maggioranza, che sicuramente a breve termine
riproporrà i problemi ai quali adesso ci si limita a mettere una
pezza.
Presidente -
Ha chiesto la parola il Consigliere
Lanivi.
Lanivi (PVA) -
Sinteticamente, la situazione si
può ridurre in questi termini: da un lato, immense trasformazioni a
livello europeo ed internazionale, cambiamenti rapidi - questa è
una novità di questo fine secolo - impongono alla Valle d'Aosta di
definire un suo proprio ruolo e un suo proprio progetto. Questo
richiede approndimenti a livello culturale, riorganizzazione a
livello politico. Questo avverrà gradualmente, i tempi non sono
ancora maturi per far emergere un adeguamento, un rinnovamento
della Valle rispetto a questa situazione.
D'altro lato, delle esigenze di minima, le risposte che al
minimo questo Consiglio regionale deve alla sua gente, cioè
mantenere un quadro di governo, di amministrazione per far fronte
alle esigenze odierne e prossime di questa popolazione.
Affrontare oggi non preparati delle situazioni traumatiche
avrebbe leso gli interessi dei cittadini. Questo ha portato il
nostro Gruppo a condividere una scelta che riteniamo doverosa, in
questo momento giustificata, per la sostituzione dell'Assessore
Ferrero con l'Assessore Lavoyer.
Presidente -
Ha chiesto la parola il Consigliere
Marguerettaz.
Marguerettaz (PpVA) -
Nel giro di 15 mesi è la
seconda volta che viviamo un momento simile a questo, definito vuoi
momento di crisi, vuoi momento di verifica, ma è stato senz'altro
il momento dell'aprile scorso, ed è l'attuale momento, un passaggio
non facilissimo di questa maggioranza.
É quanto meno strano che una maggioranza che fin dal suo
insediamento si era pronunciata con una coalizione forte, non
troppo omogenea, ma che mirava decisamente ad obiettivi
amministrativi comuni. Dicevo: è strano che nel giro di 15 mesi la
stessa maggioranza abbia già subito due mini-stop.
É interessante vedere i momenti in cui sono cadute queste due
necessità di verifiche. Guarda caso, i due momenti hanno coinciso
entrambi con una poltrona vuota. Già la volta scorsa avevamo detto
che le dimissioni dell'allora Assessore Voyat sarebbero state la
vera argomentazione, il vero stop, il vero punto difficile da
superare fra queste forze di maggioranza, e già all'epoca non fummo
smentiti dai fatti.
Oggi si è ripercorsa una strada molto simile a quella
dell'aprile scorso; una strada molto simile, sulla quale però è
bene fare un ragionamento, a partire proprio dalle dimissioni
dell'Assessore Ferrero, verso il quale sono state spese, come è
giusto, parole di simpatia - sono d'accordo con ciò che dice il
Consigliere Ferraris che in questi tempi è raro vedere una
dimissione, credo, da qui a non so quando, sarà ben difficile
vederne altre -, ma sul quale alcuni (fra cui il Consigliere Bich)
hanno azzardato un'ipotesi sul perché l'Assessore Ferrero ha
dimissionato.
Certamente possono essere solo delle ipotesi, perché dal
contenuto della sua lettera le motivazioni non sono minimamente
tracciate, neanche il solito abusato rito delle motivazioni
personali.
Allora credo sia giusto pensare, proprio per quel riguardo
all'uomo di cui si diceva prima, quali potrebbe essere state, con
tutto il beneplacito dell'inventario, le motivazioni di queste
dimissioni.
Qui devo dire che non è vero quello che ha detto il Consigliere
Perrin, non è vero che la necessità di far entrare la Fédération in
Giunta è stata data dall'occasione delle dimissioni di Ferrero.
Personalmente, ho l'impressione che sia vero esattamente il
contrario, cioè che la promessa dell'Union Valdôtaine nei confronti
della Fédération era già stata fatta ben prima delle dimissioni di
Ferrero. L'Union Valdôtaine aveva detto in maniera chiara,
esplicita e lecita che riteneva giusto e opportuno che, a tempo
dovuto, la Fédération entrasse nell'Esecutivo regionale. Ma il
tempo dovuto qual era? É qui il problema.
Questa maggioranza - lo ricordava fra le righe Florio - aveva
già avuto una difficoltà fin dal suo insediamento nel momento in
cui nel programma, stilato fra le forze, si erano forse le stesse
forze sbilanciate un po' troppo dove andavano a ipotizzare la
necessità di ridurre l'Esecutivo, quindi di andare ad accorpare
delle competenze per ridurre il numero degli assessori.
Anche questa era una volontà conseguente e logica
dell'atteggiamento che l'Union Valdôtaine ebbe nei due anni del
cosiddetto "ribaltone", quando, istituendo l'Assessorato
all'ambiente come assessorato in più rispetto ai precedenti, vi fu
una forte battaglia da parte dell'Union Valdôtaine, denunciando
come questa istituzione mascherasse in realtà la necessità delle
forze di maggioranza di allora di andare a sistemare i numeri.
Non è un caso che questa volontà espressa nel luglio scorso nel
programma di aprile sparisse, non poteva essere presente; anzi, il
problema non era quello di ridurre il numero degli assessorati ma
era quello di far spazio alla Fédération.
E come? Lascio questo grosso punto interrogativo, però un 26
agosto, in pieno tempo di ferie, di inattività sotto tutti i
profili, ivi compreso una forte riduzione dell'attività anche a
livello amministrativo, piombano improvvise queste dimissioni.
Ho dei forti dubbi in questo senso e credo che quando il
Consigliere Tibaldi, parlando del PDS, fa riferimento ad
un'ambulanza sulla quale è bene non sparare, non ha tutti i torti.
Credo che il PDS, come forza politica, non sia estraneo alle
dimissioni di Bruno Ferrero, al quale personalmente riconosco una
dignità come uomo e che ha deciso di scegliere lui (questa, ripeto,
è un'ipotesi) la via delle dimissioni, prima che fossero altri a
scegliere.
Fra tutti gli interventi che ho sentito stamattina, io, questa
estate, pensando un po' più tranquillamente alla situazione
politica della Regione, mi dicevo che dal Congresso dell'Union
Valdôtaine era uscita chiaramente la volontà di giungere ad un polo
autonomista e federalista, ritenendo questa la soluzione più
possibile per i problemi della nostra Regione, ed aggiungevo che
questo polo autonomista e federalista esiste di fatto: c'è la
vostra forza, c'è la forza di Lanivi e Dujany, c'è la Fédération,
sono tre forze che si richiamano esattamente a questo stesso
obiettivo, e queste forze hanno i numeri già oggi per governare la
Valle d'Aosta. Allora mi chiedevo come mai c'era necessità di avere
questa presenza dei Verdi, del PDS e di Verso l'Alleanza del
Progresso in Giunta.
La risposta me l'ha data Bich questa mattina, anche se più o
meno pensavo una cosa del genere: c'è bisogno di andare a fare una
nuova legge elettorale, per la quale sono necessari 24 voti, e 21
non sono sufficienti. E fin qui tutto scorre, sono convinto che
bisogna trovare una maggioranza con 24 voti almeno per votare una
legge elettorale. Ma quale legge elettorale?
É questo che mi sto chiedendo da un anno e mezzo a questa parte,
perché l'unico punto sul quale le forze di maggioranza, quando si
sono insediate, hanno detto di essere tutte d'accordo, era sulla
necessità di giungere ad una nuova legge elettorale. Ma sia la Lega
che noi, che chiunque altro, avverte questa necessità; eppure si
sono ben guardate dal dire quale tipo di legge elettorale.
Anche questo è un punto che nel programma dell'aprile è stato
rimodificato perché ci si è guardati bene dal mettere i tempi, cosa
che invece nel programma di luglio si era messo.
Se poi questa legge elettorale verrà partorita alla vigilia
delle future elezioni regionali, diremo che questa maggioranza ha
governato magari non benissimo per cinque anni, però ha fatto una
bella legge elettorale. Credo che i Valdostani abbiano bisogno
anche di qualcosa d'altro.
In questi incontri, da più parti, si è sentito parlare di chi ha
vinto, di chi ha perso, e istintivamente qualche giornale, più di
uno, ha scritto che l'Union Valdôtaine ha vinto. Il segretario
prima, e il capogruppo oggi, si sono subito premurati a dire non è
vero, non ci sono né vincitori né vinti. Sono convinto che in
questa fase non ci siano stati dei vincitori, ma ci siano stati
molti perdenti, l'Union Valdôtaine compresa.
L'Union Valdôtaine sta perdendo, sicuramente non dal punto di
vista numerico qui in Consiglio perché addirittura si è passati da
13 a 14 consiglieri, ma sta perdendo nei confronti della società
valdostana. Credo che la stessa base unionista oggi abbia motivo di
forte preoccupazione rispetto alle scelte che il loro Movimento sta
portando avanti.
Mi avvio a concludere; voglio solo dire a qualche mio
affezionato e sicuramente di bocca buona ascoltatore che mi
chiedeva: "Oggi siamo alle verifiche, magari ritiri fuori la favola
spacciata per favola di Esopo", che non riprenderò quella
favola.
Anche perché la favola era appropriata alla situazione di
aprile, quando si diceva che si era gettata una polpetta alla quale
prima o poi sarebbe seguito l'invito a tavola: oggi viviamo
l'invito a tavola, quindi non c'è un capitolo nuovo della favola,
io spero di poterlo raccontare molto presto.
Terminando il mio intervento, vorrei invece raccontarvi un
aneddoto finale, che però credo sia un po' riassuntivo delle cose
che ho detto.
Un vieillard en un petit village valdôtain, le lendemain de la
formation de ce Gouvernement régional, en ne partageant pas le
choix de l'Union Valdôtaine, commentait ainsi: "Ils ne savent pas,
eux, qu'un ver tout seul est capable de ronger une pomme entière".
Ce qui se passe aujourd'hui démontre exactement le contraire: c'est
la pomme qui a écrasé le ver. Mais la morale qui dérive de cette
situation c'est que ce vieillard valdôtain dont je vous parlais ne
comprend plus tellement bien quelle est la différence entre un ver
et une pomme.
Presidente -
Se nessuno chiede la parola, dichiaro
chiusa la discussione generale.
Ha chiesto la parola il Presidente della Giunta, Viérin
Dino.
Viérin D. (UV) -
Permettez-moi, à la fin de ce
débat politique qui a suivi la proposition de nomination du nouvel
assesseur aux travaux publics, de faire quelques considérations
d'ordre général en guise de comclusion.
Tout d'abord, sur le plan politique, compte tenu des différences
qui existent entre les mouvements qui composent la majorité
actuelle, la validité de cette majorité a été réaffirmée la
validité du programme et de l'action du Gouvernement, avec cette
volonté, également, de poursuivre la collaboration des mouvements
et des partis politiques qui se relient aux valeurs et aux
principes autonomistes et fédéralistes, avec les mouvements et
partis politiques qui se rattachent aux valeurs de la gauche.
Je peux partager l'exigence qui a été manifestée d'avoir, je ne
dirais même pas une majorité, mais des majorités qui gouvernent
avec une cohésion, avec une unité d'action. Mais nous savons tous
que la politique est synonyme de confrontation de positions
différentes il est donc tout à fait légitime de vouloir en arriver
d'autres formules, de proposer des solutions alternatives.
Il s'agit simplement de vérifier si ce qui est proposé en
alternative représente en effet une solution aux problèmes qui sont
énoncés, et de ce point de vue je me demande quant aux problèmes de
cohésion, quant aux problèmes d'unité, si l'alternative - et là je
dois me référer évidemment aux situations existantes - si
l'alternative que nous avons sur le plan du Gouvernement italien du
pôle de la liberté est une alternative véritable du point de vue de
la cohésion, du point de vue de l'unité d'action, du point de vue
d'une ligne cohérente du Gouvernement et des gouvernements.
Surtout parce que si, ici, cette assemblée est encore, et nous
l'espérons pour la dernière fois, le résultat d'un système
électoral fondé sur le scrutin proportionnel, l'alternative qui
nous est proposée du pôle de la liberté est déjà le résultat du
scrutin majoritaire. C'est-à-dire que ceux qui sont maintenant
présents à l'intérieur d'une majorité, ont été élus sur une même
liste, bien qu'ils reprennent, par la suite, leur identité et
proposent des solutions différentes, des alternatives tous les
jours, tous les moments.
A cet égard donc, il ne suffit pas simplement d'affirmer que
l'on veut le nouveau, et je pense que, petit à petit, au sein de
l'électorat, de la société, de l'opinion publique on est en train
de dépasser le stade de l'affirmation: "J'affirme être le nouveau,
donc je suis le nouveau", parce que les résultats sont en train de
démontrer que cette affirmation ne suffit pas, mais il faut, pour
le démontrer, donner des preuves concrètes et agir d'une façon
différente.
Deuxième considération sur l'action du Gouvernement, voire sur
les délibérations du Gouvernement: je ne crois pas qu'il y ait un
pourcentage élevé de délibérations qui ne sont pas prises à
l'unanimité, il suffit en tout cas de le vérifier.
Sur les 12000 ou 13000 délibérations qui ont été prises au cours
d'une année, je ne sais pas si on arrive au nombre des doigts de la
main pour compter les délibérations qui n'ont pas été prises à
l'unanimité.
Mais à part cette considération, je crois que sur l'action du
Gouvernement, et surtout sur les thèmes concrets, nous sommes tout
à fait disponibles à nous confronter, et là encore il n'est pas
suffisant de faire une affirmation pour croire que cette
affirmation représente la vérité des faits.
Je veux le souligner pour ce qui est de la politique
industrielle, pour la politique des transports, pour la politique
dans le secteur du crédit, de l'énergie, je veux le souligner
également pour ce qui est de la sauvegarde et du maintien des
leviers de l'économie dans les mains des collectivités locales
contre des ingérences qui nous viennent de l'extérieur.
De ce point de vue, il serait intéressant que l'on revienne même
au sein de cette assemblée sur le problème de La Thuile et sur le
problème des remontées mécaniques du Petit-Saint-Bernard, afin de
bien comprendre quelle a été la finalité, qui est tout à fait à
l'opposé par rapport aux affirmation exprimées au sein de cette
assemblée.
Tout de même, pour ce qui est de l'action du Gouvernement, il
est vrai, il y a cette opposition qui nous semble un peu
schématique entre le libéralisme et l'étatisme, mais il faudrait
vérifier, et je pense que même de la part des forces politiques qui
ont fait de ce thème l'un des grands thèmes de la campagne
électorale, se confronter aux problèmes réels de Gouvernement et de
définition des problèmes de la société.
En tout cas il y a un changement et une modification, parce
qu'il est vrai, nous l'avons démontré au moment de la présentation
du budget pour 1994 - nous le ferons de nouveau au moment de la
présentation du budget pour 1995 - existe la volonté exprimée par
cette majorité de libérer certaines énergies pour diminuer le poids
du secteur public, notamment de l'Administration régionale dans la
société et dans l'économie valdôtaine. Sans oublier néamoins qu'il
y a certaines valeurs de solidarité, de défense de plus démunis,
qui sont des valeurs importantes et qui font partie non seulement
des exigences, mais aussi de la tradition de cette communauté
valdôtaine...
Sur le plan des résultats, je voudrais citer, en tant qu'action
de gouvernement, quelques problèmes qui ont une importance
fondamentale; nous ne devons jamais oublier les décrets
d'application du Statut, qui nous ont permis (et nous l'avons vu au
cours de la séance d'hier du Conseil des ministres) de nous
présenter sur un plan d'égalité par rapport au le Gouvernement et
partant, de ce cadre de certitude quant aux rapports entre Etat et
régions même sur le plan financier, des problèmes liés aux
collectivités locales, de l'emploi au Val d'Aoste.
On cite certaines initiatives, l'on évite de parler des
initiatives nouvelles, l'on évite de dire que deux sociétés comme
Fiat et Meridian ont choisi le Val d'Aoste pour un nouvel
établissement, et il s'agit, dans cette période de crise, d'un cas
d'installation d'un nouvel établissement, où l'on a créé 200
emplois. Et ce n'est pas peu de chose!
Je veux également rappeler les problèmes, qui sont en voie de
solution, de l'Ordre Mauricien, du Parc du Grand Paradis; les
problèmes liés aux aspects culturels et linguistiques, ou à la
maison de jeu de Saint-Vincent, pour dire qu'il y a, dans le
concret, sur les problèmes, des raisons suffisantes qui témoignent
de l'action et de l'activité et des résultats obtenus par cette
majorité et par ce Gouvernement. Il y a une chose, en tout cas, que
je partage: au-delà des propositions telles que celle
d'aujourd'hui, qui ont comme finalité de compléter l'organigramme,
un exécutif, ce sera sur les problèmes concrets, ce sera sur les
réponses que nous serons à même de donner aux exigences et aux
besoins de la communauté valdôtaine, qu'il y aura la véritable
confrontation.
De ce point de vue, nous partageons l'idée que les échéances
électorales, ont représenté depuis toujours, et représentent encore
le moyen le plus efficace et le plus démocratique pour sortir de
certaines impasses et pour éviter toute logique manichéenne et donc
nous partageons le fait que les échéances futures nous verront
engagés pour relever ce défi et pour démontrer que le choix qui a
été fait aujourd'hui n'est pas simplement un choix lié aux
questions de politique "politicienne", mais c'est un choix qui est
fondé sur la volonté de résoudre dans une certaine direction les
problèmes du Val d'Aoste tout entier, en gardant l'identité et
l'originalité de cette communauté.
Presidente -
Si passa alla votazione, per schede
segrete, sulla proposta del Presidente della Giunta.
Presenti: 35
Votanti: 34
Schede valide: 34
Schede bianche: 3
Sì: 20
No: 11
Astenuti: 1 (Lavoyer)
Presidente -
In base all'esito della votazione,
proclamo nominato alla carica di Assessore ai lavori pubblici il
Consigliere Claudio Lavoyer, che invito a prendere posto al banco
della Giunta.
Il Consiglio prende atto
Presidente -
I lavori della mattinata sono
terminati e riprenderanno alle ore 16.
La seduta è tolta.
La seduta termina alle ore 13,27
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK