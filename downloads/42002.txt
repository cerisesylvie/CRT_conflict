Consiglio Regionale della Valle d'Aosta - Oggetto del Consiglio n. 960 del 2 ottobre 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Attività consiliare d'aula
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 960 del 2 ottobre 2019 - Resoconto
OBJET N° 960/XV - Communications du Président de la
Région.
Rini (Presidente)
-
Punto n. 2 all'ordine del
giorno.
Pour ces communications la parole au Président Fosson.
Fosson (PNV-AC-FV) -
Mi sembra opportuno riferire in
quest'Aula a tutti i Consiglieri sull'emergenza che si è verificata
in questi giorni nel ghiacciaio di Planpincieux, sulle misure messe
in atto, sui problemi di comunicazione che ci sono stati. Da
Montagna Sicura, fondazione che monitora i ghiacciai, era giunta
una segnalazione di variazione e scivolamento del ghiacciaio della
Val Ferret già all'inizio dei primi giorni della settimana passata.
Questa comunicazione fu inviata correttamente al Dipartimento di
assetto idrogeologico e bacini montani della Regione. I tecnici
dell'Assessorato, valutata la persistenza di questi dati, che
dimostravano un movimento aumentato e anomalo di una grande parte
del ghiacciaio, avvertono l'autorità comunale, che è competente,
che esiste il rischio di un'imponente frana di ghiaccio.
C'è quindi un grande apparato di sicurezza che lavora insieme al
CNR e che è sicuramente - lo si è dimostrato in questi giorni - un
aspetto particolare di eccellenza della Valle d'Aosta. Vi ricordate
che già l'anno scorso era stato scoperto quel lago superficiale
attraverso questo sistema di rilevamento e che era stato svuotato
impedendo una bomba d'acqua. Il Sindaco, per le sue specifiche
competenze, decide per motivi di sicurezza di chiudere la strada
della Val Ferret e di evacuare qualche casa a rischio. Dà notizia
di questo, notizia che viene accolta da alcuni giornali in modo
allarmistico e non oggettivo. Il
Premier
Conte all'ONU la
enfatizza citandola come esempio di cambiamento climatico grave.
Scoppia a questo punto l'allarme: "i ghiacciai stanno collassando,
i ghiacciai sono bolliti, rischio per tutto Courmayeur e la Valle
d'Aosta". L'immagine della grande tragedia supera quella che è
stata sin da subito una comunicazione corretta e oggettiva dei
dati, dati che però dicevano alcune cose. Tutti hanno paura di
questo, arrivano a Courmayeur decine e decine di
truppe
televisive per monitorare e descrivere questa immane tragedia di
cambiamento climatico. Arriva Al Jazeera per esempio, arrivano
truppe dall'America ed è difficile riprendere in mano questa
situazione. La competenza dei tecnici, la professionalità del
nostro Ufficio stampa però riescono a riprendere in capo la
notizia. L'attesa del disastro imminente fa breccia però, è facile
rispetto a quello che dicono che tutto è sotto controllo.
Già diverse conferenze stampa erano state fatte, l'Assessore
Borrello era corso anche alla Protezione civile. Sabato 28, di
mattina, abbiamo voluto riunire tutti gli attori interessati con
una conferenza stampa a Courmayeur, con il Sindaco, con tutte le
Forze dell'ordine che erano state sollecitate in seguito a questa
comunicazione all'ONU dalle loro dirigenze, con la Protezione
civile, e da tutti emerge la necessità di comunicazione univoca,
corretta e precisa. Da tutti arriva l'indicazione negativa su
quanto era stato enfatizzato in modo non corretto.
Domenica ho avuto con il
Premier
Conte - che mi ha
sentito personalmente - un'interlocuzione molto proficua con la
quale ha voluto conoscere la situazione, sapere cosa stava
succedendo e verificare che non c'era un rischio. In futuro si
rapporterà con i nostri servizi, verrà presto a Courmayeur per un
sorvolo e per vedere la situazione, non per tenere su il Monte
Bianco, ma per rendersi conto direttamente di quanto gli avevano
riferito in modo forse non corretto, soprattutto per rendersi conto
di quanto la Valle d'Aosta sta facendo con i sistemi di allerta, di
esamina di quanto succede in seguito ai cambiamenti climatici.
Dalla negatività di questa informazione, che è stata data
indipendentemente da noi e che è esplosa, si può notare sicuramente
una positività per la Valle: c'è una Regione che fa molto per
mantenere il suo ambiente, che studia l'evoluzione dei climi e i
mutamenti in montagna, cosa che abbiamo potuto ribadire con un
grande numero di Assessori l'altro giorno quando abbiamo ricevuto e
colloquiato con i ragazzi che avevano partecipato allo sciopero per
il clima.
La Valle d'Aosta si propone come un modello di studio e di
attività in questo settore e questo non è solo formale. Il
radar
è stato installato subito e il
report
di ieri e
nelle ultime 24 ore dice che il movimento dei tre settori è
costante. Lunedì 30 settembre c'è stato un crollo di 5 mila metri
cubi di ghiaccio. Le temperature che si spera scendano e aumenti il
freddo, dovrebbero, se non bloccare questo movimento, comunque
porre quello stato di clima a cui siamo abituati in quest'epoca e
che è alterato per le alte temperature.
Come secondo argomento vorrei riferire quanto in concreto il
Ministro Boccia ha portato nell'incontro che ha voluto e richiesto
lui (sta girando tutte le Regioni di Italia, la nostra è la prima
Regione a Statuto speciale che ha visitato): oltre all'elencazione
del suo programma come Ministro degli Affari regionali, ha preso
degli impegni - questo è un dato politico - che ci sembrano
importanti e da riferire a quest'Aula. Intanto ha preso l'impegno
di ricostruire entro il mese di ottobre la parte statale della
Paritetica, così importante per quella norma sulle concessioni
delle acque e così importante per la vicenda dei Vigili del fuoco.
Come secondo punto si è impegnato di prestare particolare
attenzione alle nostre richieste di mantenere una posizione
effettiva all'interno del Comitato delle Regioni per la Valle
d'Aosta, che oggi è in rinnovo, e di aprire a breve un tavolo per i
rapporti bilaterali fondamentali tra la nostra Regione e lo Stato
centrale. Per quella emergenza che la Valle d'Aosta sta vivendo in
questi giorni, anche lui ha raccolto il discorso che la Valle
d'Aosta diventi capofila nello studio dei cambiamenti climatici, un
laboratorio da proporre a tutta l'Italia; la nostra rappresentanza
dell'ARPA già oggi è a Roma per un tavolo in questo senso. Gli
Assessori hanno poi formulato alcune problematiche al Ministro per
chiedere un suo intervento e il Ministro ha preso ulteriori impegni
che verificheremo chiaramente nel tempo.
Presidente
-
La parola al collega Ferrero.
Ferrero (MOUV') -
Io penso che ogni tanto ci vada anche
un briciolo di onestà intellettuale e penso che, in occasione delle
dichiarazioni del Presidente del Consiglio dei Ministri
all'assemblea dell'ONU, quelle che hanno portato un danno immenso
alla Valle d'Aosta, il Presidente Fosson questa volta abbia fatto
il suo dovere; lo dico tranquillamente: non risparmio le critiche,
ma in questo caso ha fatto il suo dovere. Bisognerebbe forse
spiegare al Presidente del Consiglio dei Ministri che differenza
c'è tra l'assemblea dell'ONU e il Bar Sport. Non si può parlare di
collassamento del Monte Bianco quando c'è uno spostamento relativo
ad una porzione di ghiacciaio. Io ho ricevuto decine di messaggi da
persone di tutta Italia, che mi conoscono e che vengono a sciare a
Courmayeur, che mi hanno chiesto che cosa sta succedendo in Valle
d'Aosta. Noi abbiamo avuto un danno di immagine. Mi chiedevano: "Ma
potremmo ancora venire a sciare a Courmayeur?". È inutile dare
colpa ai
media
, il messaggio sbagliato è stato quello
politico, quello che è pervenuto dall'assemblea delle Nazioni Unite
in occasione degli interventi che sono stati fatti. È una cosa
gravissima. Noi adesso dovremo tirarci fuori da questa situazione,
dovremo recuperare, perché è passato un messaggio decisamente
sbagliato.
Ora io penso che in campo di Protezione civile la Regione abbia
dimostrato, anche in passato, di essere all'altezza di avere i
mezzi, le competenze e la volontà di...
Presidente
-
Silenzio, colleghi, per cortesia.
Ferrero (MOUV')
-
Ho sentito adesso di visite da
parte del Presidente Conte. Ecco, io mi sento di rappresentare qui
- lo dico democraticamente - quella gran parte di valdostani che
dicono cortesemente al
Premier
Conte di evitare la
passerella sotto il Monte Bianco, di evitare il giro in elicottero,
di evitare questo tardivo interessamento e di rimanere a Roma, e
glielo dico in maniera molto rilassata. Io penso che quei soldi
possano essere risparmiati ed investiti per studiare bene qual è il
fenomeno di criticità della glaciazione in tutto l'arco alpino,
tanto tra una storia e l'altra, tra giri in elicottero ed aerei di
Stato, Polizia, lì vengono fuori tranquillamente qualche centinaia
di migliaia di euro. Mettiamoli invece per studiare qualcosa.
Se il Presidente Conte è interessato ai fenomeni della
glaciazione, io gli consiglierei in questo periodo di monitorare
bene i tre "ghiacciai romani": quello di Montecitorio, di Palazzo
Chigi e di Palazzo Madama, nei quali si sono formati dei crepacci
molto preoccupanti. Il "crepaccio Renzi" è sicuramente quello più
problematico. Ecco Presidente, si occupi delle sue questioni e
quando parla della Valle d'Aosta abbia, se non altro, quel minimo
di rispetto che deve avere chi non conosce a fondo le
problematiche. Prima deve informarsi e poi deve parlare. Questa è
una questione. Risparmiamo quindi soldi, risparmiamo parole inutili
e risparmiamo passerelle. Noi tranquillamente lo saluteremo dalla
Valle e speriamo che rimanga a Roma.
Presidente
-
La parola al collega Aggravi.
Aggravi (LEGA VDA)
-
Grazie Presidente, chiedo
ancora scusa per prima, ma ho un raffreddore un po' comunista che
mi sta devastando in questa giornata, non me ne voglia la collega
Pulz.
Volevo allinearmi a quanto detto dal collega Ferrero, anche
perché, per ovvie ragioni, conosco molto bene la zona. Collega
Bertin, non mi dia del marchettaro, ma ci tengo a dirlo: vorrei
espandere in realtà a tutta la Valle d'Aosta la problematica,
perché oggi è il ghiacciaio di Planpincieux, ma ieri come domani
avremo problemi ovunque poiché, essendo
intramontes,
avremo
più che un problema.
Quello che dico a lei Presidente, ma soprattutto agli Assessori
competenti - intravedo per esempio il collega Borrello - è che
sempre più la vera necessità di queste situazioni è sicuramente la
parte operativa, quindi di soccorso e di prevenzione idrogeologica.
Ci rendiamo conto - lo abbiamo visto sulla nostra pelle - che
bisogna sempre più gestire la comunicazione e l'allarme. Ci sono
numerosi studi, numerose strutture, dobbiamo rafforzare questo tipo
di apparato, soprattutto perché noi abbiamo la fortuna/sfortuna di
essere piccoli e il rischio c'è, come è già successo: lo abbiamo
vissuto qualche anno fa con il vallo di La Saxe e stiamo rivedendo
la stessa situazione con Courmayeur evacuata. Se non erro,
Il
Corriere della Sera
, che non è l'ultimo arrivato, l'ha
riportato. La gestione dell'allarme e della crisi è quindi
complessa, soprattutto in un mondo come quello dei
social
,
quello della comunicazione molto breve che finisce per
semplificare, e io dico anche per "terrorizzare" e passare dei
messaggi non corretti.
Un plauso va sicuramente all'Amministrazione locale, alla
Protezione civile, a chi sta seguendo. Le do atto che su questo
Presidente non presenterò alcun intervento per dire che non ha
lavorato bene, anche se l'invito al Presidente Conte forse se lo
poteva evitare, ma questa è una semplice battuta. Piuttosto ci
mandino degli
schei
[traduzione dal dialetto veneto:
"soldi"], che è meglio, e direi anche per l'attività di Fondazione
Montagna Sicura, perché fino a qualche anno fa non c'era nulla di
tutto ciò, è un'attività che sicuramente va potenziata. Lo dico
anche a chi vorrebbe fare della Valle d'Aosta un laboratorio: okay
per il laboratorio, ma che non ci chiudano soltanto ad essere un
laboratorio e a comunicazioni di allarme e di allarmismo, perché
altrimenti la locomotiva del turismo finisce male. Non lo dico a
caso, perché comunque quello che diceva il collega è vero:
soprattutto numerose compagnie, che lavorano in questo ambito,
hanno chiesto e stanno valutando di disdettare tutta una serie di
prenotazioni che già c'erano per la stagione invernale. Ricordiamo
che la Val Ferret è uno dei polmoni del turismo valdostano, come
altre valli. Purtroppo - dobbiamo dircelo - quello che sta
succedendo lì potrà succedere, magari è già in atto e non riusciamo
a monitorarlo o a prevederlo, perché comunque sono fenomeni che, al
di là delle grida di una giovane e piccola svedese, noi conosciamo
da moltissimo tempo. Chi vive in montagna, chi sa cos'è l'erosione,
penso conosca benissimo il cambiamento climatico, senza bisogno di
ripeterlo. Dobbiamo lavorare e quindi le chiedo di lavorare su
questo.
Per quanto riguarda poi il Ministro Boccia - che non è mai stato
un grande amico delle Regioni e delle piccole patrie del Nord -
chiedo di vigilare, a maggior ragione del fatto che abbiamo un
Senatore che, se non erro, è anche un Deputato. Dico ai colleghi
della minoranza di vigilare, e comunque spero che non ci sia un
trattamento di standardizzazione e livellazione delle autonomie,
perché sinceramente, conoscendo un po' l'esperienza e il passato
del Ministro, mi preoccupa moltissimo rispetto a chi guidava invece
egregiamente quel Ministero in precedenza.
Presidente
-
La parola alla collega Spelgatti.
Spelgatti (LEGA VDA)
-
Presidente Fosson, anch'io
non ho nulla da dirle in relazione alla gestione della questione
del ghiacciaio, che mi pare abbia condotto nella maniera più
corretta, però volevo anch'io fare le mie rimostranze in relazione
alla mancata comunicazione in questa sede delle posizioni del
Ministro Boccia riguardo alla nostra Autonomia speciale, al nostro
Statuto speciale.
Questo per dire che quando il Ministro per gli Affari regionali
del Governo leghista, Erika Stefani, era venuta in Valle d'Aosta,
la prima richiesta che io ho fatto esplicitamente era stata quella
di rispondere pubblicamente in relazione alla sua posizione
riguardo alle Regioni a Statuto speciale, riguardo al discorso
dell'Autonomia. Il Ministro Erika Stefani ha quindi parlato della
spinta all'autonomia delle altre Regioni, al discorso
dell'autonomia differenziata, di tutto il lavoro che stava facendo
per portare anche le altre Regioni ad un determinato livello di
autonomia, ma poi la domanda esplicita è stata: "E le Regioni a
Statuto speciale?". Il suo impegno è sempre stato esplicitamente
quello di tutelare assolutamente le Regioni a Statuto speciale, non
solo non toccando niente delle attuali prerogative delle Regioni a
Statuto speciale, ma impegnandosi anche a dare ancora altri livelli
di autonomia e quindi di maggiorare ancora il livello di autonomia
di cui già la nostra Regione gode. Questo è stato detto davanti a
tutti, sulle testate giornalistiche, nelle interviste e quindi la
posizione del Ministro Erika Stefani, leghista, era chiarissimo,
era di tutela dello Statuto speciale della Regione Valle
d'Aosta.
Al Ministro Boccia l'avete fatta questa domanda? Questa era la
prima domanda: una dichiarazione espressa rispetto a cosa vuol fare
della Valle d'Aosta. Questa domanda gli è stata fatta? O non gli è
stata fatta apposta perché si sa benissimo che invece è un punto
assolutamente dolente? È questo che dobbiamo capire, perché
sappiamo che cosa pensa il Ministro Boccia, perlomeno cosa pensava
in passato, e vedremo cosa penserà adesso delle Regioni a Statuto
speciale, delle Regioni del Nord. Questo è un punto estremamente
dolente ed era il primo da chiarire. Non è stato chiarito,
perlomeno non l'ha detto qua, perlomeno non sono uscite
dichiarazioni esplicite a tutela e a difesa dell'Autonomia della
Regione Valle d'Aosta, e questa è una cosa assolutamente
preoccupante.
Presidente
-
La parola al collega Bertin.
Bertin (RC-AC)
-
In questi giorni abbiamo avuto la
visita del Ministro Boccia, il quale ha annunciato che al più
presto la Commissione paritetica verrà rinnovata. Se entro fine
mese sarà nominata la parte statale, la Commissione paritetica
potrà riprendere i suoi lavori; è certamente un fatto molto
significativo e positivo, perché i
dossier
sui quali sta
lavorando sono importanti per la nostra comunità e al momento,
purtroppo, la Commissione paritetica non può essere operativa.
Speriamo pertanto che entro fine mese si raggiunga questo
obiettivo.
Bisogna anche rimarcare che, al di là della Paritetica,
un'interlocuzione con il Governo nazionale è necessaria, tenendo
presente che non esistono governi amici, cara collega Spelgatti, lo
abbiamo visto che non esistono governi amici nella maggioranza
precedente, ma esistono governi più o meno attenti e disponibili ad
un rapporto. Credo che l'interlocuzione che vada attuata con il
Governo centrale non sia quella condotta sinora, di amicizia
politica, perché abbiamo visto che poi non porta a grandi
risultati, una cosa è il piano istituzionale, un'altra quello
politico. Abbiamo visto annunci del passato Governo leghista che
aveva un'amicizia politica, il cosiddetto "governo amico", che in
realtà poi non ha prodotto nessun risultato, dalla variante dei
Comuni di Étroubles e Saint-Oyen - che rimane ferma - ad altre
problematiche che riguardano la nostra Regione. Non è però questo
il problema, nel senso che non esistono - lo ripeto - governi
amici, è l'illusione di un rapporto sbagliato tra centro e
periferia. Esistono governi più o meno attenti, al limite.
Da parte nostra bisogna mettere tutta l'attenzione affinché
alcuni importanti dossier nei quali il Governo è oggettivamente un
attore importante vengano risolti. Peraltro fortunatamente,
diversamente da quanto dice la collega Spelgatti, la nostra Regione
non è nelle mani del Ministro Boccia. Noi abbiamo uno Statuto, un
rapporto costituzionale con lo Stato e, fortunatamente, non eravamo
nelle mani del Governo Salvini come non siamo nelle mani del
Governo Conte bis, e tantomeno del Ministro Boccia. Sono rapporti
costituzionali e istituzionali e su questo piano vanno mantenuti,
senza continuare a confondere il piano politico propagandistico con
quello istituzionale.
Presidente
-
Ha chiesto la parola il collega
Lucianaz.
Lucianaz (LEGA VDA)
-
A proposito del Ministro
Boccia ho anch'io da dire qualcosa perché ieri sera, al TG3, sono
sobbalzato dalla sedia quando sentito le parole del Ministro
Boccia, intervistato dal bravissimo Mannello, che riporto: "
Mi
piacerebbe che sia le Regioni a Statuto speciale che le Regioni a
Statuto ordinario che chiedono autonomia differenziata ai sensi del
116, comma 3, possano rientrare nella stessa cornice di sostegno
automatico alle aree meno sviluppate. Se riusciremo a fare questo
in Parlamento avremmo fatto un grande passo in avanti e saremmo
stati a livello di padri costituenti
". Ho riportato
integralmente le parole del Ministro Boccia.
Io vorrei proprio sapere che interpretazione dà questo Governo
autonomista a dichiarazioni così agghiaccianti, soprattutto nello
spirito dei padri costituenti. Ricordiamoci che i valdostani
l'autonomia l'hanno ottenuta prima della scrittura della
Costituzione; ragazzi non saremo quindi nelle mani di Salvini, né
di Boccia, ma qui avete parecchio da fare. Se il punto non fa parte
del cronoprogramma mi spiace, ma inseritelo immediatamente perché
la cosa è preoccupante.
Sul discorso delle emergenze - e concludo - da che mondo è mondo
i ghiacciai precipitano e sarà sempre così, quindi va bene
monitorare. A me ha sempre fatto paura l'espressione "la situazione
è sotto controllo" perché ero sul torrente Comboé quel 15 ottobre
2000 quando la gente telefonava preoccupata e la Protezione civile
rispondeva: "La situazione è sotto controllo". Per "sotto
controllo" si intende monitorata o che riusciamo a controllare
anche gli eventi atmosferici e le catastrofi che poi sono accadute?
Pertanto monitoriamo pure, ma non montiamoci troppo la testa,
saremo sempre in montagna. Troviamo piuttosto delle soluzioni
legislative per chi poi diventa responsabile durante i fatti
calamitosi e lavoriamo in quel senso piuttosto che andare a
sorvolare i ghiacciai.
Presidente
-
La parola alla collega Nasso.
Nasso (M5S)
-
Ho ascoltato gli interventi dei
colleghi, che ringrazio, e volevo fare due considerazioni
personali.
Si è detto che c'è stato molto allarmismo, molto terrorismo da
parte dei giornalisti, addirittura qualche giorno fa ho letto che
un giornalista è stato molto criticato - non ricordo neanche più di
quale testata - perché scriveva che il ghiacciaio stava scivolando
di un metro al giorno quando in realtà mi pare fosse di circa 50
centimetri. Mi ha fatto anche un po' specie questa critica perché,
sebbene la cifra fosse sbagliata, è comunque un dato di una gravità
importante. Dopo di me vedo prenotato l'Assessore Borrello e spero
che ci dia maggior contezza di quello che sta succedendo.
Per fare una sorta di polemica un po'
bipartisan
ad
alcuni colleghi di minoranza e alla maggioranza, a volte noi
sentiamo parlare di invasione quando vediamo un lupo, sentiamo
parlare di invasione quando vediamo passeggiare per la città un
ragazzo di colore, e invece adesso che un ghiacciaio sta scivolando
a valle ed è davvero una questione preoccupante, allora sentiamo:
"No, no, è terrorismo psicologico, è allarmismo". Ecco, io sono
molto contenta che la situazione sia sotto controllo e che se ne
stiano occupando i tecnici, però credo che tale fatto debba essere
affrontato sotto molti aspetti, non solo quello tecnico; ne abbiamo
parlato già ampiamente in questo Consiglio e con cautela, perché è
veramente di una gravità e di un'importanza estrema. Non è che la
cautela nelle notizie si ha a piacimento, questa è davvero una
questione grave, quindi si tenga l'attenzione alta. Sono molto
contenta di ascoltare poi l'Assessore Borrello che ci darà maggior
contezza.
Presidente
-
La parola al collega Manfrin.
Manfrin (LEGA VDA) -
Sarò felice anch'io di ascoltare
quello che ci dirà l'Assessore Borrello.
Torno però solo un momento - visto che abbiamo affrontato
l'argomento - sulla questione delle dichiarazioni del Ministro
Boccia che in realtà, a differenza del collega Lucianaz, non mi
hanno stupito. Il collega Boccia ormai storicamente ha assunto
quelle posizioni e sono le stesse identiche posizioni che il PD ha
sempre avuto a livello romano, centralista, soprattutto quel PD di
Matteo Renzi che all'interno del suo libro - vi invito ad andarlo a
vedere, è un pezzo molto, molto bello, un libro che ha scritto
Matteo Renzi prima di diventare
Premier
e che si chiamava
"Stilnovo", se poi volete andare a vedere vi darò la pagina -
scriveva che bisognava cancellare le Autonomie speciali. Lo
scriveva perché secondo lui le Autonomie speciali - per lui noi
siamo dei fastidiosi privilegiati - bisognava cancellarle,
ovviamente per livellare a livello più basso tutto quanto il
sistema poiché, se siamo tutti livellati sul gradino più basso,
siamo tutti uguali. Sì, probabilmente siamo tutti uguali, ma siamo
tutti uguali in negativo. Questo mi ricorda un pochino quando
parlavo con degli operai della Repubblica ceca, mi parlavano della
loro esperienza di quando c'era il comunismo e mi dicevano che loro
lavoravano 8, 10, 12 ore al giorno e prendevano quello stipendio,
ma poi c'era qualcuno che non faceva niente e prendeva lo stesso
stipendio. Non erano felicissimi di questo sistema, ma chiaramente
dicevano: "Se io lavoro voglio ottenere, se io sono bravo voglio
avere quello che mi spetta" e questa cancellazione, questa
livellazione delle Autonomie speciali, così come le richieste
legittime che arrivano dai territori dalla Lombardia e dal Veneto
che hanno fatto dei
referendum
per chiedere una competenza
primaria su alcune materie, fa sinceramente presagire che
l'attenzione non soltanto verso la nostra ma verso tutte le
Autonomie, verso le giuste richieste di autonomia di ogni Regione
che compone il nostro Paese, saranno assolutamente frustrate finché
il "Governo del bis Conte" continuerà a dettare legge.
Dalle ore 10:28 assume la presidenza il Vicepresidente
Farcoz.
Farcoz (Président)
-
La parole au collègue
Bianchi.
Bianchi (UV)
-
Entro in questa discussione che è
più una discussione a livello nazionale, se il Primo Ministro Conte
venga in Valle o se è meglio che non venga oppure se il Ministro è
passato e ha incontrato il Governo regionale... permettetemi di
dire innanzitutto, prima di entrare nel merito, che a mio avviso
avremmo dovuto forse già probabilmente nello scorso Consiglio dire
qualcosa, in quanto il Senatore della Valle d'Aosta ha dato
comunque una fiducia condizionata, ma condizionata proprio per
delle motivazioni che qui dentro... mi sembra di averlo sentito sia
da una parte che dall'altra... una fiducia sull'ottenimento di
risultati, ma risultati per chi? Per la Regione Valle d'Aosta, per
i valdostani. È quindi questo, a mio avviso, l'approccio che
dobbiamo avere.
Condivido appieno il discorso del collega Bertin sui governi di
destra e sui governi di sinistra, a dimostrazione che l'Union ha
sempre detto "
ni droite, ni gauche
". A mio avviso nelle
Regioni autonome è importante che ci siano delle forze politiche
regionaliste e autonomiste, proprio perché sono fuori da questi
paradigmi, da questi punti di destra o di sinistra. Guardiamo
quindi i risultati, a mio avviso.
Vengo ad un punto: questo Governo Conte, che obiettivamente mi
può piacere quanto quello di prima - poco, ma non mi piace nessun
Governo nazionale - bisogna dire che nell'ultima frase
dell'articolo 20 del suo programma ha però scritto: "
Infine
garantire il rispetto delle Autonomie a Statuto speciale e la
tutela delle minoranze linguistiche
". C'è scritto, poi a cosa
porterà lo valuteremo e lo vedremo, però lo valuteremo.
Ricordo sicuramente che anche governi prima del primo Governo
Conte hanno impugnato leggi regionali, però ricordo all'Aula che il
"Governo Conte uno" ha impugnato la bellezza di 5 leggi regionali:
la legge regionale n. 3 del 20 marzo 2018 (Disposizioni per
l'adempimento degli obblighi della Regione Valle d'Aosta derivanti
dall'appartenenza dell'Italia all'Unione europea) impugnata il 7
giugno 2018; la legge regionale n. 5 del 29 marzo 2018
(Disposizioni in materia di urbanistica e pianificazione) impugnata
il 27 giugno del 2018; la legge regionale n. 1 del 27 marzo 2019
(Modificazioni alla legge regionale 24 dicembre 2018 n. 12 - Legge
di stabilità regionale per il triennio 2019/2021) impugnata il 30
maggio 2019; la legge regionale n. 4 del 24 aprile 2019 (Variazione
di bilancio) impugnata il 19 giugno 2019; la legge regionale n. 5
del 24 aprile 2019 (Disposizioni collegate al primo provvedimento
di variazione al bilancio di previsione finanziario) impugnata il
19 giugno 2019. Ho fatto l'elenco di queste leggi più che altro per
far capire che, o bene o male, governi amici, che siano di destra o
di sinistra, non ce ne sono, o ci autotuteliamo noi o sennò non
vedo altre strade.
Termino il mio breve intervento ricordando al collega Lucianaz,
che ha portato come esempio l'alluvione del 2000 - la prossima
settimana ci sarà senz'altro la ricorrenza -, che sì, è vero,
sicuramente è stato un grande cataclisma, e condivido anche sul
fatto dei cambiamenti climatici, perché quando ero Assessore in
quel periodo ho cercato di far capire, per quanto potessi, che in
ogni caso i cambiamenti climatici andavano ad incidere su tutta una
serie di scelte che avremmo fatto poi in futuro, però ricordo anche
al collega Lucianaz che come vigile volontario ero già stato
allarmato il giorno prima. Poi quello che è successo...
Président
-
Collègue, je vous invite à
conclure.
Bianchi (UV)
-
...non si poteva vedere e valutare
già dal giorno prima.
Président
-
La parole au collègue Manfrin.
Manfrin (LEGA VDA)
-
Ringrazio il collega Bianchi
che ha introdotto uno spunto di discussione davvero molto
interessante. È molto interessante perché finalmente in quest'Aula
posso fare affidamento sulle numerose nozioni che hanno costituito
il mio percorso di studi, ovvero quello di Scienze Politiche e
Relazioni internazionali, ed è stato meraviglioso fare quel
percorso, perché tutti i professori che ho avuto di scienza
politica mi hanno invitato a studiare alcuni testi di alcuni
massimi politologi nazionali ed internazionali. Tutti questi
politologi, da persone avvedute e con una solida preparazione alle
spalle - siccome bisogna fare un pochino la tara tra la fuffa e la
concretezza - ci spiegavano che in un programma elettorale, per
distinguere fra questioni concrete e questioni fuffa, basta fare un
piccolo esercizio di stile, ovvero mettere al contrario la
proposizione che viene inserita nel programma e vedere se
funziona.
Ora lei ha citato giustamente che nel programma viene detto che
bisogna tutelare le autonomie locali, però provi a pensare se nel
programma avessero scritto che occorre non tutelare le autonomie
locali e mi dica se questo funziona! Certo, le Regioni a Statuto
speciale, quindi mi dica se effettivamente mettendo al contrario la
proposizione questo programma di Governo può filare o meno. Si
sarebbe potuto scrivere che occorre non tutelare o non bisogna
tutelare le Regioni a Statuto speciale, le minoranze linguistiche e
quant'altro? Assolutamente no. È quindi evidente che questo non è
che un esercizio di stile ed è un esercizio di stile - mi stupisce
che lei non lo abbia colto - esattamente per cercare di raccogliere
il voto di qualche gonzo che, grazie a quella proposizione inserita
all'interno del programma, magari trova la giustificazione da dare
a casa per poter votare la fiducia a quel Governo. In questo caso
mi pare evidente che un gonzo è stato trovato. Che questa rimarrà
lettera morta ce lo dice - anche qui faccio ancora appello ai miei
studi di scienza politica - l'articolo 3 della Costituzione che,
per chi si dilettasse negli studi della nostra Costituzione, è
l'unico articolo che sostanzialmente rileva nella società un
problema e ne chiede la risoluzione. L'articolo 3, al suo secondo
comma, recita: "
È compito della Repubblica rimuovere gli
ostacoli di ordine economico e sociale che limitando di fatto la
libertà e l'eguaglianza dei cittadini impediscono il pieno sviluppo
della persona umana e l'effettiva partecipazione di tutti i
lavoratori all'organizzazione politica, economica e sociale del
Paese
". Questa Costituzione, scritta non certo ieri, si
proponeva degli obiettivi che, per quanto nobili, sono stati
puntualmente disattesi e questo sarà esattamente quello che accade
per quel paragrafo di questo programma di Governo.
Président
-
La parole au collègue Aggravi.
Aggravi (LEGA VDA)
-
Volevo anch'io ringraziare il
collega Bianchi che mi ha dato la possibilità di esprimere un
concetto.
Io penso che un governo amico non si misuri da quante norme sono
o vengono impugnate, c'è anche un'attività amministrativa,
legislativa. Perché dico questo? Perché in quest'Aula tempo fa è
stata approvata una legge che, già nei documenti preparatori e già
nelle missive che ci si è scambiati con il CPEL, si teme possa
essere in parte impugnata. Io dico quindi che spesso e volentieri
succede che uno "ci prova" - lo semplifico, non me ne vogliate -,
tenta di portare avanti giustamente la sua politica autonomista
soprattutto di prerogative e poi, ovviamente, sappiamo che i
meandri del diritto sono molto più ampi dei meandri a me tanto cari
dell'economia. Io penso che un buon governo, un governo amico si
distingua da altre cose. Pensiamo ad esempio alla "politica dei
rubinetti" che fu a suo tempo utilizzata a livello centrale, forse
quella esprime più di quanto un governo può essere amico o può
essere nemico, più che il numero di leggi impugnate. Io credo che
una cosa sia ovviamente la simpatia politica di ognuno, un'altra
che sia quella dell'attività amministrativa. Purtroppo sappiamo che
noi abbiamo - come già si diceva precedentemente - un peccato
originale, siamo piccoli e numericamente in Parlamento contiamo
molto poco; non siamo un'altra autonomia speciale che può vantare,
al di là delle appartenenze politiche, una potenza notevole dal
punto di vista dei rappresentanti a Roma che quindi sicuramente può
far bilanciare o sbilanciare a suo favore molto di più gli aghi
della bilancia.
Io credo che soltanto il prosieguo ci dirà se questo o altri
governi sono stati più o meno amici della Valle d'Aosta. Dall'altro
lato ritengo che l'invito del collega Lucianaz sia da cogliere al
volo perché, come giustamente diceva il collega Bianchi,
all'interno del programma di governo un punto specifico è stato
scritto, e questo può essere ovviamente un rafforzativo, per cui vi
invito anche a scrivere un passaggio nel cronoprogramma che avete
sottoscritto, perché comunque io penso che possa contribuire al
rafforzamento della nostra autonomia.
Président
-
La parole à la collègue Spelgatti.
Spelgatti (LEGA VDA) -
Collega Bianchi, la ringrazio
molto per il suo intervento, perché mi dà modo di risponderle e di
specificare qualcosa.
Non ho fatto in tempo all'epoca ad insediarmi che ho ricevuto le
telefonate del Ministro Stefani - siamo due colleghe, siamo
entrambe avvocati, abbiamo lavorato insieme negli anni precedenti e
quindi ci conosciamo molto bene - la quale ha cominciato a dirmi:
"Ho sul tavolo questa impugnativa, questa impugnativa, questa
impugnativa". Le abbiamo sempre verificate dal punto di vista
tecnico-giuridico e quindi chiaramente poi lei ha fatto quello che
doveva fare guardandole dal punto di vista tecnico-giuridico.
Attenzione, prima di tutto, tanto per incominciare, erano tutte
leggi ereditate, ma al di là di questo il punto è: anche a livello
di Governo regionale non è che se esce una legge fatta dal
Consiglio regionale tutte le parti sono perfettamente d'accordo,
perché all'interno del Consiglio ci sono posizioni differenti. Le
battaglie che ci sono a volte portano a leggi che riteniamo tutti
essere le migliori del mondo - per adesso io questa cosa non l'ho
mai vista, ma potrebbe anche essere, riteniamo che siano perfette
per la tutela della Valle d'Aosta -, ma quando escono delle leggi,
queste escono a maggioranza, quindi ci sono anche posizioni
differenti. Questo non significa che una legge che esce dal
Consiglio regionale sia perfetta per la Valle d'Aosta e che
comunque il Consiglio dei Ministri non la possa impugnare - questo
vale per chiunque ci sia a Roma -, dipende da che cosa viene
impugnata, e quindi non c'entrano gli aspetti tecnici sulle singole
leggi. È una questione differente. Se invece vengono toccati dei
principi è qualcosa di differente. Io però capisco benissimo che
voi siate in enorme difficoltà, visto e considerato che quando si
va invece a parlare di principi dovreste spiegarci - e avreste
dovuto spiegarlo ai valdostani, noi l'abbiamo sempre chiesto - come
facciate voi a tutelare l'autonomia appoggiando un Governo a guida
PD, appoggiando - lo ricordo bene - un referendum Renzi che abbiamo
scampato per miracolo e che avrebbe disintegrato la nostra
autonomia, ma l'Union Valdôtaine aveva chiesto di votare sì! Queste
cose i valdostani non se le dovranno mai dimenticare. Per fortuna
quel pericolo è stato scampato, perché avrebbe significato la fine
della nostra Autonomia speciale. Per fortuna il referendum è stato
scampato, ma non solo, è partito un vento al contrario che ha
voltato invece il referendum all'esatto opposto rispetto a quello
su cui puntava Renzi; invece di portare al centralismo, ha portato
alla richiesta di autonomia di tante altre Regioni, perché non ci
sono soltanto il Veneto e la Lombardia, ma un'enorme quantità di
Regioni si stanno muovendo per chiedere delle materie di competenza
primaria. Il vento per fortuna è cambiato.
Collega Bianchi, preoccupatevi quindi veramente di chi state
appoggiando e di chi avete appoggiato, perché ricordo che questa
alleanza con il PD l'avete fatta anche adesso alle Europee e
l'avete fatta voi qua. Preoccupatevi veramente, perché questa è una
questione di principi e di visione politica, non di singoli aspetti
di cavilli giuridici.
Presidente
-
La parola al collega Lucianaz.
Lucianaz (LEGA VDA)
-
Rapidement, sur la question
du torrent de Comboé: bien sûr on était là ce jour, donc vous savez
bien qu'on était là déjà le samedi, on est montés à Plan du Creux.
On connait donc très bien l'activité des Sapeurs-pompiers
volontaires et je crois que le gouvernement de l'époque n'a pas
reconnu toute l'œuvre qu'ont fait ces
Sapeurs-pompiers dans ce mois et demi d'activité.
Per la "questione emergenza", Presidente Fosson, se c'è
un'emergenza in Valle d'Aosta non sono i ghiacciai che collassano;
ripeto, sono i cambiamenti climatici che lo comportano, avremo
altre glaciazioni, probabilmente non saremo più vivi noi, però ci
sarà la prossima glaciazione che riporterà le infrastrutture
presumibilmente fino in fondo alla Valle o alla piana di Ivrea,
anche l'Arco d'Augusto e questo Palazzo probabilmente verranno
spazzati dal prossimo ghiacciaio che avanzerà. L'emergenza è
piuttosto l'infiltrazione mafiosa in Valle d'Aosta, ma non
l'abbiamo mai sentita pronunciare una volta nelle sue dichiarazioni
dal momento dell'arresto di un nostro collega Consigliere. Questa è
un'emergenza di cui il Governo, secondo me, non dà comunicazione in
Valle d'Aosta. Ai ghiacciai lasciamo pure fare la vita che devono
fare.
Termino con la tutela della minoranza linguistica,
effettivamente visto che ho parlato in francese e in italiano,
termino con la
trilangue
"...
é dìo que va bien que lo
Sénateur Lanièce lutte peu la "minoranza linguistica" valdotèna, ma
me l'amerìo que si consèille et seutta magioranse permettissan a
qui predze lo valdotain de pousseilo utilisi dedeun seutta
assemblou, baga que lo réglemen actuel no permé pa ancoa.
Donc, meussieu de la magioranse, comme sise de la minoranse,
attivade vo peu poussei utiliser seutta lenva ci dedeun, perqué
n'atte eunna loué italiena que lo prévei.
Merci.
".
[traduzione dal patois: "
... e dico che va bene che il
Senatore Lanièce lotti per la minoranza linguistica valdostana, ma
gradirei che questo Consiglio e questa maggioranza permettessero a
chi parla il patois valdostano di poterlo utilizzare dentro questa
Assemblea, cosa che il Regolamento attuale non permette ancora.
Dunque, signori della maggioranza e della minoranza, attivatevi per
poter utilizzare questa lingua qui dentro, perché c'è una legge
italiana che lo prevede.
Grazie.
].
Président
-
Dans un bref délai on aura la
possibilité de modifier le Règlement et donc on procédera dans
cette direction, évidemment avec toutes les contraintes
administratives et institutionnelles que nous devons vérifier, même
avec nos dispositions d'applications.
La parole au collègue Bertin.
Bertin (RC-AC) -
Quando dicevo che non esistono governi
amici citando la collega Spelgatti, la questione era esattamente
quella della telefonata con l'amica Ministro, che è il modo
peggiore di instaurare dei rapporti di tipo istituzionale fra una
Regione e l'altra, perché non è una questione di amicizia, ma sono
rapporti tra enti autonomi che devono porsi su quel piano. Abbiamo
già visto in passato che questi Governi cosiddetti "amici" non
danno poi risultati, perché il piano è un altro, nel bene e nel
male. Bisogna avere la capacità di instaurare un rapporto diverso
tra centro e periferia ispirato a dei rapporti federativi, non a
pacche sulle spalle e a telefonate dell'amico o dell'amica.
Il problema è proprio quello: avere un rapporto diverso fra
centro e periferia, è un approccio culturale e politico diverso. Da
questo punto di vista proprio non ci siamo, come non ci siamo sul
discorso del "
ni droite, ni gauche
", non è questo il
problema, sono altri i problemi, e si pone su un altro piano che
non è quello.
Mi pare si sia esplicitato quello che non andrebbe fatto, che è
stato fatto in passato e che si continua in parte a fare, vale a
dire di creare un rapporto sbagliato tra il centro e la periferia.
Peraltro è cambiato un governo e bisognerà anche che magari con i
Parlamentari valdostani ci fosse un incontro, magari in I
Commissione, per capire quali possono essere le nuove dinamiche che
si stanno creando.
Presidente
-
La parola alla collega Morelli.
Morelli (AV)
-
Il collega Bertin ha già anticipato
quanto intendevo dire per contribuire a questo dibattito.
Credo sia buona norma non contare sui governi amici, anche
perché non è il nostro ruolo contare sui governi amici, il nostro
ruolo istituzionale è quello di avere un rapporto corretto,
interlocutorio con i governi che ci sono a Roma, indipendentemente
dal loro colore, perché le telefonate amichevoli - come giustamente
diceva il collega Bertin - sono degli
escamotage
che
lasciano il tempo che trovano. Bisogna essere seri nei rapporti tra
istituzioni e i sistemi non sono quelli. Noi siamo forti di
un'autonomia storica che ci è stata riconosciuta e dobbiamo agire
in virtù di quella, non delle amicizie particolari. Poi lo sappiamo
benissimo che i rapporti personali possono facilitare le relazioni,
ma non è assolutamente su quello che possono basarsi dei rapporti
istituzionali corretti.
Ho sentito l'intervista che il Ministro Boccia ha fatto al TG3 e
mi pare che abbia fatto una chiara distinzione tra le autonomie
storiche e le autonomie differenziate. Poi è evidente che tutti
dobbiamo essere vigili, dobbiamo difendere e valorizzare la nostra
autonomia ed in questo senso è apprezzabile che da parte di tutti i
gruppi consiliari ci sia questa attenzione, questa condivisione
rispetto alla necessità di valorizzare e salvaguardare la nostra
autonomia. Un pochino di perplessità rimane rispetto ai governi
amici, perché mi pare di ricordare che l'ex Vicepresidente del
Consiglio Salvini, ex Ministro Salvini, da convinto autonomista
della
Foire de Saint Ours
si era trasformato in un
nazionalista fervente. Io direi pertanto: diffidiamo dai governi
amici e svolgiamo il nostro ruolo in modo istituzionale e
corretto.
Président
-
La parole au collègue Marquis.
Marquis (SA) -
Ho ascoltato anch'io con attenzione il
dibattito che si è instaurato a seguito delle comunicazioni di cui
è stata data informativa sull'incontro che c'è stato con il
Ministro Boccia negli scorsi giorni. Si sente parlare sempre di
governi amici, governi nemici, ma io credo che questo sia un modo
completamente sbagliato di affrontare le questioni. La Valle
d'Aosta non ha bisogno né di governi amici, né di governi nemici.
Credo che noi abbiamo bisogno di sviluppare dei rapporti con lo
Stato fondati sul principio di leale collaborazione, è questo che
significa avere del senso istituzionale, perché si può avere
un'amicizia di tipo personale con qualche referente a livello
nazionale, ma questo non significa poi in automatico che si
trasformi in un governo amico che possa favorire la nostra
Regione.
Ho ascoltato con attenzione le parole pronunciate dal Ministro
Boccia. Devo dire innanzitutto che ho apprezzato il modo e la
forma, non abbiamo più quegli sganascioni che si esprimono in modo
molto fondato sullo
slogan
, pertanto credo che questo sia
già un passo avanti per potersi rapportare in modo corretto e leale
tra istituzioni. Ritengo che la Valle d'Aosta, per poter difendere
la sua autonomia, abbia invece la necessità di rafforzare
l'amicizia e i rapporti con le altre Regioni speciali, perché solo
mettendoci assieme, tutte le speciali, possiamo rivendicare le
nostre prerogative, poiché diventa sempre più difficile avere dei
rapporti con lo Stato; credo che questo possa prescindere dalla
destra o dalla sinistra e c'è quindi la necessità di rafforzare
questo momento di confronto.
A questo riguardo voglio solo ricordare, quando è stata fatta la
riforma in senso federale, quanto diceva il Ministro Calderoli:
"
Vogliamo rendere più ordinarie le Regioni speciali e più
speciali le ordinarie
" e questa è già la dimostrazione che non
c'è un governo amico. Le prerogative delle speciali, che sono
numericamente meno rappresentate a livello elettivo e di
popolazione, vanno difese da chi vive il territorio. Non ci sarà
nessuno dall'esterno che difende le nostre prerogative. Sta nella
nostra capacità di poter esprimere le nostre esigenze, quali sono i
nostri diritti per fondare questo rapporto, rapporto che - ci si
deve auspicare - sia fondato sul rispetto della Carta
costituzionale che è la carta costituzionale regionale. Credo che,
al di là di questo, sia quindi inutile scendere in inutili
polemiche "Noi siamo più bravi, gli altri saranno più bravi
adesso". Ritengo che noi dobbiamo lavorare per difendere la nostra
Regione, ma in modo molto corretto e molto serio. Tutto il resto
credo che bisogna lasciarlo andare, perché non porta ad alcun tipo
di risultato. Entrare in queste sterili diatribe propagandistiche e
politiche credo che non possa portare dei risultati utili e
positivi per la nostra Regione.
Président
-
La parole au collègue Sammaritani.
Sammaritani (LEGA VDA)
-
Non mi interessava molto
il dibattito all'inizio, ma mi è interessato invece dopo questi
ultimi interventi, perché è proprio un dibattito politico
interessante, anche di prospettiva: si è capito perfettamente il
quadro politico di questi ultimi tempi in Valle d'Aosta.
Ci sono forze che erano autonomiste e che si sono perse per
strada, hanno perso dei valori, hanno perso gli ideali e non sanno
neanche più bene dove stanno andando. Ci sono invece forze nate già
da tempo che sanno benissimo dove stanno andando e cosa vogliono.
Infatti il consenso popolare sta dimostrando a chi sta dando il
proprio favore e oggi è venuto fuori perfettamente. Si è cercato da
parte di alcuni abili politici - che sono per esempio il collega
Bertin e la collega Morelli - di banalizzare la questione come al
solito, si parla di governi amici e di governi non amici, ma in
realtà non è quello il problema, il problema è ideologico, bisogna
capire cosa vogliamo. Noi lo sappiamo benissimo.
L'autonomia per noi è un tema fondamentale, è chiarissimo in noi
il percorso che bisogna fare, e l'autonomia, se la si declina come
una sorta di privilegio, sicuramente non andrà da nessuna parte,
perché se la consideriamo appunto un privilegio di qualcuno, per
esempio delle Regioni speciali, è evidente che poi ci sarà qualcun
altro che ha degli interessi contrastanti e che vedrà non con
favore questo tipo di cosiddetto "privilegio", che in realtà invece
sorge da ben altre questioni storiche e che non sto qui a dire,
perché spero che almeno quelle tutte noi le abbiamo molto chiare.
Non è una questione di "governo amico", non è questa
banalizzazione, il concetto è chiaro, lo sappiamo tutti, e questa
professione di ingenuità che fanno alcuni colleghi mi lascia un po'
perplesso. Sappiamo benissimo che i rapporti fra le persone sono
fondamentali, lo sono sempre stati, basta leggersi qualcosa di
storia e anche di semplice cronaca, non è questo il problema.
Il problema è un altro: il problema è che voi forze autonomiste
ormai valdostane, quelle "storiche", chiamiamole così, state
vivendo una perenne contraddizione. La contraddizione sta nel fatto
che siete autonomisti ma vi alleate sempre con il partito più
centralista che c'è in Italia, che è il PD, che è questa sinistra o
destra, queste ormai sono distinzioni che hanno poco senso, ma vi
continuate ad alleare con loro che sono esattamente invece i vostri
nemici. Ecco, questi sì che sono i vostri nemici, ma non ve ne
accorgete mai; non so se sia un problema di mancanza di
lungimiranza o forse di mancanza di divisione politica, questo non
lo so. Il fatto che nel programma del governo ci sia questa
frasettina riferita alla tutela dell'autonomia sappiamo benissimo
che non conta nulla, perché se usiamo il "sistema Renzi" sappiamo
benissimo che se vogliamo fare una cosa diciamo esattamente il
contrario, come è stato per esempio per la riforma costituzionale
che è già stata citata anche dalla collega Spelgatti, che ci
avrebbe tolto totalmente la nostra autonomia, ci avrebbe reso,
questo sì, delle Regioni non solo più ordinarie, ma ancor meno.
Pertanto questo concetto deve essere molto chiaro. Io non capisco
perché ci sia sempre questa... e si vede anche in modo neanche
tanto celato dagli interventi di alcuni colleghi, come anche
nell'ultimo, quello del collega Marquis, quasi che la nostra
autonomia debba essere difesa da qualcun altro impedendo ad altri
di raggiungere la stessa autonomia. Invece il concetto dovrebbe
essere esattamente lo stesso, il contrario, perché tutte le Regioni
dovrebbero essere autonome quanto noi, è quello il vero
federalismo, è quello il modo di governare i propri territori con
governi di prossimità che conoscono il territorio e cercano di fare
della virtù la principale modalità di governare un territorio;
quello sì, non tutelare sempre il proprio piccolo orticello magari
a scapito di qualcun altro. Questo è il principio.
Ricordo - e lo voglio dire anche questa volta negli ultimi
secondi che mi restano - che l'anno scorso è venuta in visita il
Ministro Stefani, la quale aveva questo concetto ben chiaro essendo
della LEGA, naturalmente: ampliare le autonomie anche delle altre
Regioni per andare veramente nella direzione giusta. Io, di voi
colleghi appartenenti a queste forze autonomiste, non ho visto
nessuno così interessato a questo principio. Forse bisogna andare
ad ascoltare anche gli altri quando ci sono queste occasioni. Noi
quel giorno abbiamo parlato di questi concetti, erano stati
espressi molto chiaramente, ma sicuramente li abbiamo ascoltati
solo noi, perché solo noi eravamo presenti in quella grande aula
che è il Salone Maria Ida Viglino qua sotto. Pertanto forse siete
voi che avete dei problemi e che dovete un attimo rifare pace con
voi stessi per capire veramente dove volete andare.
Président
-
La parole au collègue Barocco.
Barocco (UV)
-
Io colgo da questo dibattito
l'aspetto positivo: quando si parla di autonomia c'è un
sursaut
e quindi c'è la possibilità di portare a fattor
comune dei ragionamenti sul concetto di autonomia.
Collega Sammaritani, io non la vedo proprio così nera dal punto
di vista autonomista storico, dove vogliamo andare noi lo sappiamo.
Mi permetta solo una cosa sulle scelte delle alleanze. Diciamo che
nell'ultima estate abbiamo visto anche lì qualche
tremblement
sulla scelta delle alleanze; in politica capita,
ci si confronta su dei temi e qualche volta si scelgono dei
compagni di viaggio che poi, al momento dei fatti, si scoprono non
così performanti, però questa è la politica.
Permettetemi di fare anche una chiosa di questo genere: è
abbastanza strano che in un'Aula di una Regione a Statuto speciale
si sprechino tempo ed energie per difendere gli atteggiamenti di
Ministri della Repubblica, da una parte e dall'altra, c'è il
governo amico o nemico a seconda dei... Io rimango abbastanza
laico, mi piace giudicare i governi per quello che fanno e per gli
atti, quindi cerco di dare dei giudizi sull'andamento del governo;
bisogna poi anche essere oggettivi e cercare di uscire da questa
diatriba tra governi pseudo amici. Io preferisco parlare a seconda
dei governi, perché in questi ultimi decenni ci sono stati anche
dei buoni governi, al di là del colore che essi rappresentavano. La
polemica politica ci sta, però cerchiamo anche di guardare i
risultati. Questo mi sento di dirlo.
Il metodo suggerito dal Consigliere Manfrin per verificare le
attività o la rispondenza di certi governi rispetto a quello che
dicono, vale a dire la conseguenza tra il dire e il fare, è
speculare per tutti gli atti, sia per i governi amici, sia per i
governi nemici e sia per noi stessi.
Io vorrei solo tornare a Boccia: è un Ministro della Repubblica,
però permettetemi di dire che questi Ministri della Repubblica, o
anche il Presidente del Governo, sulla "vicenda Courmayeur" sono
stati un po'
gaffeur
. Uno va all'ONU e probabilmente qualche
consigliere della comunicazione gli ha detto: "Guarda che c'è un
ghiacciaio in Valle d'Aosta che ha qualche problema", per cui lui
l'ha presa al volo e ha detto: "Sono sulla notizia e parlo di
questo", senza pensare a che cosa accadeva. Probabilmente qualche
dato dalla Valle d'Aosta è arrivato, non credo se lo sia inventato.
Abbiamo poi un Ministro degli Affari regionali e delle autonomie
che viene qua, parla di cose concrete e poi dice: "Ne parlerò con
il mio amico collega di governo, Costa, e magari facciamo la Valle
d'Aosta laboratorio". Quando sarà tornato a Roma, Costa l'avrà
chiamato e gli avrà detto: "Guarda che l'ambiente è mio, stai nel
tuo". Ci sono anche poi queste cose che, al di là dell'andamento
delle polemiche, fanno un po' vedere... Allora diamo il giusto
rilievo, uno è stato un po'
gaffeur
, l'altro è venuto qua a
dirci: "Già che sono in Valle d'Aosta c'è la notizia del ghiacciaio
e parlo anch'io di ghiacciaio, anche se questa non è una mia
competenza".
Per finire, oltre a guardare cosa fanno i governi buoni amici o
nemici, voglio solo dire che forse quello che ha detto il
Consigliere Sammaritani è da tener presente. Dobbiamo anche noi
farci una domanda: in questi anni, al di là delle posizioni, siamo
riusciti a tutelare l'autonomia nella maniera dovuta?
Président
-
Collègue Spelgatti, pourquoi vous
demandez la parole? C'est déjà la troisième intervention.
Évidemment nous devons régler un minimum les débats, autrement on
continue toute la matinée. Le Règlement permet "n" interventions ;
donc je vous prie, collègue Spelgatti, vu qu'il s'agit de la
troisième intervention, de la faire rapidement.
Spelgatti (LEGA VDA) -
Sarò rapidissima. Ringrazio la
collega Morelli come ho ringraziato il collega Bianchi e vi invito
ad intervenire più spesso, almeno ci date la possibilità di
rispondere.
Collega Morelli, le ricordo che l'ex Ministro Salvini è venuto
alla Fiera di Sant'Orso tutti gli anni, a partire dal 2014; non è
riuscito soltanto l'anno scorso perché era in piena campagna
elettorale, questo sempre per dimostrare l'attenzione a tutti i
territori e, soprattutto, al nostro particolarismo e alle nostre
tradizioni. Venire a dire che è diventato un fervente nazionalista
è quanto di più ridicolo si possa sentir dire, perché il fatto di
fare politica allargando chiaramente il tutto ad una visione anche
nazionale per portarlo al federalismo, e quindi portare tutto il
discorso, in tutte le Regioni, del principio dell'autonomia
differenziata, è quello per cui noi abbiamo sempre combattuto.
Abbiamo sempre combattuto per tutelare le Regioni a Statuto
speciale e tutte le Regioni perché avessero alti livelli di
autonomia, proprio per portare a uno Stato federale. Le ricordo che
il Ministro Stefani è il Ministro che ha messo Salvini e che tutta
la politica della LEGA, da quando siamo nati, è sempre coerente
rispetto a sé stessa.
Collega Barocco, le dico poi che se la difesa dell'autonomia voi
la interpretate come avete sempre fatto in questi anni, portandoci
alle cronache nazionali per tutti i processi con danni,
mala-Amministrazione, la sanità che passa dall'essere un'eccellenza
a diventare la peggiore in Italia insieme alla campagna, se tutto
questo voi lo ritenete essere alla difesa dell'Autonomia speciale,
siete sulla cattiva strada. Noi abbiamo altre idee, altre visioni,
altri modelli.
Président
-
La parole au collègue Gerandin.
Gerandin (MOUV') -
Non entrerò nel merito del ghiacciaio
o quant'altro. Giustifico sicuramente l'assenza del Presidente,
peraltro già annunciata, ma mi sarei aspettato magari una replica
alla fine di questi interventi, perché ritengo soprattutto
importante capire qual è la posizione del Presidente in questo caso
e del Governo regionale, e anche capire, al di là di quelle
preoccupazioni legittime sulla situazione del ghiacciaio di
Planpincieux, se ci sono state altre interlocuzioni con il Ministro
Boccia. Io non posso credere che un Presidente così navigato, con
esperienza da Parlamentare, da Assessore e adesso da Presidente,
una persona che ha saputo sicuramente cogliere occasioni e
opportunità per arrivare ai ruoli importanti che ha ricoperto, non
abbia posto al Ministro Boccia almeno due quesiti.
Siamo alla vigilia di un DEFR annunciato, in parte conosciuto,
che sarà la stella cometa della Finanziaria regionale. Ora, che
qualcuno parli di equiparazione per quello che riguarda le Regioni
a Statuto speciale e le Regioni a Statuto ordinario può essere
anche un bell'obiettivo, ma io penso che l'equiparazione vada fatta
verso l'alto, verso la totale autonomia di tutte le Regioni perché,
se l'equiparazione la facciamo al ribasso, ricordo ai valdostani
che noi abbiamo già pagato abbastanza negli anni. La famosa quota
per il risanamento della finanza pubblica l'abbiamo pagata a
sufficienza, per cui immagino che una persona che ha a cuore il
bene dei valdostani, che tutte le volte ci ricorda che ricopre con
fatica quel ruolo di Presidente nel bene dei valdostani e solo per
il bene dei valdostani, immagino che questa richiesta l'abbia
fatta.
La seconda domanda è riferita sicuramente a qual è
l'atteggiamento - al di là del contenuto finanziario - e qual è il
pensiero sull'autonomia del Ministro Boccia. Negli anni ha brillato
per essere un fautore del concetto che l'autonomia era un
privilegio, per cui questo sicuramente mi preoccupa. Mi preoccupa
anche quanto è stato sottolineato in quest'Aula da alcuni colleghi
intervenuti precedentemente, che alcuni dei difensori che credono
di più nell'autonomia, che si sono battuti per l'autonomia, che si
sono battuti contro il "sì" del referendum - attenzione, contro
l'approvazione del referendum di Renzi -, in questo momento dicano:
"Vabbè, noi siamo tutelati dall'autonomia". Attenzione, se passava
il referendum di Renzi a quest'ora non so cosa sarebbe stato della
famosa autonomia!
Collega Bertin, le ricordo il rischio che abbiamo corso. Meno
male che abbiamo lo Statuto speciale che ci tutela, ma attenzione
dagli attacchi trasversali al nostro Statuto. Per cui vorremmo
almeno capire qual è il pensiero del Ministro delle Regioni in
questo momento e immagino che ci venga detto.
Non c'è il Presidente, ma c'è quasi tutto l'intero banco di
Governo, per cui approfitto per chiedervi una curiosità: nel
comunicato stampa dei principali provvedimenti approvati dalla
Giunta regionale leggo l'atto di nomina della Commissione
indipendente di valutazione della
performance
della Regione.
Io ho provato a stampare tre volte l'elenco degli atti di Giunta,
ma non ne vedo traccia. Vorrei capire se è il refuso di un
comunicato stampa e l'atto è stato ritirato oppure se la nomina è
stata fatta e sotto che voce è indicata questa nomina dei
componenti della Commissione.
Président
-
La parole à l'Assesseur Borrello.
Borrello (SA)
-
Parlerò ovviamente della
situazione del ghiacciaio di Planpincieux. Intanto cominciamo a
dire e ad affermare quanto dovrebbe essere scontato: i ghiacciai
sottostanno alle regole climatiche e quindi hanno delle variazioni
dal punto di vista dei bilanci di massa.
L'Amministrazione regionale da più di vent'anni monitora le
attività dei nostri ghiacciai e da qui l'esigenza dal punto di
vista prettamente tecnico amministrativo di gestire un'emergenza
che ha carattere comunale, tant'è che il fronte del ghiacciaio
anomalo per quanto riguarda la massa, che è stata individuata di
250 mila metri cubi, andava a preoccupare un tratto di strada
sicuramente importante della Val Ferret dal punto di vista
turistico e dal punto di vista della fruibilità della valle
stessa.
Detto questo, come abbiamo detto, come avete detto voi e come
abbiamo avuto modo anche di esplicitare in diversi momenti di
incontro con la stampa, il clamore mediatico è stato eccessivo
rispetto all'evoluzione naturale che, ovviamente, deve essere
monitorata in maniera continuativa. È importante l'attività
dell'Amministrazione, perché - e qui mi riferisco ad alcune
considerazioni dei colleghi - se il laboratorio sui cambiamenti
climatici ci deve essere, pur rispettando e valorizzando l'aspetto
dei cambiamenti climatici, deve essere visto non in maniera
negativa ma positiva. Lo dico e l'ho ripetuto più volte: abbiamo la
fortuna di avere 186 apparati glaciali. È normale in un contesto di
cambiamento climatico che sono in sofferenza, ma noi li abbiamo, li
monitoriamo. Venite a vedere i nostri ghiacciai con le nostre guide
alpine! Il messaggio deve essere positivo. Noi siamo un laboratorio
naturale in quel senso, nel rispetto della sinergia che i
valdostani hanno storicamente con la natura, perché noi, da
decenni, da centinaia di anni viviamo la montagna, non la
spopoliamo. È questo il messaggio che dobbiamo mandare all'esterno,
soprattutto a coloro che non conoscono il nostro territorio.
Pertanto il rispetto dei valdostani della natura, la sinergia con
gli eventi naturali che ci sono - l'elemento antropico è arrivato
dopo l'evoluzione naturale - e da qui il messaggio è: sì al
laboratorio, ma laboratorio positivo per capire le azioni poste dai
valdostani per vivere la montagna e non abbandonarla. Questo è
quello che noi riteniamo importante. È stato detto al Ministro
Boccia anche dal collega Chatrian che la sfida è legata alla
mitigazione, al rispetto e alla sinergia con la natura, con gli
eventi naturali e all'adattamento dei popoli di montagna rispetto
alle evoluzioni di carattere ambientale. Da qui laboratorio sì, ma
laboratorio positivo. Abbiamo la fortuna di avere un bellissimo
territorio di montagna, abbiamo 186 apparati glaciali, siamo
disponibili con tutte le regole di rispetto della natura;
ovviamente non bisogna andare nei ghiacciai con le ciabatte, come
abbiamo già visto in qualche occasione, ma con le nostre guide
alpine, con il nostro sistema turistico che è molto attrezzato per
andare a far conoscere il nostro ambiente naturale. Noi siamo un
laboratorio naturale in quel senso lì e rispettiamo la nostra
natura.
Président
-
La parole à l'Assesseur Bertschy.
Bertschy (AV) -
Rispetto al tema più politico credo che i
gruppi abbiano avuto modo di esprimere le loro considerazioni,
anche le loro valutazioni su quanto sta succedendo e sul fatto -
che evidentemente ha dato fastidio a tutti quanti - di come non si
possano trattare da un'assemblea così distante problemi così
importanti che poi hanno una ricaduta immediata, visto il modo di
comunicare di oggi sui territori. Mi fa piacere che sia stata
apprezzata la reazione in questo senso.
Volevo però riportare su un tema più concreto l'incontro con il
Ministro Boccia, del quale ognuno può fare la valutazione che
meglio ritiene. Noi, in questo incontro, abbiamo evitato di entrare
su questioni di sensibilità politica personale o anche di
valutazione di appartenenza politica, ma abbiamo riportato
l'incontro su temi molto concreti. Il Ministro rappresenta gli
Affari regionali e con il Ministro abbiamo risottolineato
l'importanza che legiferare sui territori vuol dire rappresentare i
bisogni dei territori e cercare di interpretare al meglio le
difficoltà e le differenze che ci sono tra questi. Abbiamo
apprezzato il fatto che nel suo intervento ha da subito distinto le
Autonomie speciali dalle richieste di maggiore autonomia dei
territori e dalle Regioni ordinarie e, come voi, abbiamo
evidentemente valutato con quello che si dice in gergo politichese
"un'attesa del successivo intervento", quello di una cornice
all'interno della quale poi andare a decifrare la composizione di
una uniforme legislazione a livello nazionale. Evidentemente in
quella cornice non ci possiamo stare, perché abbiamo una
legislazione differente. Immagino che possiate comprendere che
sugli incontri istituzionali poi ad un certo punto bisogna chiudere
e, nel chiudere, abbiamo chiesto rispetto del nostro territorio,
rispetto per le nostre leggi e abbiamo dato disponibilità, questo
sì, a provare ad evitare dei contenziosi che sono assolutamente
dannosi per il territorio e per il Paese tutto. Legiferare e andare
in contenzioso vuol dire perdere tempo, costruire tensioni e,
soprattutto, ritardi nell'esecuzione delle leggi. Allora, se la
buona attenzione verso il territorio è rappresentata dal poter
condividere un po' di più gli obiettivi e la legislazione che
vogliamo costruire, da parte nostra c'è disponibilità.
Abbiamo però molto concretamente fatto osservare uno dei
problemi: il legiferare dello Stato senza attenzione ai territori
comporta - mi riferisco al comma 361 della legge di stabilità
dell'anno scorso, e credo che in questo senso il collega Gerandin
ne abbia contezza più di altri - il blocco delle graduatorie, anzi,
l'impossibilità di utilizzare graduatorie. Il nuovo modo di bandire
concorsi solo per i posti disponibili sull'anno ha creato, su tutto
il territorio e sulla nostra Regione, una paralisi che ci ha visto
impugnare questa norma, che tra l'altro vedrà un'espressione a
febbraio.
Al Ministro degli Affari regionali abbiamo detto: in questo
momento della discussione finanziaria vi chiediamo - per noi, ma
non solo per noi - massima attenzione rispetto a questo tema,
perché la paralisi non è solo dell'Amministrazione regionale ma, a
cascata, anche degli enti locali. Pensare di introdurre norme così
pesanti attraverso la discussione finanziaria vuol dire non
rappresentare quello che invece a parole poi si vuole portare nei
territori: rispetto per l'autonomia e rispetto per la discussione
con chi rappresenta queste autonomie. Il Ministro ha preso la
segnalazione e si è impegnato nei nostri confronti, attraverso il
suo consigliere, a ragionare per evitare che tutto questo venga
riportato nella nuova Finanziaria, soprattutto per allargare il
modo di poter programmare il fabbisogno di risorse umane
all'interno delle Amministrazioni regionali. Questo l'abbiamo
apprezzato e dall'apprezzamento alla soddisfazione generale si
passa agli atti che poi verranno approvati in Finanziaria da parte
loro e da parte nostra. Nessuno sposa quindi le politiche di
governi che devono ancora esprimere con le loro leggi la vera
volontà di rispetto dei territori, soprattutto del nostro Statuto
di autonomia del nostro Ordinamento.
Presidente
-
Sì, collega Manfrin, vale lo stesso
invito che ho rivolto precedentemente alla collega Spelgatti.
Prego.
Manfrin (LEGA VDA)
-
Colgo soltanto uno spunto
rapidissimo dall'ultimo intervento del collega Borrello, solo
perché ha giustamente citato le famose dichiarazioni del Ministro
Boccia sul laboratorio della Valle d'Aosta. Ora, quando ho sentito
quelle dichiarazioni, ho avuto due immagini: la prima era del
Ministro Boccia con il cappello da apprendista stregone che
rimestava in grandi pentoloni, e la seconda è il progetto HAARP che
è stato fatto negli Stati Uniti su alcune reazioni della ionosfera,
delle influenze elettromagnetiche e sulla loro reazione sul clima,
tema tra l'altro molto amato dai complottari e dagli amanti delle
scie chimiche alle quali ovviamente non mi ascrivo. Però, siccome
il laboratorio solitamente è bello, è una frase molto piena ma non
si comprende esattamente cosa significhi, chiedo: si è specificato
questo argomento? Cosa vuol dire "laboratorio sul clima"? Si
faranno degli esperimenti sulla Valle d'Aosta per vedere come
funzionano le cose? Cosa comprenderà questo laboratorio? È una
frase buttata a caso o si è effettivamente discusso, parlato, messo
sul tavolo qualcosa di concreto che dica come si espliciterà questo
laboratorio?
Président
-
La parole à l'Assesseur Bertschy.
Bertschy (AV) -
Mi sono dimenticato che il collega
Gerandin aveva chiesto notizie sulla delibera della Commissione
indipendente di valutazione della
performance
della
Regione
.
È una delibera di esame, perché va poi redatta
d'intesa con il Consiglio permanente degli enti locali e con il
Consiglio regionale. È stata inviata ed è per quello probabilmente
che non è ancora pubblicata nell'ordine del giorno; comunque è un
aspetto organizzativo di amministrazione che verifichiamo, però non
è una delibera che ha concluso il suo
iter
.
Président
-
La parole à l'Assesseur Testolin.
Testolin (UV)
-
Solo per alcune considerazioni
finali - purtroppo non è presente il Presidente, come hanno detto i
colleghi si era prevista la sua assenza per un altro intervento
istituzionale -, per chiarire quello che all'interno del confronto
con il Ministro Boccia si è potuto disquisire. Due aspetti: uno è
più politico, legato alla necessità di salvaguardare le nostre
prerogative nel modo più corretto possibile, quello di agganciarsi
alle norme costituzionali che sanciscono lo Statuto regionale e che
inquadrano la nostra comunità ad un livello superiore rispetto a
quello a cui ambiscono le Regioni che vogliono un'autonomia
differenziata. Penso che questo passaggio espresso all'interno di
questo confronto con il Ministro Boccia sia stato assolutamente
apprezzabile.
A mio avviso il Ministro si è dimostrato un interlocutore serio
perché, pur non avanzando promesse di sorta, ha manifestato
l'attenzione dovuta e costituzionalmente riconosciuta alla nostra
Regione. Penso sia una cosa fondamentale per noi, come anche questo
scalino che c'è nei confronti di altre Regioni le quali possono
ambire ad un qualcosa che però non ha nelle sue radici la storicità
e le prerogative per cui la nostra comunità è da oltre 70 anni
riconosciuta come particolare. È un interlocutore serio perché a
questo proposito si è impegnato, proprio per trovare un confronto
continuativo con la nostra Regione, a riattivare la parte di
Paritetica dipendente dal Governo nazionale entro la fine di
ottobre, il che ci potrà permettere di riaprire
quell'interlocuzione necessaria sulle attività normative inerenti a
specifici argomenti che risultano di assoluta importanza,
in
primis
vedi l'utilizzo delle acque sul territorio regionale che
ci stanno effettivamente molto a cuore.
Nel discorso delle impugnative, dei contenziosi createsi nel
tempo, ci siamo poi permessi di sottolineare come non soltanto
l'Amministrazione statale ha impugnato delle norme nei confronti
della Regione, ma anche che la Regione, a sua volta, si è trovata
in forte disaccordo su alcune iniziative legislative proposte dal
Governo nazionale e su queste ci si è confrontati. Proprio in
questa ottica di lavorare nel reciproco rispetto e nelle reciproche
disponibilità - così come sottolineato anche dal collega Bertschy -
penso che l'attivazione o la riattivazione di un tavolo bilaterale
di confronto anche politico, che è stata così paventata ed accolta
favorevolmente pure dal Ministro Boccia, possa essere un percorso
che porti a dare risultati positivi nel lavoro serio, che esula da
contatti personali, i quali - come è già stato ribadito in
quest'Aula - in qualche caso possono agevolare il confronto, ma che
devono istituzionalizzarsi per dare la possibilità di continuare a
lavorare con quell'attenzione reciproca per noi assolutamente
indispensabile per dare risposte puntuali.
Ci si è poi calati anche su altri aspetti, diciamo di ordine più
pratico, che evidentemente in una riunione di un'ora e mezza-due
ore non possono essere sviluppati nel loro dettaglio, ma che - come
è già stato citato - sono stati sottoposti dai vari Assessori, come
quello riferito alla possibilità di utilizzo delle graduatorie per
quanto riguarda i concorsi pubblici, quello per addivenire in Valle
d'Aosta ad un laboratorio che non si è definito come costruirlo, ma
che sicuramente abbia dei ritorni, anche da un punto di vista
economico, a favore delle popolazioni locali, le quali si
confrontano giornalmente con criticità dettate con i cambiamenti
climatici e una situazione geomorfologica del nostro territorio,
che evidentemente può essere veramente rappresentativa anche delle
soluzioni pratiche da attuarsi nei confronti di questi cambiamenti
ed essere veramente pilota in un percorso da espandere fuori dai
confini regionali. Questi sono degli
input
che credo il
Ministro abbia raccolto e che abbia raccolto anche il nostro
Senatore presente assieme alla Deputata all'incontro, per farne
buon uso nel dibattito che poi ci sarà all'interno del Parlamento e
all'interno della discussione sulla legge finanziaria per il
prossimo anno.
Per chiudere, credo sia ancora doveroso sottolineare come la
nostra Regione debba evidentemente vedere in questi appuntamenti
che si sono programmati anche per il futuro un momento di
interlocuzione seria, soprattutto per esprimere le proprie
peculiarità e le proprie necessità, che molte volte dipendono da
situazioni totalmente diverse da quelle che incontriamo in altri
territori. Non a caso ci siamo anche permessi di sottolineare la
necessità di poter utilizzare risorse statali che spesso vengono
messe a disposizione in maniera più semplice e più adatta alle
opportunità e alle esigenze di applicazione sul nostro territorio.
Parlavamo di aree interne, e ci siamo permessi di sottolineare come
da alcuni anni stiamo lavorando per dare a queste aree - a quella
della bassa Valle e a quella del Grand Paradis - delle risposte
concrete, con delle difficoltà burocratico amministrative che, per
permetterci di investire tali risorse, ci hanno richiesto tanta
energia e tanto tempo e non sempre ci permettono rispondere
puntualmente come vorremmo. Questo solo per significare come sono
state portate all'attenzione del Ministro una serie di
problematiche che saranno sicuramente oggetto di futuri e
interessanti sviluppi.
Président
-
Est-ce qu'il y a d'autres qui
souhaitent intervenir toujours sur les communications ? S'il n'y a
pas d'autres interventions, nous procédons alors avec les réponses
aux questions immédiates. Pardon, avant il y a collègue Luboz : à
vous la parole.
Luboz (LEGA VDA) -
Je voulais faire seulement moi aussi
deux considérations d'ordre politique sur ce qui a été dit ce
matin. Je croyais que quelqu'un aurait pu rappeler le débat
intéressant qu'on a eu il y a déjà une dizaine de jours, ici,
ci-dessous, organisé par le professeur Louvin suite aux travaux
rédigés pour l'anniversaire du Statut spécial "Autonomie(s) en
mouvement", avec la participation du professeur émérite Onida de la
Cour constitutionnelle. C'est toujours intéressant et ça fait
réfléchir quand il y a quelqu'un qui vient d'ailleurs à nous
rappeler l'importance de l'autonomie ; souvent nous donnons cela
pour acquis, mais il est important de rappeler ce qu'il a dit : que
nous devons relancer jour après jour, année après année, chaque
saison, l'importance de l'autonomie. Ce qu'il a affirmé c'est que
la Vallée d'Aoste et les autres Régions à Statut spécial doivent ou
devraient - dans notre cas je dis "devraient" - chercher à
démontrer qu'administrer en soi-même c'est mieux qu'être administré
par quelqu'un qui vient d'ailleurs. C'est donc l'importance de la
capacité de gouverner, de l'efficience, disons sans perdre de
l'argent, parce que si nous regardons la vie récente de cette
Vallée combien d'œuvres ont été malheureusement
projetées, faites, réalisées, mais finalement pas dans l'intérêt de
la collectivité? C'est une réflexion que le professeur Onida nous a
suggéré et dont nous devrons sûrement en faire trésor.
Ce que je voulais souligner aussi c'est que dans la "plate-forme
Riccarand" il n'y a aucun rappel à l'autonomie et on souhaite que
cela puisse paraître.
Président -
Est-ce qu'il y a d'autres qui souhaitent
intervenir sur les communications ? Je vous invite tous à vous
réserver, autrement nous allons terminer les communications.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK