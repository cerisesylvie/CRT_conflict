Consiglio Regionale della Valle d'Aosta - Oggetto del Consiglio n. 2489 del 25 maggio 2023 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMBIENTE
Flora e fauna
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2489 del 25 maggio 2023 - Resoconto
OGGETTO N. 2489/XVI - Reiezione di mozione: "Avvio di un
censimento mirato sulla specie Canis Lupus in Valle d'Aosta anche
ai fini di prelievo e abbattimento di esemplari a norma della legge
regionale 11/2021".
Bertin (Presidente) -
Punto n. 10 all'ordine del giorno.
Illustra il consigliere Planaz.
Planaz (LEGA VDA) -
Portiamo questa mozione che
illustrerò per conoscenza dell'Aula proprio per continuare a
evidenziare la grave problematica della gestione della fauna
selvatica, in particolare la gestione del lupo nella nostra
regione, per impegnare il Governo a prendere azioni concrete visto
che c'è anche stato un cambio di deleghe, mi perdoni, collega
Carrel, però mi aspetto qualcosina in più visto che abbiamo anche
depositato una legge assieme anche con l'ex Assessore
all'agricoltura, che era stato velocissimo a presentare un'altra
legge e che poi non ha fatto nulla al riguardo.
Con l'illustrazione di questa mozione voglio far capire la mal
gestione e anche la conservazione di questo animale partendo da un
po' di tempo indietro, perché sennò non si riesce a capire come mai
arriviamo al giorno d'oggi con una gestione così incontrollata,
praticamente lasciata all'abbandono a sé stesso, cosa che non
accade con nessun tipo di animale, al di là delle due-tre specie
protette che abbiamo, ma ci sono specie protette, tipo la lince,
che oggi non creano così grossi disagi e, per fortuna, anche l'orso
che nella nostra regione al momento non è ancora presente e ci
auguriamo che non lo sia mai.
Per capire un po' la situazione, andiamo indietro nel tempo e io
ho fatto una ricerca per capire l'ultimo abbattimento legale del
lupo in Italia quando è stato, 1929, fu l'ultimo abbattimento
legale di questo animale, legale ripeto, cosa che vuol dire che
oggi non è impossibile contenere la specie, al di là delle
ideologie di molti ambientalisti e animalisti, 1929 fu l'ultimo
abbattimento del lupo in un periodo dove non c'erano le
problematiche del giorno d'oggi e dove, a seguito dei conflitti che
ci sono stati e quant'altro, si contavano alla fine degli anni
Trenta una settantina di capi in tutto il territorio italiano
nazionale.
Questo ha fatto sì che poi questo conflitto tra uomo e lupo è
andato un po' in dispersione, anche perché non c'era il problema
che questo animale andasse a fare dei danni, c'era l'altro
problema, il problema che veramente era in via d'estinzione e che
se non si interveniva con qualcosa di concreto, e lo faremo anche
noi oggi... se l'animale fosse a rischio di estinzione, io penso
che tutto questo Consiglio regionale farebbe una proposta di legge
per andare a tutelare al massimo tutte le specie animale a rischio
di estinzione. Io penso che questo sia un ragionamento di buon
senso che tutte le persone che ne abbiano un pochettino debbono
fare.
Cosa è successo nell'arco del tempo? Che dagli anni Trenta
troviamo il primo documento a tutela di questi animali: la
Convenzione di Berna, che tutti io spero conosciamo, che è quella
che tutela tutte le specie animali, non sono nello Stato italiano,
ma in tutta Europa e anche nei Paesi nordafricani, e spiego anche
il motivo, per tutelare delle specie che erano in via d'estinzione,
le specie migratorie, se non si andava a firmare un documento in
accordo con tutti gli Stati, è normale che quando questi animali
che erano di via di estinzione transitavano da uno Stato all'altro,
cosa che continuano a fare a tutt'oggi... se non c'è una tutela un
po' di vasto campo, non c'era nessun senso, perché se uno Stato la
tutela e l'altro Stato non la tutela perché magari non è una specie
prioritaria per il suo territorio, logicamente queste specie non
avevano nessun motivo di andare a fare un documento. La Convenzione
di Berna che fu sottoscritta nel 1979 a Berna, come così
intitolata, andava a tutelare tutte queste specie animali tra cui
il lupo, l'orso, la lince e tutta una serie di altri animali, che
rischiavano e rischiano ancora alcuni oggi la via di estinzione
anche per i conflitti tra l'uomo e l'animale. Giustamente ci voleva
un documento che andasse a classificare, con una classe di
protezione riservata, questi animali.
Cosa succede poi nel 1992? Con la legge che è ripresa dalla
Regione autonoma Valle d'Aosta... che è la 63/1994... andiamo a
riprendere le leggi nazionali, assieme alla Convenzione di Berna e
andiamo a dare una classe di protezione a questi animali ma perché
era normale che accadesse questo? Perché ce n'era veramente bisogno
e fin qui non c'è nulla di anomalo perché contando meno di 100 capi
di lupi in tutto il territorio italiano, logicamente se non si
interveniva velocemente... si prendeva una razza o una categoria di
animale contenuta e con un numero sufficiente e indispensabile per
la biodiversità del territorio, lo diciamo tutti e nessuno lo
nega.
Cosa è successo? È successo che negli ultimi anni, soprattutto
dopo gli anni Duemila... non so cosa è successo, si è deciso di far
ritornare questi animali nei territori dove forse c'erano già, dove
anche tutta la fauna selvatica si era abituata a convivere senza
questi predatori per regolare la fauna, per tutta una serie di cose
che gli studi che ci vengono presentati ci indicano come una cosa
che era obbligatoria ma che, secondo me, ad oggi è andata fuori
controllo in pieno, perché quando manca completamente la tutela per
migliaia e centinaia di anni, poi arriva un periodo di tutela come
deve essere fatto, poi ritorniamo in un periodo che.... non è mai
successo nella storia dei nostri popoli di lasciare transitare e
vivere questi animali come vogliono, non è mai successa perché se
noi andiamo indietro anche cent'anni, anche se non avevano i mezzi
per abbattere questi animali, si difendevano come si potevano, gli
agricoltori, anche i cittadini e quant'altro, perché tanto
purtroppo incidenti come quello che è successo l'altro giorno con
l'orso, anche con i lupi negli anni e nei secoli scorsi è successo
di bambini che purtroppo hanno fatto una brutta fine perché erano
liberi a giocare nelle campagne e quant'altro e con questi animali,
anche seppur un po' controllati con i mezzi che si potevano...
quando un predatore ha fame e c'è l'occasione di una preda, è
normale e non fa nient'altro che nutrirsi come la natura l'ha
creato.
Oggi arriviamo a una gestione di questo animale, e ho qua degli
articoli in tutta Europa mai così disunita, e faccio una serie di
esempi, perché mi è stato chiesto di andare a vedere cosa fanno, di
studiarmi cos'è che fanno gli altri Paesi e sono andato a fare
un'indagine a cosa accade intorno al nostro Paese,
in primis
alla Valle d'Aosta ma anche all'Italia, per capire cosa fanno gli
altri Paesi.
Ci sono troppi gruppi, non ce n'è abbastanza? Li seminano, li
tolgono, li spostano, voglio capire gli altri Stati cosa fanno
quando si trovano con una popolazione elevata di questi predatori.
Cominciamo dai Paesi a Nord, la Svezia 470 lupi censiti, ricordo
che la Svezia ha il doppio del territorio italiano e ha previsto,
anche se è inserita nella Convenzione di Berna, per un fattore di
pubblica sicurezza ma non solo, anche per la convivenza tra le
aziende, gli allevamenti e quant'altro, di ridurre di settanta
lupi, ha portato di nuovo da 470 a meno di 400 lupi. La Norvegia ha
fatto la stessa cosa.
In Svizzera, anche se nella Convenzione di Berna dello scorso
autunno hanno votato tutti contro al controllo di questa specie sul
territorio europeo, continuo a ribadire l'importanza... non è che
si attiva la caccia su questo animale, si attiva un controllo,
perché la caccia si attiva se si va a prendere un animale per
esigenze, adesso ai giorni d'oggi non è più neanche un'esigenza
alimentare ma una volta era un'esigenza di sopravvivenza per le
zone montane. Oggi la caccia è più forse sport che altro perché non
abbiamo, per fortuna, quelle esigenze, però la Svizzera cosa ha
fatto? Anche se la Convenzione di Berna gli ha dato parere
negativo, via libera all'abbattimento preventivo dei lupi e la
Svizzera ce l'abbiamo qua, confina qua a 50 chilometri. E lo stesso
fa la Francia e l'Austria. Cosa succede? Se vicino a noi cacciano o
spaventano o attivano delle misure che non sono le nostre, è
normale che il lupo che si trova lì sul confine dice: "vado in
Italia, si sta bene perché lì sono tranquillo" e poi arriva alla
Coumba Freida, trova Marguerettaz che dice: "vieni pure qua".
Anche la Germania, dopo l'attacco al pony della Presidente della
Commissione europea, ha detto che bisogna intervenire, perché
purtroppo finché tocca alle altre persone, nessuno si rende conto,
poi quando vieni toccato personalmente, dici: "forse abbiamo perso
un po' il controllo di questa situazione, dovremo intervenire".
Anche lei chiede il controllo di questa specie perché ormai è
diventato... poi, secondo me, non è neanche una questione di troppi
o pochi, quello studio lo lascio fare a chi è di competenza. Il
problema è che questo animale si abitua velocemente ed è passato da
essere cacciato a non più neanche a essere spaventato; quando si
avvicina che c'è una preda e tutto, può fare... infatti tutti
dicono: "gli ho parlato, non è scappato", è normale, non gli
facciamo niente, lo facciamo entrare nei nostri villaggi, nei
nostri allevamenti, nei recinti, nessuno gli può fare niente, è
normale che lui si abitua a gironzolare e ad andare nelle zone
antropizzate, dove poi il rischio concreto di avere degli attacchi
agli animali domestici di affezione ma anche alle persone diventa
altissimo.
Fin qui abbiamo dato un'occhiata a una panoramica generale di
quello che succede in Europa, poi qualcuno mi ha detto: "facciamo
come fanno gli Stati Uniti, li sterilizzano". Io sono andato a
vedere, ho detto: gli Stati Uniti sono una Nazione molto avanzata,
lì li sterilizzano. Secondo me, è sbagliato il termine, li
sterminano, non è che li sterilizzano, infatti è aperta la caccia
anche negli Stati Uniti e su 175 prelievi... ne hanno prelevati
216, poi hanno chiuso di nuovo la caccia perché sennò veramente poi
dopo andava a finire male, comunque tanto per far capire che in
tutte le Nazioni, dove c'è un po' di buon senso, dove il numero
elevato di questi animali va ad attivare delle misure che non
piacciono a nessuno... cosa che io ho sempre detto.
Ho detto: se continuiamo a proteggere in questo modo questo
animale, farà sì che un giorno dovremo intervenire massicciamente
sulla specie, cosa che si poteva benissimo prevenire, bastava fare
qualche piccola azione nel tempo.
Lo dimostra il fatto che prima ho dato dei numeri, l'Italia in
vent'anni da un centinaio di capi, siamo arrivati a 3.300 sulla
nostra superficie.
Alla fine, se facciamo un calcolo su tutto il territorio
europeo, noi solo in Italia ne abbiamo di più, e questo dovrebbe
far pensare.
Poi l'altro giorno c'era anche una trasmissione che mi hanno
girato di Mario Giordano che ha fatto una trasmissione e
logicamente, a differenza di molte testate giornalistiche o
trasmissioni, non è andato a intervistare la parte ambientalista, è
andato a intervistare la parte che vive e deve convivere con questi
animali, anche a seguito di quello che è successo in Trentino,
perché tutte le favole che ci vengono a raccontare che questi
animali non sono pericolosi per l'uomo, io penso che oggi siano
tutte da smentire, però questo si sapeva già prima.
Se una persona ha e dice che ha coscienza degli animali... era
normale che succedesse qualcosa... e sarà normale che se non
facciamo un qualcosa, succederà qualcosa anche per quanto riguarda
la specie del lupo, perché è la natura. Non è che noi possiamo
decidere di controllare la natura, non possiamo farlo del tutto,
qualcosina succederà sempre, quello è un dato di fatto e non
possiamo pensare, oggi come oggi, assessore Carrel, di continuare a
gestire la cosa come l'abbiamo gestita in questi anni. Adesso noi
siamo tre anni quasi che siamo in quest'aula e non abbiamo fatto
nulla al riguardo di questo, dobbiamo fare qualcosa. Non è che
voglio accusare nessuno, sbagliamo tutti e, finché mondo ci sarà,
ci sarà sempre qualche errore umano e non umano e purtroppo di
questo dobbiamo prenderne atto, ma io non dico di partire domani
mattina con questa mozione e ammazzare tutto quello che troviamo...
io dico di controllare e monitorare, perché se noi andiamo sul sito
della Regione autonoma Valle d'Aosta e guardiamo dove sono stati
rilevati dei passaggi del lupo, ormai è tutta rossa la cartina, non
c'è più uno spazio della nostra regione per cui si possa dire:
"quella è un'area non c'è il lupo, siamo tranquilli, possiamo fare
qualcosa o quant'altro". Anche perché poi ci sono Regioni che hanno
qualche problemino in meno, però oggi il lupo tanto ormai è
dappertutto, vediamo attacchi dappertutto, in pianura,
sull'Appennino, anche vicino alle coste, al mare. L'esperto ha
detto che era impossibile che sia stato un lupo, poi tutti i dubbi
del caso... però io dico una cosa: vent'anni fa... attacchi di cane
ce ne sono sempre stati ma non erano in un numero così
considerevole da creare questo allarmismo. Ogni tanto esisteva un
attacco di qualche cane o un branco di cani, perché potrebbe anche
succedere che nel tempo qualcuno che ha lasciato dei cani un
pochettino incustoditi abbia creato un branco... e creavano
problemi, ma si poteva intervenire, si poteva fare qualcosa: o
venivano rinchiusi al canile, o si sterilizzavano, o si davano in
adozione a qualcun altro. Adesso io capisco che non possiamo dare
in adozione un lupo per ogni ambientalista, perché non ce ne
sarebbe neanche abbastanza, perché sono tutti leoni da tastiera,
poi quando devono mettere la faccia e andare sulle piazze, ne
vediamo ben pochi. Questo è un altro punto che vorrei mettere a
fattor comune.
Noi oggi qui siamo stati scelti dal nostro popolo per prendere
delle decisioni, non mi piace e non mi va giù che delle decisioni
di comitati ambientalisti... e non vengano a dare delle indicazioni
di quello che dobbiamo fare noi in quest'aula, decisioni che
dobbiamo prendere noi, perché alla fine la responsabilità di tutto
questo, anche di tutti i progetti a protezione di questo animale...
vedo poche firme in fondo alle dichiarazioni dei progetti e su
questo, Assessore, lei direi di fare un po' più attenzione, perché
tutte le persone che si prendono la responsabilità di fare certe
dichiarazioni, se sono convinte di quello che fanno, devono firmare
sotto, nero su bianco: "io sottoscritto Planaz Dino dichiaro che il
lupo non attaccherà mai nessuna persona e non arrecherà danni agli
allevamenti", sennò quei documenti lì a cosa servono? Ma un
documento non firmato, anche qua nella sede in cui siamo noi io mi
chiedo a cosa serve. Eppure quei documenti, anche l'altro giorno
per smentire la trasmissione di Mario Giordano, sono già stati
introdotti sul sito, anche sul nostro sito regionale... è stato
aggiornato, non c'è nessuna firma e tante contestazioni che hanno
dato sono false, dal numero di lupi, perché sennò vorrebbe dire che
se ISPRA dice... perché 3.300 sono i dati censimento ISPRA, se poi
il progetto "Wolfalps" viene a dirmi che i dati di censimento ISPRA
non sono esatti, qua dobbiamo veramente fare qualcosa, perché
allora a cosa serve? Se abbiamo un Istituto che fa una ricerca e
l'altro che dice: "no, non è vero, solo nell'arco alpino", per
creare confusione, per non prendere nessuna decisione e per creare
dei danni.
Poi ci tengo anche a precisare che questa mozione io l'avevo
presentata già un bel po' di tempo fa, ancora prima che accadessero
tutti gli incidenti in Trentino al riguardo dell'orso, anche per
far capire - e questo ci tengo a sottolinearlo - che la
preoccupazione mia e del nostro gruppo, come di tanti Valdostani,
c'è sempre e ci sarà sempre, non è perché a seguito di
quell'incidente noi vogliamo cavalcare l'onda e fare pubblicità. Io
quell'iniziativa - vadano a controllare tutti quelli che hanno
voglia - l'avevo già presentata e sottoscritta prima, poi disgrazia
vuole che non ho neanche finito di presentare l'iniziativa che è
successo quel malaugurato incidente che non auguro più a nessuno, a
qualche ambientalista convinto sì, anzi, gli consiglierei anche di
andare a parlare all'orsa e di convincerla di non attaccare più
nessuno dentro la gabbia però, a mangiare a pranzo assieme, visto
che quel peluche lì è tanto ambito da molti ambientalisti.
Al di là di quello, se non facciamo qualcosa e non interveniamo
ma con qualche misura, io l'ho già ripetuto prima perché poi
sembriamo il gruppo che vuole sparare a tutti i lupi, no, perché se
si ascoltava la mia tesi, non arrivavamo a questo punto che c'è
un'abbondanza di lupi sul territorio, perché adesso tutti i giorni
che ti giri vedi un lupo, ma è normale? Vicino alle case, vicino
agli allenamenti, poi dirò: "che bravo", non fa niente. Il lupo
studia l'attacco e al momento opportuno attacca, non è che se sta
lì a guardare e non fa niente, non attaccherà mai l'uomo, è un
animale intelligentissimo a differenza di molti altri animali. Il
lupo studia e poi, quando ha fame attacca, come l'allevatore
alleva, quando necessita di mandare degli animali al macello o
anche in passato l'unico modo di sopravvivenza era avere degli
animali in casa, custodiva gli animali, li custodiva bene,
perfettamente, li teneva meglio di qualsiasi altro allevatore, si
faceva la gara a chi lo teneva meglio, poi purtroppo il destino
andava per la sussistenza familiare. Il lupo fa lo stesso, non è
che dice: faccio camminare tutti i giorni gli animali, non li
prendo e poi il giorno che ho fame questi hanno già paura e
scappano. Faccio un esempio un po' banale ma visti tutti gli studi
scientifici che vedo molto più banali, anzi, da paragonare alle
favole di Cappuccetto rosso... dico che per il lupo è normale... e
con la consistenza di animali che abbiamo sul nostro territorio è
normale che gli attacchi aumenteranno sempre di più.
L'altro giorno alle tre e mezza del mattino esco fuori,
l'ululato proveniva da lì vicino al paese. Se ci fosse stato un
turista, avrebbe detto: "che bello l'ululato del lupo". A me fa
girare le scatole, vi dico la verità. Poi da un lato va bene...
però si sa che nella zona ci sono dei lupi, si sa che da un momento
all'altro attaccheranno, fintanto che non ci sono animali al
pascolo o quant'altro, catturano volpi, gatti, cani, quello che
trovano ma il giorno che ci sono animali al pascolo e non c'è più
selvaggina sufficiente, catturano quello che trovano, è
normale.
Morale della favola: io spero che con questa mozione tutto
questo Governo... al di là che Pour l'Autonomie aveva proposto una
legge, l'avevamo sottoscritta e poi votata, anzi, è stata proposta,
poi riproposta un'altra legge dall'assessore Sapinet, le abbiamo
discusse, ce ne eravamo usciti tutti unanimi per andare a cercare
di fare qualcosa... ad oggi lo so che a qualcuno non piace, non
abbiamo fatto nulla, io non accuso la maggioranza, non accuso
nessuno, mi prendo la responsabilità come ogni singola persona
della maggioranza, però oggi se la politica vuole far sentire il
suo valore, deve dire: no, qua la situazione è fuori controllo,
dobbiamo intervenire, non possiamo di nuovo aspettare l'estate, che
telefono a un allevatore che dice: "mi ha mangiato il manzo", c'è
il manzo lì nel prato, solo lo scheletro... "ah, forse è un cane, è
un cane del vicino, è una settimana che non mangia, è arrivato lì
quella sera lì e ha mangiato il manzo", dai, non prendiamoci in
giro... Quando ci sono stati degli attacchi dei cani, sono stati
ammazzati magari dei vitelli, dei manzi e quant'altro, magari li
facevano andare giù dai dirupi e non li toccavano neanche. Oggi
troviamo delle carcasse completamente pulite, proprio un lavoro
fatto da chirurgo - mi perdoni il chirurgo -, però vediamo le
carcasse perfettamente pulite e questo è un segnale che non c'è
bisogno di fare tante prove del DNA, ma è segno che in giro c'è un
branco un po' affamato che ha ripulito per bene la carcassa, ha
leccato tutte le ossa e ha lasciato lì quello che non riusciva a
mangiare. Questo è un problema che, secondo me, non è solo per gli
allevamenti e per quant'altro, ma anche come pubblica sicurezza,
presidente Testolin, dobbiamo metterci la coscienza... Lo so che a
nessuno piace fare questo passo, lo so che non c'è proprio una
divisione popolare, perché adesso le persone che hanno un po' di
buon senso, con quello che è accaduto in giro per il mondo, ci
ragionano un po' di più, poi c'è quella fetta che io vedo di
rispetto di ambientalisti, però io gli consiglio di informarsi di
più, perché non possono continuare a scrivere e sparare sentenze
sui
social
senza conoscere bene la situazione, soprattutto
delle zone di montagna, perché se non siamo più padroni di fare
passeggiate senza rischio di essere attaccati, come sta succedendo
in Trentino, ci sarà il turista che viene nella nostra Regione per
dire: "sì, vengo perché mi piace vedere il lupo" o nel caso del
Trentino di "vedere l'orso", ma ce n'è anche una grossa fetta che
dice: "io, se devo andare a rischiare con la mia famiglia di essere
attaccato in un territorio dove vado in ferie e non per lavoro..."
sicuramente cambia destinazione.
Poi occorre non nascondere il fatto che tanto oggi il problema
non ce l'abbiamo più solo noi, ma ce l'ha tutta l'Italia, perché,
come abbiamo visto su molti annunci l'altro giorno, anche in
Abruzzo, anche molti delegati del grande progetto "Wolfalps"
dicevano, quando ero Presidente dell'Associazione: "vi portiamo a
vedere come fanno in Abruzzo". Abbiamo avuto la conferma di come
fanno in Abruzzo, che il lupo è arrivato, ha attaccato il cane
della signora, lei giustamente voleva difendere il suo cucciolo,
non c'è riuscita, a momenti ci andava di mezzo anche lei... e
ringraziare che ce n'era uno, perché se ce ne era quattro o cinque,
cosa succedeva?
Allora per arrivare a una gestione incontrollata di questo tipo,
continuare a sperperare soldi pubblici che poi dicono che vengono
dall'Europa ma tanto sono soldi che potrebbero essere destinati a
qualsiasi altro settore, o alla buona gestione di questo problema
che oggi non esiste... perché è facile dare sentenze dagli uffici,
ma poi quando sei fuori sul territorio, anche la squadra di pronto
intervento... io ho provato di persona a chiedere aiuto e non
esiste, anzi, la persona che mi ha risposto mi ha detto che non
esiste, però sul sito della Regione c'è una squadra di pronto
intervento. Come ce lo spieghiamo questo? Nessuno se ne rende
conto? C'è una squadra di pronto intervento che non c'è? Io non lo
so. Anche un po' di buon senso, anche per un po' di rispetto,
perché poi l'ho fatto io e potrebbero averlo fatto anche altre
persone, al di là del fatto che ci sono molte persone che sono
deluse che non telefonano neanche più, non chiedono neanche più
niente a nessuno.
Quando il lupo si mangia un capretto, un agnello o un bovino, si
dice: "l'ho perso, pazienza, tanto succede", fa finta che sia un
incidente come succede tante volte e non dice niente a nessuno
perché poi passa quasi che è lui che è quello che ha voluto far
mangiare l'animale al lupo, questo succede perché sei tu il primo
indagato. Allora io chiedo con questa mozione di iniziare a fare
qualcosa di veramente concreto, non solo degli
spot
elettorali, come quello che aveva fatto il collega Sapinet, che poi
non ha mai fatto assolutamente niente, al di là che copiare la
legge che avevamo presentato noi e far finta di discuterla per poi
arrivare in Consiglio regionale e votarla tutti assieme.
Presidente -
Ha chiesto la parola il consigliere Ganis,
ne ha facoltà.
Ganis (LEGA VDA) -
Ringrazio il collega per aver fatto un
breve
excursus
storico sulla presenza del lupo e per aver
portato un po' di buonumore. In questo Consiglio regionale abbiamo
affrontato più volte questa problematica evidenziando che in questi
ultimi tempi, a causa degli avvistamenti sempre più frequenti della
specie
Canis Lupus
, la situazione appare sempre più
allarmante. Quello che è stato più volte sottolineato è che la
presenza di questo predatore è causa di danni ingenti al mondo
agricolo, al mondo faunistico e la sua presenza sta diventando una
normalità nel mondo antropizzato.
Gli avvistamenti spesso nei centri urbani non sono più una cosa
eccezionale; proprio in questi giorni è stato avvistato in Bassa
Valle un lupo che si aggirava nei prati vicino alle abitazioni.
Va ricordato che in questi due anni, da quando è stata
presentata la legge sul contenimento della specie Canis Lupus e mai
attuata, qualcosa è stato fatto. Sono stati stanziati i soldi per
l'acquisto di reti elettrificate, cani da guardiania, per risarcire
i danni agli agricoltori, a causa delle perdite ingenti degli
animali predati, per formare le famose squadre di
task force
invisibili, come ha sottolineato il collega Dino, per i progetti a
sostegno di chi vive e lavora in montagna, per quelli sperimentali
con l'utilizzo di dissuasori acustici, tutte misure importanti ma
non risolutive.
Ricordo inoltre che nella nostra regione c'è un lupo che
girovaga con radio collare. Potrebbe essere una battuta ironica ma
non è così, quello che effettivamente manca è conoscere realmente
quanti lupi possono vivere in un territorio, al fine di tutelarne
la specie e permetterne una convivenza diciamo normale con il mondo
antropizzato. Perché dico questo? E l'ha anche ricordato il
collega. Sapete quanti lupi sono presenti in Italia? Sono circa
3.300 esemplari, concentrati principalmente sull'arco alpino. Si
contano più di 100 branchi per la maggior parte in Piemonte, dove
sono 67, 10 branchi sono presenti in Veneto, 8-9 in Valle d'Aosta,
9 nella provincia autonoma di Trento, 3 in Lombardia e altrettanto
in Friuli Venezia Giulia. E nella vicina Francia? Ve lo dico io, il
numero di lupi è stimato attualmente tra 530 e 630 individui; noi
ne contiamo 3.300. Tra l'altro, il numero e la reale distribuzione
dei lupi in Francia, secondo i dati forniti dal progetto
"Wolfalps", sono in aumento.
C'è però una differenza molto importante e sostanziale: la
Francia, che ricordo che fa parte dell'Unione europea e non solo
quando fa comodo, pur avendo un numero così ridotto di esemplari,
cosa fa? Ne ha utilizzato il prelievo, infatti oltralpe hanno
previsto un tetto di abbattimento della specie del Canis Lupus che
è di circa venti esemplari; in questo modo il carico antropico
viene mantenuto, così come la conservazione della specie.
A questo punto appare chiaro ed evidente che la presenza della
specie, nel nostro territorio nazionale, e di conseguenza in quello
regionale, sia stata sottovalutata e sottostimata. Parole, queste,
che sono state riprese anche nella nota trasmissione televisiva,
come ha ricordato il collega, "Fuori dal coro" e non la
trasmissione "De noz otre" come potrebbe dire qualcuno, che
evidenzia il
business
milionario dei lupi, soldi destinati
al progetto "Wolfalps", circa 18 milioni di euro in 12 anni, tra
fondi europei e fondi statali, per pagare cosa? Consulenze,
meeting
, stipendi e non spesi per i lupi che sono
abbandonati e liberi di riprodursi.
Visto che la situazione è sfuggita di mano, a questo punto
appare chiaro ed evidente, e con questo concludo, che occorrono
misure urgenti al fine di contenere la specie nel nostro territorio
valdostano. La legge sul contenimento della specie del Canis Lupus
votata in Consiglio regionale va in quella direzione.
Presidente -
Siamo sempre in discussione generale sulla
mozione, altri vogliono intervenire in discussione generale? Ha
chiesto la parola l'assessore Sapinet, ne ha facoltà.
Sapinet (UV) -
Due brevi considerazioni visto che sono
stato tirato in ballo, ma volentieri, in merito ai due anni e mezzo
dove la questione è stata affrontata, sia dai banchi
dell'opposizione ma anche dai banchi del Governo, dove si dice che
non sia stato fatto niente, per carità, questione di punti di
vista. Sicuramente la problematica non è risolta, certo, ma di
passi avanti significativi sono stati fatti e sono stati fatti
all'interno della nostra regione ma anche al di fuori.
È stata citata la legge, una legge che rappresenta un primo
passo, una legge che era stata quasi portata a casa, permettetemi
il termine, nella legislatura precedente, quindi è stata
giustamente ripresa, ripreso un lavoro portato avanti dall'allora
III Commissione, che era pronta a portarla in Consiglio regionale
alla fine del 2019. Un tavolo del lupo con le Regioni del Nord
Italia, coordinato dal vicepresidente di Regione Piemonte, Carosso,
che è stato sollecitato, al quale noi abbiamo partecipato e del
quale i lavori stanno continuando, proprio nell'ottica, come
giustamente diceva il collega Planaz, di guardare ai vicini e
insieme affrontare la questione con le Regioni alpine del Nord
Italia e sicuramente confrontandosi con i cugini d'oltralpe. Poi,
sempre nel corso del 2022, l'importante lavoro del piano lupo che è
in revisione al quale la nostra Regione, in particolar modo insieme
alla Regione Friuli Venezia Giulia e le Province autonome di
Bolzano e Trento, ha portato al tavolo tutta una serie di
osservazioni proprie ma soprattutto anche condividendo le
osservazioni delle Regioni citate, così come loro hanno condiviso
le nostre, proprio per riuscire ad avere dei censimenti più
dettagliati e un'azione che vada a riconoscere maggiormente le
specificità diverse delle varie Regioni.
Per dirla tutta, dei protocolli regionalizzati, questo per
essere più rapidi e più veloci nel caso di intervento, per non
dover sempre interfacciarsi con ISPRA proprio per riuscire ad
accorciare i tempi. Poi sempre in questi anni, i lavori sugli
incentivi alla prevenzione, supportare un settore sicuramente in
difficoltà come quello zootecnico, che, con fatica, cerca una
convivenza difficile con il lupo, che, sicuramente, si è inserito
nel territorio in modo molto rapido.
Un passaggio significativo quindi è che si è riusciti a superare
una logica di protezione dell'animale per arrivare verso una logica
di gestione, questo a livello regionale, ma si è percepito anche a
livello nazionale con l'importante passaggio del nuovo Ministro
all'agricoltura, che ha voluto avere anche la delega sulla fauna e
su tutta questa tematica, quindi un passaggio non banale.
Importante poi è stato anche il lavoro sulla valutazione, è
chiaro che qui parliamo di rimborsi, quindi quando tu devi
rimborsare, è chiaro che il danno è stato fatto, però comunque
anche lì si è cercato di riuscire a migliorare una situazione che
era stata creata quando il problema era di avere un minor impatto.
In due anni il problema lupo è decisamente esploso, quindi si è
corsi anche ai ripari per cercare di migliorare quella che era
stata anche la valutazione dei capi.
Come dicevo, non si è risolta la questione, qui nessuno lo
afferma, ma sicuramente sono stati fatti degli importanti passi
avanti.
Oggi, come detto, io ho cambiato deleghe ma sicuramente non ho
cambiato l'atteggiamento e la mentalità e anche dal lato ambiente
siamo al tavolo insieme al collega dell'agricoltura proprio per
cercare di fare ulteriori passi avanti.
Presidente -
Siamo sempre in discussione generale, altri
vogliono intervenire nella discussione generale sulla mozione? Se
non vi sono altri interventi, chiudo la discussione generale. Non
vedo altre prenotazioni, la discussione generale è chiusa. Per il
Governo si è prenotato l'assessore Carrel a cui passo la
parola.
Carrel (PA) -
Grazie ai colleghi per l'importante
dibattito su un tema che, come sapete, è un tema che, come gruppo
consiliare, abbiamo seguito sin dall'inizio della legislatura e su
cui ci siamo concentrati sia l'opposizione e oggi ci concentriamo
nella nostra azione di governo.
Apprendo, tra le dichiarazioni del consigliere Planaz, che se il
lupo fosse in estinzione, voi fareste una legge per tutelarlo e
questo è un dato che un po' mi stupisce e non mi aspettavo da lei,
però sicuramente è un dato che mi sono segnato in questa
discussione generale.
Quello che però dobbiamo fare è cercare di guardare
oggettivamente la situazione come è oggi, ovviamente tralasciando
quello che è stato fatto, ed è bene che sia stato fatto, e cercando
di guardare oltre per capire come possiamo andare a gestire questo
fenomeno, perché è un fenomeno delicato, è un fenomeno che in altre
Nazioni stanno gestendo anche con gli abbattimenti, in tutta la
Francia abbiamo cento abbattimenti consentiti e non mi risulta che
gli allevatori siano particolarmente contenti perché il problema è
comunque ancora tanto sentito e sicuramente questi abbattimenti non
stanno risolvendo la situazione.
Bisogna quindi cercare di essere oggettivi e cercare di capire
come possiamo intervenire per tutelare i nostri allevatori, perché
condivido quanto detto dai colleghi Planaz e Ganis, è necessario
cercare di convivere ma soprattutto di gestire il fenomeno lupo,
soprattutto per evitare che vi siano dei danni alle nostre aziende
e ai nostri allevamenti, perché questo è il vero problema. La
Regione in quest'ottica ha già aumentato le valutazioni danni, con
tutte le problematiche rispetto alle valutazioni danni che ci siamo
sempre detti e su cui stiamo cercando di lavorare e siamo contenti
di poter dire che in quest'annualità, entro il 31 marzo del 2023,
sono state presentate più domande rispetto agli anni precedenti per
gli investimenti per quanto riguarda la tutela delle mandrie
rispetto al lupo, quindi questi investimenti sono sicuramente degli
investimenti che vanno nella direzione su cui stiamo cercando di
lavorare.
Quello che stiamo facendo come Regione è anche cercare di
sostenere gli allevatori attraverso diversi corsi di formazione,
l'ultimo quello di ieri con i cani di guardiania, che ovviamente
lei mi dirà è molto limitato e molto ristretto, ma è un segnale che
va nella direzione che mira alla tutela dell'allevatore e alla
gestione del lupo.
Quello che posso aggiungere al dibattito, che è un'informazione
sulla quale credo che lavoreremo e dovremo lavorare, su cui ci
confronteremo sicuramente nei prossimi mesi, è una riunione tecnica
sull'approvazione del nuovo piano nazionale di gestione del lupo,
una riunione che era programmata in prima battuta il 17 di aprile
del 2023, è una riunione che riguarda tutte le Regioni italiane, e
oggi è stata annullata e poi è stata riprogrammata per il 31 maggio
2023.
A questo tavolo, qua lo dico e lo confermo, i nostri uffici
parteciperanno con l'idea di andare a gestire la specie lupo non
esclusivamente proteggere la specie lupo ma a regolarla, questo
ovviamente nell'ottica di trovare il giusto equilibrio tra le
nostre aziende e la specie lupo, che, ovviamente, come voi avete
ben riconosciuto, non può essere annullata, non deve essere
annullata, ma va gestita in una certa maniera proprio per evitare i
danni alle nostre imprese.
Con il progetto "Life Wolfalps" che avete citato e che ha citato
anche la trasmissione "Fuori dal coro" con un intervento
sicuramente che pone diversi quesiti e sicuramente che fa
riflettere, credo che bisogna concentrarsi su ciò che sta facendo
la Valle d'Aosta con questi fondi. È un progetto che nasce nel 2019
e finisce nel 2024, è un progetto da cui non è che si può entrare e
uscire a piacimento in un anno o nell'altro, ovviamente se si
partecipa a un progetto, si partecipa al progetto dall'inizio alla
fine, quindi per serietà, visto che è giusto quanto detto che siamo
eletti e dobbiamo cercare in qualche modo di rispondere alle
esigenze della popolazione, ma dall'altra parte dobbiamo anche dire
le cose come stanno alla popolazione, quindi che questo progetto
scade nel 2024, vede delle importanti risorse destinate alla nostra
Regione e dobbiamo interrogarci quindi sul come la nostra Regione
utilizza queste risorse, e le utilizza principalmente per formare
il Corpo forestale valdostano sulla questione lupo, per formare le
guardie parco regionali, soprattutto nel Mont Avic, proprio per
cercare di arginare di controllare questo fenomeno.
Per quanto riguarda quanto da lei citato nel suo intervento,
collega Planaz, cioè delle squadre di pronto intervento che non
hanno risposto, ad oggi - ma poi verificherò meglio - mi risulta
che nel 2021 sono stati fatti trentaquattro interventi, nel 2022
venticinque interventi e finora, nel 2023, già tre interventi,
ovviamente la stagione, quella in cui si fanno più interventi, è
quella estiva e quindi è un dato del tutto parziale.
Mi occuperò sicuramente di andare a verificare quanto da lei
sostenuto perché ovviamente queste squadre devono essere al
servizio degli allevatori proprio per cercare di migliorare questa
convivenza e migliorare questa gestione, ovviamente senza andare a
creare danno alle nostre aziende.
Quello che infine voglio evidenziare è che ovviamente, nel caso
in cui quest'importante riunione che si svolgerà il 31 maggio 2023,
desse il via a tutto l'iter che potrebbe prevedere anche la
decisione di andare come Francia e Austria ad abbattere un certo
numero di lupi, il problema è che in percentuale, se questa
decisione venisse presa dall'Italia, non so quanti capi
spetterebbero alla Valle d'Aosta o, meglio, in Valle d'Aosta non
abbiamo ad oggi segnalazioni di lupi problematici e quindi questa è
una questione su cui dobbiamo interrogarci e su cui, per
trasparenza, è giusto andare a specificare. Ovviamente se questa
sarà la direzione, poi ci saranno sicuramente degli aggiornamenti
sia in Consiglio che nelle competenti Commissioni.
Per quanto riguarda invece prettamente la vostra risoluzione, vi
sono due impegnative: una è avviare il censimento mirato a un piano
di monitoraggio che interessi la specie Canis Lupus, questo
monitoraggio è un monitoraggio che - lo ha detto lei stesso - è già
fatto dalla Regione Valle d'Aosta, abbiamo già tutti i dati sul
sito regionale e nell'unico Tavolo lupo a cui ho partecipato, ho
chiesto a tutti i partecipanti del Tavolo di contribuire a questa
relazione, perché credo che sia fondamentale che questa non sia una
relazione di monitoraggio esclusivo del Dipartimento flora e fauna
ma che sia una relazione che possa coinvolgere tutti gli Enti
interessati, proprio per avere un quadro completo della situazione
in Valle d'Aosta e non esclusivamente un quadro delle varie zone
gestite dalla nostra Forestale, quindi una maggiore sinergia e un
maggior passaggio di informazioni anche con i vari parchi e le
varie aree protette. Questo è l'input che ho lasciato all'ultimo
Tavolo sul lupo e sicuramente noterete questa diversità rispetto
alle relazioni precedenti per quanto riguarda la relazione del
2023. È quindi un'attività che già come Governo stiamo realizzando
e stiamo mettendo in atto.
La seconda impegnativa è: "Impegna il Governo a prevedere la
possibilità di prelievo e abbattimento di animali pericolosi o
problematici, così come previsto dalla legge regionale 11/2021",
aggiungo io regionale perché è una legge che, come ha ben ricordato
lei, ha visto una proposta di legge come primo firmatario Augusto
Rollandin del nostro gruppo e i colleghi della Lega, e dopo un
disegno di legge del Governo regionale, questa legge di fatto è
nata dall'insieme di queste due norme, norme che vanno di fatto a
ripercorrere un cammino preso sia da Trento che da Bolzano che, di
fatto, oggi si trovano esattamente nella nostra situazione, ad
avere una norma regionale ma a essere impossibilitati di agire,
come voi avete chiesto, proprio perché manca il piano lupo a
livello nazionale, quindi siamo tutti in attesa di questo piano
lupo che andiamo a discutere dal punto di vista tecnico con le
indicazioni politiche che ho cercato di esprimere in risposta alla
vostra mozione ma, di fatto, come Regione abbiamo già la legge
regionale, dobbiamo cercare di renderla attuabile e possiamo
renderla attuabile ovviamente ed esclusivamente con un confronto
con le altre Regioni e con l'approvazione del piano lupo. Per
questi motivi credo che questa mozione sia sicuramente interessante
e ci abbia permesso di fare il punto sulla situazione del lupo, ma
propongo, a nome della maggioranza, l'astensione.
Presidente -
Dopo la replica del Governo vi sono altri
interventi? Ha chiesto la parola il consigliere Rollandin per
dichiarazione di voto, ne ha facoltà.
Rollandin (PA) -
Ho ascoltato con attenzione gli
interventi su questo tema e credo che non sia il caso di fare delle
valutazioni specifiche sugli Assessori, che, in qualche modo, si
danno da fare per riuscire a capire quali sono i metodi che meglio
possono dare risultati.
Credo che su questo tema, da quando si è fatta la legge, non c'è
stata grande possibilità di limare per ricondurre dei passaggi che
meglio si trovino su quello che è stato detto durante questa
riunione molto importante.
Io ritengo che prima di guardare anche quello che succederà a
livello nazionale, a livello locale credo sia importante fare un
ulteriore approfondimento e riuscire a mettere insieme anche una
parte di quello che oggi viene indicato come relazione. Credo che
convenga fare una riunione globale per capire se e come deve essere
verificato un cambiamento della legge stessa, perché giustamente è
stato ricordato da tutti che è stato un passo avanti ma non
definitivo, tant'è che le registrazioni che sono state oggi
previste lo dicono chiaro, io credo che gli Assessori abbiano fatto
un buon lavoro fino adesso, però è importante, come è venuto a
galla, che alcuni aspetti siano probabilmente affinati, occorre
metterci nella situazione di non dare più degli interventi
specifici che non vadano nella direzione giusta come è stato
ricordato.
Credo che su questo sia importante intervenire perché, e
riconosco a chi oggi ha fatto questo intervento molto importante,
la gente è preoccupata di quello che sta succedendo nelle valli e
nelle zone dove maggiormente sono più interessate, per fortuna, non
è dappertutto, in alcune zone è molto più sensibile che da altre,
quindi ritengo sia importante che gli Assessori che hanno lavorato
bene, secondo me, fino adesso facciano un ulteriore affinamento e
si arrivi a fare una proposta che possa riprendere queste
tematiche.
Presidente -
Altri interventi? Se non vi sono altri
interventi... consigliere Planaz a lei la parola.
Planaz (LEGA VDA) -
Parto dall'intervento del collega
Rollandin, non c'è stata possibilità o volontà? Questo crediamo,
perché è facile nascondersi dietro alle regole nazionali ed
europee, l'ho detto prima nella mia relazione, ci sono anche altri
Stati, hanno fatto in un modo diverso, io non dico di fare come
hanno fatto gli altri Stati, comunque si vede che dipende da che
parte si sta, questo bisogna dirlo, comunque avremo modo di
approfondire la questione in altri momenti.
Vorrei intanto rispondere a Sapinet che ha parlato di rimborsi e
incentivi, io ho parlato di altre problematiche, si vede che lei è
sempre molto attento alla situazione. Lei pensa di risolvere tutte
le cose con gli incentivi e con i rimborsi, io spero che anche
quando poi succederà come nel Trentino che qualcuno si farà male,
ragionerà poi allo stesso modo, perché così magari si ricorderà poi
delle affermazioni che ha fatto in quest'aula.
Il tavolo, se vogliamo partire con un'azione concreta... bisogna
fare un documento concreto, e io volevo dirlo prima, quando non lo
dico... lo presenterò con un altro documento perché mi restano
cinque minuti... no quindici, ma tanto ce n'è di cose da dire. Il
documento lo farò poi di mia spontanea volontà, qual è il
suggerimento e cosa bisognerà poi fare a livello nazionale ed
europeo, anche perché ieri - lei mi parla dei Presidenti delle
Province autonome di Trento e Bolzano - il Presidente del Südtirol
è partito a Bruxelles proprio per chiedere che si intervenga
velocemente.
Allora non so più chi di voi due ha detto di condividere, non
bisogna solo condividere, bisogna anche dare delle indicazioni
quando si va a quei tavoli, perché per andare a quei tavoli e non
dire nulla o lasciare far tutto ai dirigenti... io capisco che poi
la linea politica viene a mancare, perché se io sono qua oggi,
 e, finché sarò qua, mi batterò su questo finché non avremo
delle risposte, perché ritengo che sia una cosa giusta... al di là
se sono maggioranza o minoranza, magari noi non andremo mai in
maggioranza, potete dirci tutto quello che volete... ci avete anche
detto che il progetto "Wolfalps 2019", i vostri colleghi che hanno
firmato la prima volta per aderire a quel progetto... che poi le
misure dove devono essere indirizzate, se a pagare i danni o a
sostenere il relatore o stufare a fare i corsi come quello che ha
citato lei... perché io i corsi li farei fare a quelli che mi hanno
risposto al telefono e quella chiamata della squadra della
task
force
lì è registrata e rivado a cercare la data così ve la
controllate, neanche i vostri dipendenti regionali sanno rispondere
al telefono e dire: "sì, ve la mandiamo subito". Perché non
succede? Poi volete far fare i corsi agli allevatori... i corsi li
farei fare a qualcuno che scrive questi documenti e alle ore 03:30
del mattino li manderei su a fare i corsi con gli allevatori, che,
quando escono fuori, vedono i loro animali divorati, e poi vediamo
se ragioniamo sempre allo stesso modo! È facile fare le regole,
biglietti, tavoli tecnici dentro gli uffici, bisogna dare delle
risposte, sennò è inutile che facciamo qualcosa, è inutile che
facciamo leggi, abbiamo lavorato due-tre mesi per fare quel
documento, da quando ci siamo insediati 6 mesi per fare un
documento che oggi avete detto voi non serve a nulla. Allora cosa
lo abbiamo fatto a fare? Lo annulliamo, però in due vi siete messi
a farlo, non uno... non bastava uno a fare un documento che non
valesse niente, è dovuta anche intervenire tutta l'altra parte
maggioranza, ma tanto era uguale.
Scusate se mi innervosisco, però se noi non gestiamo bene questa
cosa, arriveremo che troveremo la gente qua sotto con i forconi e
io non voglio trovarmi dalla vostra parte perché io voglio
difendere il nostro territorio per quello che è giusto, e quello
che ha sottolineato lei, collega Carrel... ma sì, se i lupi fossero
in via di estinzione, sarei il primo a battermi affinché questo non
accadesse. In via di estinzione, non vuole dire che dobbiamo avere
i lupi in più di tutta Europa, mi sembra che la situazione è un
pochettino diversa da quella che volete far credere voi, anche
tutti i dati raccolti, tutto questo sminuimento, mai calcolare
tutti i danni. Anche i danni di cui non si trovano le analisi,
quelli dubbi, vengono così... c'è il lupo, ci sono i cani... poi
c'è il caso che non lo paga nessuno perché c'è il dubbio. Ma chi le
fa queste analisi? Ma che analisi facciamo se non siamo neanche
capaci e non siamo neanche in grado di dire se questo è un attacco
da lupo, questo è un attacco da cane. "C'è un dubbio, non lo
paghiamo", perché questo succede, perché l'anno scorso, su cento
animali abbattuti, 43 mila euro, lascio fare a voi la divisione per
sapere per quanto sono venuti a risarcire gli allevamenti.
Poi un'altra cosa: veloci ad aggiornare il sito di "Wolfalps" a
seguito delle accuse veritiere, e qui tengo a dirlo, di quello che
è stato fatto nella trasmissione di Mario Giordano, veritiere, non
false, perché è la voce del popolo fuori che lavora e che vive
tutti i giorni in mezzo alla campagna e alle montagne, ma a dare le
risposte a delle domande che voi avete citato adesso per le misure
di prevenzione quanto aspettate? In autunno quando gli animali
vengono giù dalla montagna? Lei ha detto: "sono aumentate le
domande di adesione", quanto aspettate a dare le risposte? Avremo
motivo su questo di fare un'iniziativa, l'ho già preparata, perché
non possiamo fare le domande di prevenzione e aspettare tutti
comodi che uno ha per dire: "ma sì, vediamo se ci sono i soldi o
no" e poi se si verifica un attacco, non ti viene risarcito perché
hai attivato le misure di prevenzione, però andare a mettere sul
sito di "Wolfalps" che le accuse di un'unica trasmissione che ha
avuto il coraggio... e ringrazio e la contatterò di nuovo per far
presente di questo scandalo vergognoso, di persona questa volta,
così magari poi vediamo... lì siamo stati veloci ad aggiornare il
sito, ma a dare le risposte anche quando c'è un danno? "Non si sa,
bisogna vedere, fare le analisi, il DNA" e qua in là, quando
troviamo dei animali ancora mezzi vivi, agonizzanti, ma allora la
protezione degli animali è per tutti o è solo per alcune
specie?
Con questo non mi dilungo però fate bene a non accettare questa
mozione, sapremo cosa dire alla gente che è fuori di qua che non
c'è... perché lo ripeto: possibilità e volontà sono due parole
completamente diverse, una è la possibilità, l'altra è la volontà,
che vuol dire che non è che si porta a termine un progetto o una
qualsiasi proposta di legge, ma che ci si provi almeno, perché oggi
immagino come vengono condotti questi tavoli tecnici, non c'è una
volontà, perché se c'era la volontà, anche si va a contestare i
dati di ISPRA come ho detto prima. ISPRA dice: "dopo un controllo,
ci sono 3.300 lupi", saltano fuori i responsabili del progetto -
che non so chi sono, perché mi piacerebbe sapere chi sono e chi ha
firmato... - che dicono: "no, ma ce ne sono 900, 3.300 in tutta
Italia"; sì, 3.300 in tutta Italia, ha detto una cosa giusta, però
chi ha pagato quelle persone lì? Il progetto "Wolfalps" o soldi
pubblici? E su questo farò altri interventi per capire se veramente
sono solo le risorse di "Wolfalps" che vanno a questi progetti o se
ci sono anche risorse regionali, perché se ci sono risorse
regionali, lo farò sapere a tutti, va bene? Perché è giusto che sia
così, che ogni cittadino, dall'ambientalista all'allevatore a
chiunque viva nella nostra regione sappia cosa ne facciamo dei
soldi dei contribuenti valdostani, perché io non ci credo che con
quei soldi lì riusciamo a fare tutto quello che viene fatto con
"Wolfalps".
Poi farò un'iniziativa sul risarcimento dei danni, anche sul
valore degli animali. Un lupo quanto vale? Un bovino, un ovino, un
caprino in via di estinzione quanto vale? Per questi progetti, ve
lo dico io cosa vale: non vale nulla. In quella tabella del valore
degli animali... c'era ancora assessore il collega Chatrian che ha
firmato penso lui il progetto "Wolfalps" e lo ringraziamo... lo
dice tutta la comunità valdostana, il modo in cui l'ha gestito...
io ero Presidente e mi ricordo come l'ha gestito e non me lo
dimenticherò mai, e c'erano molte altre persone.
Allora è inutile che usiamo il Governo nazionale qua e là,
perché dove hanno la volontà di intervenire intervengono e credo
che sia giusto intervenire perché, come ho detto prima, se non è
giusto intervenire, è giusto non intervenire, ma in questo fatto
cosa aspettiamo? Alle favole "ma tanto non toccherà mai l'uomo, non
attaccherà mai l'uomo", come l'orso in Trentino? Aspettiamo che
succeda qualcosa? Io la responsabilità ve la lascio a voi.
Presidente -
Ha chiesto la parola il consigliere Ganis,
ne ha facoltà.
Ganis (LEGA VDA) -
Ringrazio gli Assessori per la
risposta. Credo sia importante riuscire a censire veramente il
numero di lupi presenti nel nostro territorio, questo è un dato
importante e attuare una misura di contenimento della specie. Le
cifre che lei ha detto riguardo gli abbattimenti oltralpe sono un
po' differenti, ma quello che conta, a mio avviso, è che la
Francia, pur avendo veramente un numero inferiore di lupi, ne
autorizza l'abbattimento, sono circa un quinto. Le ricordo che i
soldi del progetto "Wolfalps" molto spesso non vengono utilizzati a
dovere, tant'è che la situazione oggi è sfuggita di mano.
Assessore, abbiamo i lupi che vagano tra i centri abitati, questa è
la triste realtà. Mi auguro che vengano prese delle misure
immediate, fatti concreti e poche parole.
Presidente -
Per dichiarazione di voto, consigliere
Perron, a lei la parola.
Perron (LEGA VDA) -
Io non entrerò in realtà nella
questione lupo-non lupo ma farò solo una considerazione di ordine
molto più generale. Credo che quello che stiamo vedendo in
quest'aula oggi abbia un senso simbolico, cioè in questo Consesso
viene rappresentata la legittima rabbia di chi, come il collega
Planaz, vede una differenza tra il mondo reale dalle esigenze di un
mondo rurale, reale, che esiste, da un mondo invece che diventa
astratto, che è il mondo poi degli apparati, della burocrazia. C'è
questa differenza, perché è questo il vero tema che dovremo
affrontare nei prossimi anni, al di là del lupo-non lupo, a parte
che i dati sono impietosi. I dati sul numero di lupi a livello
italiano, rispetto a un Paese come la Svezia, è impietoso. Qualcuno
c'è mai stato in Svezia? Si faccia un giro e si vedrà che enormità
di distanze hanno, quindi questi sono dati e cose reali che vengono
rappresentati, non è un qualcosa che il collega si alza la mattina.
La sua rabbia è legittima e rappresenta la rabbia di molte persone
che stanno fuori.
Dobbiamo stare molto attenti a scollare completamente il mondo
della politica dal mondo della realtà. Io credo che il nostro
movimento, la Lega, questa cosa la faccia decisamente bene, perché
poi, vedete, ci sono gli apparati, c'è la burocrazia, ci sono i
progetti europei, io ieri mi sono astenuto da considerazioni perché
sennò ripeto sempre le stesse cose e non mi piace, sono un
creativo, non voglio andare a disco rotto, però anche in questo
caso il progetto "Wolfalps", progetti europei, sembra che siano
gratis, non sono gratis, non c'è niente di gratis che ci arriva
dall'Europa, perché comunque sono soldi degli Stati nazionali che
vanno nell'Europa. C'è quindi una narrativa gigantesca su questo
che va smontata e poi si crea la rabbia giustamente, perché questi
progetti poi, come al solito, si prestano a infiltrazioni di ogni
tipo, è chiaro, ci sono delle
lobby
che si muovono, e in
questo l'Unione europea è un perfetto esempio, perché lì si muovono
lobby gigantesche che poi arrivano, si infilano sui territori con
volontà esterne e poi noi in un Consiglio regionale.
La risposta che è stata data, secondo me, è emblematica, la
legge c'è, il Consiglio regionale la legge la fa. Noi siamo qua
tutti e trentacinque a fare le leggi e poi cosa facciamo di queste
leggi? Non le applichiamo, ma non possiamo. Io non do nemmeno la
colpa a nessuno di voi personalmente, faccio un'analisi più
generale, più simbolica proprio, facciamo le leggi perché stiamo
perdendo competenze, questo succede sempre di più, ci sono altri
meccanismi che entrano in gioco, appunto anche lobbistici, e poi se
ci sono degli scandali dietro a questi progetti, è bene che vengano
fuori grazie al giornalismo d'inchiesta, quando c'è, funziona, e
poi così noi ci troviamo ad avere le leggi e poi si dice: "in
realtà non possiamo applicarle".
Ora mi chiedo se i meccanismi continueranno a essere questi
proiettati negli anni, che cosa ci staremo a fare noi qua o chi ci
sarà? Ci vediamo sempre più limitati, abbiamo le leggi ma tanto non
le possiamo applicare, e non è colpa né sua, né del collega Sapinet
di questo, è un meccanismo che si sta riverberando e io penso che
continuerà, e noi saremo qua a fare un qualcosa che poi non avrà un
impatto sulla vita reale, la gente si scollerà sempre di più dalla
politica perché ci dirà: "ma cosa state lì a fare? " e noi
risponderemo: "ma le leggi ci sono", "perché non le applicate?",
"perché non possiamo più". Questa è la realtà, questa a livello
simbolico oggi è la discussione che si è avuta, al di là della
rabbia che è legittima.
Presidente -
Ha chiesto la parola il consigliere Lucianaz
per dichiarazione di voto.
Lucianaz (LEGA VDA) -
Je ne peux pas accepter la position
du Gouvernement. Au-delà des paroles de circonstance qu'on a
entendues, je dirais qu'à ce point on se demande à que sert le
Statut d'autonomie, à que sert l'article 2 qui nous donne les
compétences, à que sert ce Gouvernement pseudo-autonomiste. À ce
point je crois que c'est évident que votre rôle est très limité et
se limite à des positions tout à fait... comment dire? pas trop
déterminantes, voilà. À vous de faire quelque chose, mais comme
viennent de raconter mes collègues, je vois qu'on est totalement en
difficulté au-delà d'éparpiller de l'argent, je crois que, du point
de vue législatif, là on est vraiment en difficulté, nous et notre
autonomie.
Presidente -
Ci sono altre richieste di intervento? Non
vedo altre prenotazioni. Mettiamo dunque in votazione la mozione,
la votazione è aperta. La votazione è chiusa.
Presenti: 34
Votanti: 13
Favorevoli: 13
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
La mozione non è approvata.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK