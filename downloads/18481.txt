Consiglio Regionale della Valle d'Aosta - Oggetto del Consiglio n. 1587 del 3 novembre 2000 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI
Calamità naturali
Precedente
Successivo
Resoconto integrale del dibattito dell'aula
Oggetto del Consiglio n. 1587 del 3 novembre 2000 - Resoconto
OGGETTO N. 1587/XI Esame dei vari aspetti legati
all'alluvione del 14, 15 e 16 ottobre 2000. (Presentazione di
risoluzioni)
Président Chers collègues, le Conseil est convoqué en session
extraordinaire dans la journée d'aujourd'hui pour examiner les
différents aspects liés à l'inondation des 14 et 16 octobre 2000.
Les communications du Président du Conseil auront lieu lors de la
session ordinaire qui est convoquée pour les 15, 16 et 17 novembre
prochain.
La parole au territoire, à l'environnement et aux ouvrages
publics, Vallet.
Vallet (UV)
L'evento alluvionale del 13-16 ottobre scorsi
è stato sicuramente di dimensioni eccezionali: il Prof. Butera del
Dipartimento di idraulica del Politecnico di Torino, che aveva
analizzato l'evento nel 1993 su incarico dell'Amministrazione
regionale, ha valutato la piena rapportandola a tempi di ritorno di
500 anni.
Oggi abbozziamo un'analisi che non potrà certo esaurirsi con
questa seduta del Consiglio regionale, ma che dovrà vedere
coinvolta, ai vari livelli, l'intera Comunità valdostana perché
quanto è successo, in relazione anche all'evoluzione generale del
clima, potrebbe ripetersi con una frequenza non immaginabile fino
ad oggi, con tempi di ritorno e con gravità dei fenomeni
imprevedibili, rispetto a cui bisognerà cercare di essere
pronti.
A tutto questo dobbiamo aggiungere le condizioni che definirei
predisponenti del territorio valdostano: la sua conformazione
geologica e l'orientamento orografico della regione.
Le cause scatenanti dell'evento sono da individuarsi nelle
condizioni meteorologiche, in particolare nella pluviometria e
nella quota dello zero termico che hanno caratterizzato le giornate
dal 13 al 16 ottobre scorso.
Credo sia importante, preliminarmente, fissare alcuni concetti
per poter meglio comprendere quanto è avvenuto.
L'analisi dettagliata delle condizioni meteorologiche è
illustrata in una relazione che farò pervenire al Consiglio non
appena disporrò delle copie. In questa sede voglio evidenziare solo
che dal pomeriggio di venerdì 13 ottobre, pressoché in tutto il
territorio regionale, ma con particolare intensità nel bacino di
Cogne, hanno avuto inizio le forti precipitazioni che hanno
determinato l'innalzamento dei livelli dei corsi d'acqua.
Si è verificato contemporaneamente un rialzo dello zero termico
da 2.700 a 3.500 metri.
Il perdurare delle precipitazioni ha generato come conseguenza
un forte e continuo apporto delle aste secondarie alla Dora Baltea
prolungato fino alla fine dell'evento.
L'onda di piena si è trasmessa dalle valli laterali all'asta
principale, nella quale si è registrato il massimo livello, e
quindi la massima portata, nel pomeriggio di domenica 15.
Le precipitazioni registrate durante l'evento hanno interessato
tutto il territorio e hanno avuto inizio giovedì 12 in mattinata;
si sono intensificate, come ho detto, durante la giornata di
venerdì 13 e si sono protratte fino al primo pomeriggio di lunedì
16.
L'intensità di pioggia è stata abbastanza uniforme su tutta la
Valle con l'eccezione della valle di Cogne e della valle del Lys,
nelle quali si sono misurate precipitazioni molto al di sopra della
media regionale del fenomeno.
Su base regionale la media delle altezze di pioggia registrate
durante tutto l'arco dell'evento è di 220 millimetri caduti; nella
valle di Cogne, invece, si sono misurati 460 millimetri.
Il dato che bisogna evidenziare riguarda l'intensità istantanea
di pioggia, che è stata da subito molto elevata ed ha raggiunto un
primo massimo pari a 16 millimetri all'ora durante la notte fra
venerdì e sabato.
Si è poi verificato un graduale decremento di intensità nelle 24
ore successive e nuovamente un picco di intensità, nella notte
seguente fra sabato e domenica, di entità paragonabile al
primo.
Nel resto della Valle, invece, la media delle intensità massime
misurate si è attestata intorno al valore di 10 millimetri all'ora,
con massimo di 12 millimetri all'ora e minimo di 8; inoltre si è
registrato un solo picco di intensità nella nottata di domenica, in
corrispondenza del secondo picco misurato a Cogne.
In sintesi:
- si è trattato di un evento pluviometrico eccezionale, sia per
intensità media della precipitazione, sia per durata, sia
soprattutto per estensione della perturbazione che ha coinvolto
l'intera regione Valle d'Aosta e gran parte del nord-ovest;
- lo zero termico si è mantenuto durante tutto l'arco
dell'evento a quote comprese fra i 3.000 e i 3.500 metri. Ciò ha
fatto sì che da un lato non si sia formata precipitazione nevosa a
quote inferiori e dall'altro la neve già presente sul territorio,
caduta durante la perturbazione avuta negli ultimi giorni di
settembre, si sia in parte sciolta facendo defluire in alveo un
ulteriore quantitativo di acqua;
- i livelli idrometrici raggiunti, come conseguenza di quanto
sopra descritto, sono stati tali da superare abbondantemente i
livelli di criticità provocando esondazioni.
A questo aggiungiamo la morfologia della Valle d'Aosta che
presenta valli di origine fluviale molto strette e ripide e quindi
con velocità del flusso d'acqua molto elevate, dove sono
enormemente favoriti il trasporto solido e l'erosione al piede dei
pendii.
Si sono così innescati fenomeni franosi che hanno ostruito
l'alveo dei corsi d'acqua provocandone l'esondazione e in alcuni
casi anche lo spostamento dal corso originario.
L'inizio delle precipitazioni ha causato la reazione immediata
dei corsi d'acqua i quali hanno contemporaneamente innalzato il
loro livello; di grande importanza ai fini del dimensionamento del
fenomeno è stato lo scarso sfasamento fra i massimi di
precipitazione e i massimi di portata: la pioggia, per la sua
estensione, ha determinato un innalzamento dei livelli pressoché
contemporaneo nelle diverse valli laterali.
Va sottolineata la rapidità con la quale il livello ha raggiunto
il culmine. Dal suo nascere fino al termine del momento di maggior
valore di livello sono trascorse due giornate.
Come detto, i fenomeni di pioggia sono stati particolarmente
intensi nella valle di Cogne e nella valle del Lys; nelle altre
valli laterali, dove l'altezza idrometrica ha raggiunto livelli
inferiori, pur rimanendo estremamente significativi, si può
riscontrare come l'andamento dei livelli sia simile a quello di
Cogne soprattutto per quanto riguarda l'inizio dell'innalzamento e
per quanto riguarda il momento in cui è stata raggiunta l'altezza
massima, in corrispondenza della mattinata di domenica 15.
Oltre alla rapidità con cui si è verificato l'evento va
sottolineato il valore massimo di livello raggiunto che riveste
carattere di eccezionalità.
L'apporto di tutti gli affluenti laterali ha provocato l'aumento
del livello della Dora Baltea in tempi brevi e con valori
eccezionali.
A titolo esemplificativo, ma certamente non esaustivo, segnalo
che il picco dell'onda di piena registrato a Cogne, in località
Crétaz, ha impiegato circa mezz'ora per raggiungere la stazione di
Aymavilles che dista 20 chilometri, da ciò si può facilmente
intuire come la Dora Baltea abbia potuto, in un tempo molto
ristretto, raggiungere livelli considerevoli.
In sintesi, per quanto attiene l'aspetto idrometrico, si può
affermare che, sia per quanto riguarda i bacini laterali che il
fondovalle, l'evento è stato caratterizzato dall'elevato livello
idrometrico raggiunto in termini di valore assoluto e in brevità
dei tempi entro i quali tutto è avvenuto.
Dal punto di vista meteorologico la situazione che si è
verificata il 13-16 ottobre 2000 ha presentato diverse analogie con
gli eventi alluvionali che hanno colpito la Valle d'Aosta nel
recente passato (nel settembre 1993, nell'ottobre 1997, nel giugno
1957).
Sebbene si notino delle analogie con l'evento del settembre 1993
quanto a condizioni meteorologiche, l'evento del 1993 si
differenzia dall'evento attuale soprattutto per quanto riguarda
l'entità della precipitazione; nel settembre 1993 nei cinque giorni
di durata dell'evento fu registrata ad Aosta un'altezza di pioggia
pari a 108,4 millimetri.
Per l'ultimo evento si è raggiunta un'altezza di pioggia pari a
263 millimetri in soli tre giorni con intensità massime
notevolmente superiori concentrando un volume di acqua maggiore in
un arco temporale nettamente minore rispetto ai 5 giorni del
1993.
Oltre all'effetto dell'intensità massima superiore ha giocato un
ruolo fondamentale il persistere di temperature elevate in alta
montagna: lo zero termico si è mantenuto nel 1993 costante intorno
alla quota di 3.000 metri, durante il recente evento è salito a
3.500 metri.
Inoltre l'altezza di pioggia registrata nel 2000, da gennaio a
ottobre, appare di gran lunga maggiore rispetto alle medie annue
precedenti.
Riferendosi anche ai dati idrometrici significativi si può
inoltre affermare che la Dora Baltea ha ampiamente superato nel
2000 l'evento del 1993, dall'analisi delle tracce lasciate dalla
piena nella sezione di chiusura del bacino a Tavagnasco si è
registrato un livello di 6,5 metri contro i 4,72 metri dell'evento
precedente.
Valutazioni effettuate consentono di affermare che la Dora
Baltea ai confini fra la Regione Valle d'Aosta e il Piemonte abbia
raggiunto un valore di portata dell'ordine di 2.600 metri cubi al
secondo, tale valore supera ampiamente quello del 1993 che fu di
circa 2.300 metri cubi al secondo.
È statisticamente importante, per valutare l'entità dei
fenomeni, assegnare un tempo di ritorno ai valori di portata
stimati nell'ambito del territorio valdostano: richiamando il
concetto di tempo di ritorno definito come
"numero di anni in
cui in media una determinata variabile statistica è superata una
sola volta"
, si può affermare che le portate stimate durante il
recente evento non sono lontane da quelle statisticamente
desumibili come portate con tempo di ritorno di 500 anni.
Le portate stimate a seguito dell'evento alluvionale del 1993
facevano riferimento ad una piena con tempo di ritorno pari a 100
anni.
Concludendo su questi aspetti ribadisco che si è trattato di un
evento eccezionale: dalle prime valutazioni fatte l'evento è stato
il più violento verificatosi nella nostra regione, non solo stando
ai dati disponibili, ma anche a memoria d'uomo.
La notevole entità dei danni prodotti dall'evento alluvionale è
stata determinata da una serie di concause fra cui certamente la
contemporanea sollecitazione di più bacini in relazione allo stato
del suolo.
Fra le cause più influenti che hanno messo in crisi il reticolo
idrografico valdostano, oltre al regime di precipitazioni
registrato, vanno sicuramente ascritti i numerosissimi fenomeni di
frana o comunque di instabilità che hanno contribuito ad aumentare
il già cospicuo trasporto solido generando in alcuni casi veri e
propri fenomeni impulsivi sulle portate dei corsi d'acqua nel corso
della piena.
Inoltre, il trasporto cospicuo di materiale di origine vegetale
ha contribuito in maniera determinante a mettere in crisi
localmente il sistema fluviale in presenza di attraversamenti quali
passerelle, ponti e altre infrastrutture insistenti nell'ambito
dell'alveo in piena innescando processi erosivi ed alluvionali di
notevole entità.
Lungo le aste torrentizie principali i dissesti sono stati
prodotti principalmente sulle conoidi a causa di fenomeni di
trasporto torrentizio in massa caratterizzato da un ingente
trasporto solido al fondo con accentuati processi di erosione
spondale, con notevoli movimenti franosi sui pendii spesso
accompagnati da notevole ampliamento della sezione d'alveo.
Il materiale trasportato era spesso costituito da blocchi di
grandi dimensioni cui costantemente erano associati tronchi
d'albero di alto fusto. Risultano infatti diffusi gli eventi
franosi, causati in prevalenza da erosione al piede dei versanti,
che hanno provocato in molti casi l'occlusione temporanea dei corsi
d'acqua interessati.
Il trasporto solido, alimentato dalle falde detritiche e dagli
scoscendimenti dei versanti, considerato che la produzione di
sedimenti in questi bacini è sempre molto elevata, ha determinato
l'innalzamento del letto provocando la deviazione del torrente con
conseguente attacco da parte della corrente a versanti più
vulnerabili di quelli, ormai stabilizzati, costituenti l'alveo
originale.
Oltre alle esondazioni quindi il sovralluvionamento ha innescato
processi erosivi dei versanti anche in quei tratti interessati da
deposito di sedimenti. In diversi tratti la piena non è stata
contenuta e si sono manifestati fenomeni di alluvionamento su una o
su entrambe le sponde ed in taluni casi le acque si sono aperte
lateralmente nuove vie di deflusso specie in corrispondenza di
attraversamenti stradali quali i ponti o di ostacoli di varia
natura.
Gli effetti della piena sono stati così accentuati localmente
dall'esistenza di ostacoli al deflusso che hanno fatto sentire la
loro influenza anche a livello non strettamente locale provocando
aumenti estesi delle altezze d'acqua, aumenti locali delle velocità
di corrente con amplificazione dei fenomeni di erosione di sponda o
di fondo.
Le intense e prolungate piogge hanno completamente imbibito i
suoli a quote elevate, innescando in tale modo numerosissimi
fenomeni gravitativi con scivolamento anche di masse considerevoli
di terreno.
In diverse situazioni il terreno si è comportato come una lava
fluida, in altri casi l'intero blocco si è staccato unitamente alla
copertura vegetativa senza scomporsi e dislocandosi solamente in
altro luogo più a valle. Le acque piovane hanno ruscellato per più
giorni sui pendii creando sedi di scorrimento nei terreni più
morbidi e provocando scivolamenti locali della copertura per lo più
erbosa.
In molti casi la presenza di un reticolo di raccolta delle
acque, per lo più a scopo irriguo, ha permesso di drenare le acque
stesse evitando danni, in altri casi proprio la presenza di questi
canali ha innescato piccole frane quando la sede risultava in
qualche modo occlusa.
Gli attraversamenti viari dei canali e degli impluvi hanno
dimostrato spesso un loro sottodimensionamento con una rapida
occlusione da parte delle piante trasportate e la successiva
erosione ai lati e tracimazione delle acque sulla sede viaria da
dove ha raggiunto anche punti lontani dai corsi d'acqua stessi.
Va detto che le opere di consolidamento e di contenimento di
frane realizzate in passato hanno operato al meglio; non c'è stata
alcuna riattivazione di grandi movimenti franosi che nel passato
avevano creato problemi a numerosi centri abitati.
Esiste dunque un insieme di situazioni "naturali" che agiscono
sia come cause predisponenti sia come fattori scatenanti e questo
indipendentemente dalle azioni antropiche intraprese sul
territorio, anche se queste sono evidentemente in strettissima
relazione di causa effetto con i danni che si verificano: la
conoscenza di tali situazioni è fondamentale per effettuare la
prevenzione.
Quando accadono fatti di queste dimensioni giustamente ci si
domanda se quanto stiamo facendo è sufficiente per dare le risposte
attese. Non voglio dare io la risposta, ma in questa sede voglio
evidenziare le attività intraprese dall'Amministrazione per
approfondire le conoscenze e migliorare quindi il livello di
prevenzione.
Rispetto a tali fenomeni la Regione ha da tempo avviato, in
particolare dopo gli eventi del 1993, una serie di attività
conoscitive per la loro migliore definizione. Partecipiamo al
Programma Interreg IIC, "Prevenzione delle inondazioni", in
collaborazione con il Dipartimento dei servizi tecnici nazionali e
le Regioni Piemonte e Liguria.
Tale progetto prevede la posa di 13 nuove stazioni
idrometeorologiche sul territorio regionale, ad integrazione di
quelle già esistenti, e la condivisione dei dati
idrologico-meteorologici di ogni struttura al fine di effettuare
previsioni meteorologiche locali e quindi maggiormente
significative proprio al fine di prevedere gli effetti delle
perturbazioni meteorologiche. Tale rete sarà operativa dal prossimo
anno; durante l'attuale crisi i contatti con le strutture
piemontesi sono stati costanti.
Dopo l'evento del 1993 è stato dato un forte impulso anche alla
ricostituzione della rete di monitoraggio idrologico regionale che
oggi può contare su 12 stazioni di misura, alcune anche
meteorologiche ad integrazione della rete specifica che durante il
recente evento hanno fornito in tempo reale le informazioni
sull'evento delle piene dei principali corsi d'acqua regionali.
Per quanto riguarda la caratterizzazione geologica e
idrogeologica del territorio regionale e dei suoi dissesti, è in
atto un vasto programma di attività di studio e di ricerca in
collaborazione con centri di ricerca e amministrazioni delle
regioni limitrofe nazionali ed estere che comprende:
- la raccolta, la selezione e la classificazione dei dati
storici sul dissesto idrogeologico posseduti da organismi regionali
o nazionali quali il CNR di Torino; tali dati sono organizzati nel
Sistema informativo geologico;
- la realizzazione della Carta geologica regionale, cosiddetto
"CARG", attraverso rilevamenti geologici originali alla scala
1:10.000;
- la partecipazione al Programma Interreg IIC - Mediterraneo
occidentale, Alpi latine, con il Progetto "Prévention des
mouvements de versants et des instabilités de falaises".
Il progetto, della durata di due anni e al quale aderiscono
amministrazioni ed enti francesi, svizzeri e italiani, prevede un
approfondimento nelle metodologie di indagine sui fenomeni dei
crolli rocciosi.
Una sintesi delle conoscenze sulla pericolosità idrogeologica
del territorio regionale è rappresentata dalla cartografia
specifica in scala 1:50.000 allegata al piano territoriale
paesistico; successivamente un primo approfondimento delle
problematiche è stato effettuato nell'ambito della predisposizione
del piano dell'assetto idrogeologico dell'Autorità di bacino del
fiume Po, dove è stata prodotta una cartografia in scala 1:25.000
con dei dissesti attivi e potenziali dell'intero territorio
regionale.
Rispetto a tale prima perimetrazione i comuni hanno l'obbligo di
attivare misure di cautela specifiche in relazione ad eventuali
interventi edilizi.
La normativa urbanistica regionale impone l'obbligo ai comuni di
dotarsi della cartografia degli ambiti inedificabili perché esposti
al pericolo di frana, alluvione o valanga; il termine fissato dalla
legge è scaduto ad agosto del 1999, va detto che solo un terzo
circa dei nostri comuni ha al momento provveduto.
La Regione, che avrebbe potuto sostituirsi in caso di
inadempienza dei comuni, non lo ha fatto in quanto la maggior parte
dei comuni stessi sta provvedendo in concomitanza con l'adeguamento
dei piani regolatori comunali al piano territoriale paesistico.
Queste cartografie, determinanti per impedire l'urbanizzazione
in aree a rischio, poco aggiungeranno comunque per quanto riguarda
le aree già antropizzate alle cartografie del piano dell'assetto
idrogeologico del bacino del Po di cui i comuni già dispongono, ma
dovranno riportare in scala catastale (1/1.000 e 1/2.000) le
situazioni verificandole nel dettaglio.
Ancora con il piano straordinario della legge n. 267/1998,
cosiddetto "decreto Sarno", e che si attua in parallelo alla
conduzione della fase di osservazioni sul progetto del piano di
assetto idrogeologico, sono state individuate e perimetrate le aree
a rischio idrogeologico molto elevato, le cosiddette "aree R4",
adottando in queste zone le opportune misure di salvaguardia e
programmando gli interventi necessari per mitigare il rischio.
Non deve stupire il fatto che i dissesti si siano verificati al
di fuori di queste zone; le 12 aree R4 sono state individuate
assumendo come elementi essenziali del livello di pericolosità la
localizzazione e la caratterizzazione di eventi avvenuti nel
passato. Le numerosissime altre aree a rischio sono cartografate
nel piano di assetto idrogeologico.
È innegabile che lo sviluppo antropico nella nostra regione
abbia occupato via via sempre maggiori porzioni di terreno per cui
gli eventi naturali, che originariamente potevano causare danni
limitati alle attività, ora diventano sempre più catastrofici e lo
sono tanto di più quando purtroppo c'è anche la perdita di vite
umane.
Nel recente evento è possibile individuare un insieme di
realizzazioni sottodimensionate o inidonee che hanno innescato,
favorito o aggravato i danni subiti da altre strutture o dal
territorio in genere oppure sono state esse stesse distrutte: i
ponti, quali ad esempio quello ferroviario di Aosta sul Buthier,
quello sulla strada regionale di Valpelline, quello comunale di
Issime; gli attraversamenti sulle strade comunali e regionali
oppure sull'autostrada; gli insediamenti stessi posti troppo vicino
ai corsi d'acqua seppure regimati.
Nei piccoli bacini montani i meccanismi di piena non sono
rapportabili ad eventi puramente idraulici, ma coinvolgono
notevolissimi trasporti solidi. I piccoli corsi d'acqua sono
collassati e hanno determinato un forte trasporto solido e di
piante che ha notevolmente aggravato le situazioni mettendo in
crisi numerosi grandi conoidi.
Credo sia necessario anche analizzare se l'opera di sistemazione
idraulica dei corsi d'acqua regionali, gli interventi di
consolidamento idrogeologico dei suoli e gli interventi di
distribuzione delle acque irrigue possono a loro volta essere
ritenuti fattori predisponenti gli eventi.
La mia analisi non vuole certo essere una difesa d'ufficio, ma
una fredda e obiettiva valutazione di quanto è accaduto e di quanto
è stato fatto, in particolare dopo gli eventi del 1993 e del
1994.
Lo studio di analisi idrologica e idraulica dell'evento
alluvionale del settembre 1993, condotto dal Prof. Butera e
dall'Ing. Fabiani, su incarico dell'Amministrazione regionale, ha
fornito, fra le altre, l'indicazione che la miglior difesa sia
lasciar divagare il corso d'acqua in tutte le possibili zone di
espansione, là però dove sono compatibili con un territorio
fortemente antropizzato e dopo aver adeguatamente delimitato e
protetto tali aree.
Voglio evidenziare che in questo periodo, cioè dopo gli eventi
del 1993 e del 1994, le opere di sistemazione idraulica dei corsi
d'acqua sono state realizzate in modo mirato a difesa degli
insediamenti, spesso a ricostruzione di difese danneggiate o
distrutte dagli eventi precedenti, applicando ove possibile nuove
concezioni e diverse impostazioni rispetto al passato. Voglio
citare la sistemazione della parte terminale del Lys a
Pont-Saint-Martin o le sistemazioni delle parti alte dei torrenti
di Torrent, Quesseunnaz e Chausettaz in Val di Rhêmes.
La canalizzazione, si dice, aumenta la velocità delle correnti
in caso di piena rispetto a quella naturale. In linea generale ciò
è vero perché in condizioni naturali la corrente può espandersi su
porzioni più vaste di territorio rallentando. È pur vero che
l'idraulica ha affinato le metodologie di calcolo per definire le
pendenze da realizzare e gli accorgimenti da adottare per limitare
il pericolo di erosione, ma le velocità sono per forza diverse.
Bisogna dire che solo nell'ultimo decennio si è rivalutato il
concetto di aree di espansione perché si è compreso che i danni
causati dalle piene sono di gran lunga maggiori ai valori dei
terreni che risultano vincolati per la creazione di aree di
espansione.
Certo, con l'ottica di oggi, certi interventi fatti in passato
sarebbero certamente da riconsiderare, ma credo di poter dire che
siamo appena agli inizi.
Nei nuovi progetti, dopo l'evento del 1993, si è adottato
generalmente come criterio quello di governare l'espansione sui
terreni circostanti solo al verificarsi del superamento di
determinate portate realizzando di conseguenza solo opere di
consolidamento dei terreni magari anche totalmente invisibili
perché mimetizzate, lontane dalle sponde vere e proprie.
Al di fuori dei centri abitati sono rarissimi i casi di veri e
propri argini che devono contenere le piene rispetto a quote
superiori a quelle dei terreni circostanti. Attribuire alla
"canalizzazione" o "cementificazione" dei corsi d'acqua la causa
dei danni è troppo semplicistico: voglio dire con chiarezza che
l'attuale assetto del reticolo idraulico valdostano ha scongiurato
danni ben maggiori.
Vero è che la pressione antropica ha notevolmente semplificato e
soprattutto ridotto il reticolo idrografico cosiddetto minore o
naturale, secondo un processo di progressiva riduzione delle aree a
disposizione delle acque. Pensiamo poi alla riduzione di quella
rete incredibilmente vasta di "ru" oggi ridotta in conseguenza del
diminuito utilizzo del suolo ai fini agricoli, ridotta in termini
quantitativi, ma soprattutto per quanto riguarda la
manutenzione.
A seguito dell'evento del 1993 è stato predisposto un massiccio
programma di interventi di sistemazione idraulica che non era
ancora concluso all'inizio di ottobre.
Gli interventi realizzati, volti al ripristino di idonee
condizioni di sicurezza e di uso del suolo, hanno interessato tutta
la regione e le risorse investite sono state considerevoli,
stimabili in oltre 50 miliardi.
Tutti gli interventi realizzati nel corso del recente evento
alluvionale hanno efficacemente svolto la loro funzione impedendo o
limitando i danni.
Nelle zone che avevano patito danni nel 1993 i problemi sono
stati limitati, i danni non si sono ripetuti o sono stati contenuti
e le opere di difesa, seppure subendo anche danni notevoli, hanno,
salvo rare eccezioni, contenuto le acque e svolto la funzione di
laminazione loro assegnata.
Credo che rispetto ai conoidi, dove ci sono stati i problemi
maggiori, ci si debba interrogare sull'entità che i danni avrebbero
potuto assumere in assenza di arginature.
A questo proposito si deve constatare che a Nus il torrente
Saint-Barthélemy era l'unico torrente non arginato nel tratto di
conoide, solo alcuni modesti lavori di rinforzo delle sponde erano
stati eseguiti negli anni '70 e durante le alluvioni del 1993 e del
1994 il vasto bacino idrografico non aveva creato problemi di
natura idrogeologica: contenuti movimenti franosi localizzati erano
stati bloccati da interventi puntuali di raccolta delle acque
superficiali e da drenaggi.
Certo, è vero che in presenza di fenomeni con caratteristiche di
eccezionalità come quello che abbiamo subito le opere di ingegneria
non bastano; ripeto però che hanno comunque limitato i danni.
Ho letto e sentito in questi giorni alcuni interventi che
ascrivono all'incuria in cui verserebbero i nostri torrenti la
causa degli straripamenti. Voglio dire che questo non corrisponde
assolutamente alla verità. Lo stato dei corsi d'acqua era ottimale
per quanto riguarda la pulizia degli alvei e posso dire con
assoluta tranquillità che non erano presenti in alveo accumuli
significativi di materiali né impedimenti abusivi tali da
costituire vero e proprio impedimento al regolare deflusso, né
vegetazione di alto fusto tale da poter creare danni.
L'eccezionale quantità di tronchi trasportata dalla piena non è
da riferire alla presenza di alberi negli alvei, ma alle frane che
hanno interessato ampie zone boscate di versanti limitrofi agli
alvei.
La manutenzione delle opere di difesa esistenti era ad un buon
livello e non risultavano segnalazioni di particolari tratti
arginali strutturalmente carenti.
Rispetto agli attraversamenti dei principali corsi d'acqua va
detto che quelli distrutti nel 1993 sono stati ricostruiti secondo
sezioni ampiamente cautelative, gli altri che avevano subito una
specie di collaudo nel 1993 erano stati ritenuti sufficientemente
adeguati, alcuni sono stati purtroppo "aggirati" denotando una
carenza di portata causata però dall'eccezionale trasporto di
detriti e di piante.
Il sistema idraulico dei torrenti laterali ha funzionato al
meglio, specie se rapportato all'evento del 1993:
- sul torrente Grand Eyvia i danni causati dal corso d'acqua
sono inferiori, le opere di protezione prima di crollare in alcuni
punti hanno svolto il loro compito, la viabilità è stata
compromessa in modo meno importante, ricordo che nel 1993, ad
esempio, crollò il ponte di Crétaz;
- il torrente Ayasse ha causato danni limitati a valle di
Chardonney, in Comune di Champorcher, ma l'abitato è stato
adeguatamente salvaguardato dalle nuove opere di difesa; a Hône non
si sono avuti problemi per l'Ayasse contrariamente a quanto è
successo nel 1993;
- il torrente Lys ha causato gravissimi danni a Champsil, a
monte di Gaby, dove non erano stati ancora realizzati i lavori di
sistemazione idraulica, per i quali era stata appena avviata la
procedura di affidamento, e a Issime, dove la caduta del ponte
sulla strada comunale ha indirizzato in modo anomalo le acque,
nelle altre località si lamentano danni molto locali, ma le
sistemazioni idrauliche, seppure gravemente danneggiate, hanno
resistito;
- il torrente Savara e la Dora di Rhêmes hanno causato danni
limitatissimi, neppure confrontabili con quelli dei precedenti
eventi.
Evidenzio ancora una volta come in questa occasione il trasporto
solido abbia giocato un ruolo molto importante, le frane dei
versanti hanno trasportato nei corsi d'acqua non solo grandi
quantitativi di materiale litoide, ma anche piante che hanno
determinato l'occlusione degli attraversamenti.
Il corso della Dora Baltea dalla confluenza del torrente Grand
Eyvia scorre fra due sponde ben definite, in parte naturali e in
parte dotate di arginature, più o meno parallele e non esistono più
aree dove il fiume meandrizza, crea isole formando più bracci nei
quali scorrere o attraversa aree acquitrinose.
Questa trasformazione ha permesso l'espansione dei centri
abitati, lo sviluppo di insediamenti industriali, la realizzazione
delle grandi vie di comunicazione quali la ferrovia e l'autostrada.
Bisogna realisticamente dire che non sono più facilmente
recuperabili le grandi piane alluvionali, geologicamente
chiaramente individuabili, che testimoniano di tale attività della
Dora Baltea.
È indubitabile che sono state modificate le caratteristiche di
deflusso idraulico della Dora Baltea, cioè i tempi con cui le
grandi piene venivano trasportate da un punto all'altro; ritengo
però impossibile attribuire alle attività di sistemazione idraulica
la causa dei danni causati dalla Dora Baltea, in particolare agli
insediamenti della bassa Valle.
Non esistono sufficienti dati e non sono mai state eseguite
analisi per dimostrare l'equazione: opere di canalizzazione uguale
danni.
L'evento del 1993 ha rappresentato in termini di portata della
Dora Baltea un evento record raggiungendo circa 2.300 metri cubi al
secondo, il massimo mai misurato alla stazione di Settimo
Tavagnasco considerata la stazione di chiusura del bacino
valdostano. L'evento precedente più gravoso si era verificato nel
1977 con circa 1.700 metri cubi al secondo e il massimo di circa
2.000 metri cubi al secondo era stato raggiunto nel 1948.
All'evento attuale i tecnici della Regione Piemonte hanno
attribuito una portata maggiore a 2.500 metri cubi al secondo
confrontabile con i livelli massimi raggiunti durante una tragica
piena del 1920, le cui informazioni sono però molto frammentarie e
poco attendibili.
Si può quindi concludere che la portata della Dora Baltea è
stata eccezionale raggiungendo i massimi mai misurati.
Con queste premesse, la presenza o meno di un attraversamento,
seppure sottodimensionato, non poteva fare la differenza nel tratto
a valle di Montjovet, la fuoriuscita delle acque sarebbe avvenuta
lo stesso, magari con differenze di qualche minuto in più o in
meno; le opere di protezione hanno semplicemente dato il tempo di
effettuare le evacuazioni necessarie anzi, rispetto all'evento del
1993, meno gravoso come portata, si è potuto verificare che a monte
di Montjovet le opere realizzate hanno consentito che non si
ricreassero le stesse numerose situazioni di interruzione della
viabilità.
Dopo il 1993, con l'approvazione del piano stralcio delle fasce
fluviali, le opere di difesa spondale della Dora Baltea vanno
considerate nel loro insieme come un sistema complesso destinato a
contenere in alcuni punti la portata e a governare l'esondazione
delle acque in altre. Il sistema di difesa è infatti basato su
opere di contenimento anche estese quali quelle di Aosta, di
Montjovet in sponda sinistra, di Verrès e di Issogne, purtroppo non
ancora ultimate, e in aree di laminazione delle piene per le quali
valgono vincoli di inedificabilità posti con l'approvazione del
piano, le cosiddette "zone A", e le misure di protezione civile per
gli insediamenti esistenti ricompresi nelle fasce B e C, quali le
piane di Montjovet, di Verrès, di Arnad e di Donnas in sponda
destra.
Per quanto riguarda le attività che abbiamo posto in opera nei
giorni successivi all'evento, queste hanno interessato
essenzialmente il ripristino della viabilità anche attraverso
l'esecuzione di opere provvisorie. Abbiamo offerto ai comuni il
supporto tecnico nell'attività di ripristino delle infrastrutture e
dei servizi primari, la definizione e l'attuazione di interventi
urgenti di disalveo, ricostruzione dei manufatti di difesa spondale
distrutti o danneggiati al fine di garantire la salvaguardia della
pubblica incolumità nelle zone antropizzate.
Abbiamo quindi iniziato la ricognizione puntuale dei danni
attivando il confronto con tutti i comuni per la definizione di un
programma di ricostruzione articolato per priorità di intervento e
compatibile con le risorse finanziarie disponibili.
Sono in corso gli incontri con i comuni per definire il
programma dei lavori urgenti ai sensi dell'ordinanza della
Protezione civile e quelli di somma urgenza ancora da realizzare.
Nell'immediato gli interventi riguardano essenzialmente la
ricostruzione di manufatti danneggiati con interventi da realizzare
con la massima urgenza in un arco temporale di breve periodo, entro
cioè la fine dell'anno.
Sarà essenziale identificare e censire tutte le situazioni che
sono state causa di problemi e non solo per le opere che dovranno
essere rifatte perché gravemente danneggiate, ma anche per quelle
che pur non demolite hanno provocato ostruzione e altri problemi,
per le quali dovranno essere studiati ed apportati i correttivi
necessari. Questo dovrà essere uno degli impegni prioritari.
Per quanto riguarda gli alvei, il materiale litoide depositato
nei tratti a minore pendenza ha provocato fenomeni di
sovralluvionamento. Le condizioni sono ancora tali da non
permettere, se non nei bacini laterali, di identificare le aree a
maggior pericolo.
Si opererà quindi secondo due direttrici: asportando il
materiale laddove esso costituisce un ingombro al regolare deflusso
delle acque nei tratti in cui le opere di difesa spondale non hanno
subito danni rilevanti e delimitando quindi il letto del corso
d'acqua e creando una sede per il corso d'acqua ove questo ha
divagato mediante la sola movimentazione dei materiali sulla
sponda.
L'asportazione, limitatamente ai soli quantitativi in esubero,
verrà fatta al momento in cui saranno stati realizzati gli
interventi di sistemazione complessiva delle aree che potrebbero
sicuramente necessitare di materiali inerti per i riempimenti e la
formazione delle sezioni definitive.
La movimentazione comporterà nei punti più pericolosi anche la
costituzione di protezioni provvisorie con masse alla rinfusa per
limitare i fenomeni erosivi.
Le linee di intervento da seguire per l'attività di
ricostruzione deriveranno direttamente dai criteri definiti dagli
strumenti di programmazione a livello di bacino contenuti nel piano
dell'assetto idrogeologico.
Il piano definisce e programma le azioni attraverso una
valutazione unitaria dei settori con l'obiettivo di garantire un
livello di sicurezza adeguato sul territorio, conseguire il
recupero degli ambiti fluviali quali elementi centrali dell'assetto
territoriale del bacino idrografico, raggiungere condizioni di uso
del suolo compatibili con le caratteristiche dei sistemi
idrografici e dei versanti.
Le linee di intervento da perseguire, coerenti con le
indicazioni del piano, dovranno tendere a:
- proteggere i centri abitati e le infrastrutture rispetto ad
eventi di piena gravi in modo tale da ridurre il rischio idraulico
a valori compatibili;
- mettere in sicurezza gli abitati e le infrastrutture
interessati da fenomeni di instabilità di versante;
- salvaguardare e, ove possibile, ampliare le aree naturali di
esondazione dei corsi d'acqua;
- privilegiare per la difesa degli abitati interventi di
laminazione controllata come ad esempio le briglie selettive
all'apice dei conoidi al fine di non aumentare il deflusso sulle
aste principali;
- mantenere in efficienza i sistemi difensivi ed assicurare
l'affidabilità nel tempo degli stessi assicurando la manutenzione
delle opere di difesa e degli alvei;
- promuovere la manutenzione dei versanti e del territorio
montano con particolare riferimento alla forestazione e alla
regimazione della rete minuta di deflusso superficiale per la
difesa dei fenomeni di erosione e di frana;
- ridurre ove possibile le interferenze antropiche con la
dinamica evolutiva degli alvei e dei sistemi fluviali.
È chiaro che si dovranno attuare le azioni necessarie a
garantire un livello di sicurezza adeguato sul territorio
conseguendo ogniqualvolta sarà possibile il recupero ambientale
degli ambiti fluviali, stabilendo condizioni di uso del suolo
compatibili con le caratteristiche dei sistemi idrografici e dei
versanti.
In questo quadro dovremo definire le azioni e gli obiettivi
specifici per la sistemazione idraulica dei corsi d'acqua e dei
versanti interessati dagli eventi alluvionali.
Il criterio fondamentale di intervento è rappresentato quindi
dal mantenimento e dalla salvaguardia delle aree esondabili
disponibili in corrispondenza di zone meno di pregio che permettano
al corso d'acqua di espandersi lateralmente riducendo i valori di
portata in transito nel corpo idrico. Tale criterio, oltre a
garantire al corso d'acqua la propria libertà di divagazione,
consente soprattutto di apportare un beneficio nel tratto di valle
costituito da un abbassamento dei livelli idrici di piena.
Particolare importanza assumono poi i sistemi per il controllo
del materiale solido che può essere eroso sulle sponde dei
versanti. Dovranno essere pertanto previste, specie nei bacini
montani, idonee strutture per il contenimento del materiale
trasportato dalle acque.
Dove il corso d'acqua ha radicalmente mutato il suo corso oppure
ha occupato sezioni rilevanti, notevolmente superiori a quelle
precedenti, sarà necessario intervenire con molta cautela nel
ripristinare le sezioni di deflusso o gli alvei originari.
Tali situazioni dovranno essere studiate e valutate puntualmente
anche in relazione ai risvolti di tipo urbanistico.
Attenzione particolare dovrà essere riservata alla sistemazione
dei conoidi e ai livelli di sicurezza conseguibili in relazione
all'utilizzo degli stessi. È di tutta evidenza che le situazioni
preesistenti non potranno essere riprodotte.
La normativa urbanistica vigente prevede l'adozione da parte dei
comuni della cartografia delle aree inedificabili, in quella sede
dovranno essere date le risposte.
Per i comuni che già ne dispongono sarà necessario aggiornare le
cartografie che, ricordo, prevedono una graduazione del rischio
tenendo conto di quanto è accaduto.
Per i comuni che ne sono sprovvisti, prima di autorizzare gli
interventi di ricostruzione, dovranno comunque essere definiti tali
ambiti almeno per quanto riguarda le zone interessate
dall'evento.
Questo è quanto è stato fatto dopo la valanga di Dialley a
Morgex.
Il disegno di legge n. 75, che rivede la normativa regionale in
materia di protezione civile, attualmente in corso di notifica alla
Commissione europea e che contiamo di poter proporre
all'approvazione del Consiglio quanto prima, contiene una norma che
dispone l'obbligo per i comuni di rivedere la perimetrazione degli
ambiti inedificabili e relativamente alle porzioni di terreno
interessate dall'evento entro sei mesi dallo stesso introducendo al
tempo stesso una norma di salvaguardia che limita alla manutenzione
e al ripristino dei servizi primari gli interventi possibili prima
della nuova perimetrazione.
Fatta la perimetrazione si inserirà il discorso riguardante la
delocalizzazione degli insediamenti e delle infrastrutture a
rischio. Si tratta di una questione da prendere sicuramente in
considerazione, ma che non enfatizzerei troppo.
Delocalizzare significa prima di tutto reperire nuove aree
disponibili, evidentemente poste in zone sicure, ma anche normare
procedure non semplici e aspetti delicati come ad esempio gli
indennizzi e non sarà facile. Bisognerà comunque provarci.
Questo sarà certamente un tema che i comuni dovranno affrontare
nella revisione già in corso o da iniziare dei loro piani
regolatore per il loro adeguamento al PTP.
In relazione alla supposta mancata predisposizione da parte
della Regione del piano di rilocalizzazione, così come previsto dal
"decreto Sarno", vorrei fare una puntualizzazione: è importante
sapere che alla base di tutto sta l'individuazione delle
infrastrutture e dei manufatti che determinano il rischio
idrogeologico. Questo, prima degli avvenimenti di metà ottobre, era
previsto che fosse fatto nel piano stralcio di bacino che al
momento è in fase di adozione, è stato trasmesso dall'Autorità di
bacino direttamente ai comuni nel giugno 1999 per acquisire le
eventuali osservazioni.
La conclusione dell'iter approvativo non dipende solo dalla
nostra Regione. A livello di Autorità di bacino, unitamente alle
altre Regioni e con l'accordo dei Ministri dell'ambiente e dei
lavori pubblici, è stato concordato di prolungare i tempi di esame
per approfondire nel dettaglio le perimetrazioni delle aree in
dissesto.
Come Regione si era tentato di dare applicazione alla legge n.
228/1997 che prevede la possibilità di rilocalizzazione per le
attività produttive esistenti nelle fasce a rischio di esondazione
limitatamente al corso della Dora Baltea, prevedendo per questo
finanziamenti a tassi agevolati. L'iniziativa non ha sortito gli
effetti sperati in relazione soprattutto alla difficoltà di
reperimento di aree alternative.
Per quanto attiene invece ai 2.000 miliardi citati dal Ministro
Mattioli, che sarebbero stati messi a disposizione dallo Stato,
aspettiamo con curiosità che ci venga indicata la loro allocazione
nel bilancio statale e la quota disponibile per la nostra
Regione.
Voglio ora dire, concludendo, che non è mai mancata da parte del
Governo regionale l'attenzione alle problematiche legate al
territorio. La creazione del nuovo Dipartimento territorio e
ambiente con il raggruppamento di tutte le strutture che hanno
competenza in materia di assetto del territorio, di difesa del
suolo, di cartografia, di urbanistica va nella direzione anche da
altri indicata di trovare momenti di confronto e coordinamento in
materie che devono obbligatoriamente essere gestite in modo
coordinato.
Anche gli investimenti sono sempre stati considerevoli ponendo
sempre molta attenzione alla possibilità di integrare le nostre
risorse con quelle messe a disposizione dallo Stato nel
settore.
En passant, voglio dire che oggi l'Amministrazione regionale può
contare sull'apporto di sette geologi dipendenti rispetto ai due
del 1993.
Certo, si può fare meglio e bisognerà fare meglio soprattutto in
termini di previsione del rischio. Dovremo investire ancora molto
sia per quanto attiene alla conoscenza e alla previsione sia in
termini di risorse umane e per quanto riguarda la realizzazione di
opere di difesa, protezione e consolidamento dei versanti. Le
strutture che si occupano di queste questioni dovranno essere
ulteriormente potenziate.
Sicuramente nella gestione dell'assetto del territorio abbiamo
complessivamente come Comunità valdostana commesso errori e forse
sottovalutato situazioni fidandoci o forse sopravvalutando le
garanzie offerte da alcune opere. Certo è che dobbiamo renderci
conto del fatto che sta venendo meno la "cultura del territorio"
intesa come conoscenza complessiva del territorio e coscienza dei
rischi connessi allo stesso, cose queste che erano invece
patrimonio acquisito e posseduto, parte integrante dell'essere dei
nostri vecchi.
Dobbiamo anche comunque avere coscienza, questo lo dico non per
malcelato fatalismo o rassegnazione, ma per obiettiva e forse anche
banale constatazione che le montagne sono sempre venute giù e mai
andate in su!
Président
La parole au Président du Gouvernement, Viérin
Dino.
Viérin D. (UV)
Au rapport de l'Assesseur Vallet, avec ses
éléments de réflexion et ses considérations, il serait utile
d'ajouter également un article publié sur "La feuille d'annonces de
la Région de la Vallée d'Aoste" au mois d'octobre 1846. Des
réflexions qui, à l'époque, ne prenaient pas en considération les
phénomènes d'urbanisation ou d'intervention sur le territoire,
concernant les inondations de la mi-mai 1845, trop connues pour les
dégâts qu'elles ont causés dans plusieurs hameaux et de vastes
campagnes, plus de 180 personnes y ont trouvé la mort, aussi que
des inondations du 18 octobre 1846.
Il s'agit de considérations exprimées par l'abbé Vescoz qui
doivent nous faire réfléchir et qui peuvent nous amener à ces
conclusions que nous souhaitons pour dégager des perspectives pour
le futur.
Je voudrais quant à moi, à titre de complément des
communications que j'avais présentées à cette Assemblée lors du
Conseil précédent, formuler encore quelques réflexions en guise de
mise à jour, surtout pour donner à tous les collègues les
renseignements nécessaires concernant les diverses facettes des
événements de ces dernières semaines.
A cet égard je demanderais au Président Louvin de bien vouloir
distribuer à tous les collègues un recueil, que nous avons préparé,
des principales mesures que nous avons adoptées au cours de ces
dernières semaines de façon que tout le monde puisse se rendre
compte du travail accompli.
Il y a trois volets dans ce recueil qui ne comprend pas toutes
les dispositions mais les principales concernant l'alerte, ensuite
l'organisation de l'urgence et enfin les mesures et les
disponibilités financières des dispositions étatiques, mais je
reviendrai sur ce thème quand je présenterai les mesures
spécifiques que nous avons mises au point.
En tant que complément des communications que j'ai présentées
lors de l'assemblée précédente, nous pouvons aujourd'hui affirmer
que la phase la plus critique a été dépassée avec le rétablissement
presque partout des conditions normales ou un retour à une
normalisation progressive et ce, grâce à l'action efficace, rapide,
très appréciée par la population, à l'aide de milliers de
secouristes venus d'Italie, de France, de Suisse sans oublier les
personnes directement touchées par l'inondation, les collectivités
locales, tous les Valdôtains, les forces de l'ordre, le Corps
forestier, le 118, le secours alpin valdôtain, les sapeurs-pompiers
volontaires et professionnels, les employés de l'Administration
régionale, la Croix Rouge, les associations de bénévolat et les
volontaires, les militaires, la Protection civile, ceux qui ont
fait partie de l'unité de crise, donc tous les Valdôtains qui, sans
ménager leurs efforts, se sont aussitôt mis au travail.
Au cours de ces derniers jours, la réflexion qui m'a le plus
frappée a été celle du Responsable de l'Unité d'intervention de la
Province de Trento. C'est une unité mobile qui a participé à toutes
les opérations de secours et d'intervention dans différentes zones
sinistrées. Ce responsable, formulant des commentaires sur le
travail qu'ils avaient effectué, en présence du Président de la
province, Dellai, a affirmé qu'ils s'étaient trouvés dans la
condition d'aider les gens et que donc si leur intervention avait
été utile, elle n'assumait pas le caractère de l'indispensable, à
savoir que même sans leur intervention la communauté locale s'était
déjà mobilisée. C'est le commentaire le meilleur concernant cette
grande mobilisation que le Val d'Aoste a connue.
C'est souvent dans les moments de difficulté que des liens
durables se créent entre les personnes, entre les institutions;
personnes et institutions qui ont la possibilité de mieux se
connaître et de se rapprocher davantage.
Et là nous ne pouvons encore une fois qu'exprimer notre
appréciation, notre gratitude et nos remerciements pour le travail
qui a été accompli. Nous avons tous été particulièrement touchés
par ces marques d'attention, d'amitié, de solidarité et nous sommes
convaincus que cette action restera à jamais gravé dans l'histoire
du Pays d'Aoste, dans la mémoire et le c?ur de ses habitants.
Par ailleurs, au cours de ces semaines-là les secours ont bien
fonctionné et un énorme travail a déjà été accompli. Avec cette
semaine, au plus tard avec la semaine prochaine, dans toutes les
communes, les premières interventions seront achevées. Reste une
situation encore critique du point de vue des réseaux d'égout et
d'adduction d'eau à Nus, mais là aussi les temps sont définis pour
que l'on retrouve des conditions normales de fonctionnement.
Nous nous sommes fixé deux objectifs, tout en étant conscients
de devoir apprendre à mieux nous protéger des désastres futurs et
ce, en termes de sécurité, de prévention, d'aménagement du
territoire. Et les deux objectifs consistent, tout d'abord, à
assurer au plutôt la remise en état de notre région; on s'est fixé
comme terme la fin novembre ou le début décembre de façon à ne pas
empiéter sur le début de la prochaine saison touristique et ensuite
soutenir, encourager la reprise des activités économiques en
évitant ainsi qu'une catastrophe physique se transforme en
catastrophe économique.
Les dégâts en effet sont importants. Nous avons procédé à une
première estimation de ces dégâts et nous avons pourvu dans la
journée d'hier à le transmettre au Département de la Protection
civile à Rome. Pour ce qui est des dommages des différents secteurs
productifs nous pouvons estimer à plus de 60 milliards de lires
ceux concernant l'agriculture, à une centaine de milliards de lires
ceux du secteur industriel, à 45 milliards de lires pour le secteur
de l'artisanat, à 10 milliards de lires pour le commerce et le
tourisme et à 10 milliards également pour les sociétés de remontées
mécaniques.
Pour ce qui est des infrastructures, des ouvrages des
collectivités locales ou de l'Administration régionale touchées par
l'inondation, l'on peut là estimer les dommages à quelque 800
milliards de lires. Donc, nous arrivons, en considérant uniquement
ces données, vu que nous n'avons pas pris en compte le
rétablissement des liaisons vers l'extérieur, c'est-à-dire le
chemin de fer, la route nationale, l'autoroute ni les dommages
causés dans les réseaux de télécommunication, d'adduction d'eau, de
conduite de gaz ou l'oléoduc, nous pouvons affirmer sans crainte
d'être démentis, qu'ils dépasseront les 1.000 milliards de
lires.
La situation des personnes qui ont dû être évacuées et qui sont
sans abri en raison des maisons écroulées ou endommagées, est aussi
en train d'être définie. Nous avons eu quelque 7.000 personnes qui
ont été évacuées. A la date d'aujourd'hui nous sommes à même de
prévoir combien de familles seront intéressées à moyen et long
terme par ce phénomène. Il y a donc sur la base des données qui ont
été recueillies par la Croix Rouge quelque 172 familles qui sont
encore concernées; pour 69 d'entre elles nous prévoyons une rentrée
et donc qu'ils retournent chez eux après 6 mois, et 93 dans les 6
mois.
Il y a également 916 familles qui sont encore hors de chez
elles; on prévoit qu'elles pourraient rentrer dans un délai d'une
trentaine de jours; il y a ici les 900 familles de Nus, qui est la
situation la plus critique. Enfin il y a 229 familles qui sont
encore évacuées et qui sont concernées par le plan d'évacuation des
zones à risque, principalement la commune de Pollein.
Je disais, quelques points critiques demeurent: Pollein, Nus,
Epinel, Gressoney, Saint-Barthélemy, le chemin de fer, mais nous
sommes en train d'aller vers une normalisation progressive.
Quelle est l'activité que nous avons déployée concernant les
mesures gouvernementales, la présentation du budget pour l'année
2001 et l'organisation des interventions concernant les
remboursements pour les gens et les activités endommagées?
Pour ce qui est des mesures du Gouvernement, un arrêté de la
Protection civile avait attribué 150 milliards de lires pour les
premières interventions. Ces 150 milliards de lires ont été élevés
à 200 milliards de lires, dont 45 attribués au Magistrato del Po, 1
milliard pour les sapeurs-pompiers, 1 milliard pour les forces
armées et 3 milliards en tant que fonds de réserve; par contre les
150 milliards ont été répartis entre les différentes régions: 40
milliards à la Vallée d'Aoste, 60 milliards au Piémont, 18
milliards à l'Emilie Romagne et à la Lombardie, 7 milliards à la
Ligurie et à la Vénétie.
Il y a eu aussi la répartition des 40 milliards engagés toujours
par cet arrêté concernant la contraction d'emprunts pour accélérer
la reconstruction des zones sinistrées: 9,5 milliards à notre
Région, 14,5 milliards au Piémont, 4,2 milliards à l'Emilie Romagne
et à la Lombardie, 1,8 milliards à la Ligurie à la Vénétie et 4
milliards en tant que fonds de réserve.
A ces fonds il faut ajouter les fonds que nous avons déjà
engagés, à savoir les 27 milliards auxquels s'ajouteront 5 autres
milliards, donc 32 milliards disponibles immédiatement pour faire
face à cette urgence.
Nous avons sollicité la publication de cet arrêté avec la
directive y afférente; de concert avec nos Parlementaires, nous
avons également présenté des propositions de modification.
L'Assesseur Vallet a déjà illustré l'iter de présentation à cette
Assemblée de la nouvelle loi concernant l'organisation du système
de la Protection civile au Val d'Aoste; nous espérons, avoir l'avis
favorable de cette dernière de façon à présenter ce projet de loi à
votre attention et à votre approbation lors de la séance de la
prochaine assemblée, compte tenu des délais et de la nécessité de
disposer d'un cadre législatif défini pour pouvoir intervenir en
faveur des sinistrés.
Mais nous sommes intervenus aussi pour ce qui est de la
conversion en loi du "décret Soverato". Dans le recueil vous
trouverez toutes les propositions d'amendement que nous avons
présentées, toujours de concert avec nos Parlementaires, avec le
texte unifié des propositions formulées par la Conférence des
présidents des régions. Ce texte inclut les propositions formulées
par le Piémont ainsi que celles formulées par notre Région
concernant le report des échéances et des différents délais, aussi
que les mesures en faveur du système économique, ces amendements ne
seront probablement pas pris en considération lors de la conversion
du "décret Soverato".
Selon nos derniers renseignements seulement quelques amendements
concernant les dispositions d'ordre fiscal et le report des
échéances, seront acceptés; par contre toutes les autres mesures
seront inscrites dans un décret spécifique pour les Régions du
nord-ouest de l'Italie qui ont été touchées par les inondations
d'octobre.
Enfin, même vis-à-vis de l'Union européenne, nous avons
sollicité un report des délais prévus pour la réalisation des
différents programmes communautaires; la nouvelle période de
planification des fonds structurels de l'Union européenne prévoit
que si les délais fixés ne sont pas respectés , les financements
sont automatiquement retirés. Nous allons donc demander à
bénéficier d'un report de ces délais pour éviter de compromettre la
réalisation de nos programmes.
Dans le cadre des programmes communautaires, l'autre jour à
Turin nous avons signé le nouveau Programme "Alcotra 2000-2006
Interreg III" concernant les projets de coopération
transfrontalière et dans ce programme il y a des mesures
spécifiques concernant notamment la mobilité, le système des
transports et le territoire que nous considérons prioritaires pour
intervenir dans cette phase de la reconstruction.
Je dois également présenter les orientations de la majorité et
du Gouvernement concernant le budget qui sera présenté la semaine
prochaine à la II
ème
Commission de façon que tous les
conseillers puissent disposer du temps nécessaire pour l'examiner.
Nous regrettons qu'il ne s'agisse pas du mois canonique qu'on avait
concerté au cours de ces années, mais vous comprendrez que ces
événements nous ont obligés à redéfinir notre planification; nous
nous sommes efforcés en tout cas de faire au plus tôt ces
réflexions de façon à vous laisser un délai suffisant pour
approfondir et pour examiner le budget.
Nous avons redéfini notre planification et nos objectifs,
notamment nos priorités, tout en considérant deux objectifs
prioritaires: c'est-à-dire la remise en état de notre pays et le
soutien aux activités économiques; il n'y aura donc pas
d'augmentation de pression fiscale; une attention tout à fait
particulière sera encore accordée aux collectivités locales qui
seront les acteurs principaux de cette phase de reconstruction; des
mesures d'aide aux investissements sont également prévues tout en
sauvegardant les aspects sociaux qui caractérisent depuis toujours
notre budget avec une rigueur pour ce qui est des frais de
fonctionnement, en essayant de qualifier nos dépenses et surtout de
mettre en premier lieu les aspects liés à la sécurité, à la
prévention et à l'aménagement du territoire.
Nous avons prévu par ailleurs des mesures spécifiques dans la
loi de finances que nous présenterons; il y a un titre concernant
des mesures liées à l'inondation d'octobre 2000, consistant, tout
d'abord, en un fonds spécifique de 250 milliards sur les trois
années, 100 milliards 2001, 100 milliards 2002, 50 milliards pour
2003 pour réaliser nos interventions; ensuite des mesures que nous
pouvons définir de rationalisation quant à la disponibilité de nos
ressources financières.
Une attention particulière pour mieux utiliser toutes les
ressources dont nous disposons et ensuite des mesures spécifiques
concernant les investissements. Nous avons concerté avec les
communes qu'une partie des fonds qui leur sont attribués, devrait
être prioritairement assignée aux communes sinistrées et donc nous
avons défini pour les investissements, mais aussi pour d'autres
mesures, une priorité aux zones touchées par l'inondation.
Toutes les activités et les personnes concernées auront aussi
une priorité dans les différentes mesures, que ce soit pour les
projets d'investissement ou pour l'accès aux différentes mesures de
financement concernant par exemple la maison ou la loi n° 33 sur
les fonds de rotation, des interventions aussi seront prévues
concernant le secteur du bâtiment, les logements sociaux, pour ce
qui est des loyers payés par les personnes qui ont eu leur maison
endommagée.
Quand je me réfère à ces mesures spécifiques je me rapporte à
l'Administration régionale car nous ne pouvons intervenir sur
d'autres administrations. Les loyers se rapportent donc aux
immeubles propriété de l'Administration régionale ou qui sont gérés
par l'ARER.
Il y a encore des interventions concernant les fonds de
roulement, en reprenant la sollicitation qui nous avait été
adressée par toutes les forces politiques, à savoir intervenir sur
les emprunts accordés par Finaosta, en prévoyant un renvoi du
paiement des emprunts et pour ce qui est des intérêts et pour ce
qui est du remboursement du capital. Pour les personnes qui ont eu
par contre leur maison détruite il y aura carrément l'annulation de
l'emprunt.
Mais aussi des dispositions particulières concernant la loi n°
76 sur la résidence principale et la loi n° 33. Concernant toutes
les activités économiques sans distinction. Nous prévoyons à ce
propos que tous ceux qui ont contracté des emprunts avec Finaosta,
ne payent pas des intérêts sur les emprunts contracté avec notre
société financière.
Une mesure spécifique concernant le secteur industriel, à savoir
des interventions sur les loyers des immeubles industriels et
enfin; le paiement de l'impôt régional de transcription pour les
véhicules détruits et des mesures pour la collecte des déchets.
Mais nous aurons en tout cas la possibilité de revenir sur ce
thème au cours de l'examen au sein de la commission et ensuite de
la discussion dans cette Assemblée. Nous nous sommes penchés
également sur les aspects liés aux remboursements et donc dès lundi
nous allons instituer une cellule de crise spécifique qui sera
chargée de l'examen des demandes de remboursement et de l'octroi
des fonds pour accélérer les procédures de remboursement; nous
voulons donner également une assistance aux différentes
communes.
A ce propos, il faut considérer que certaines dispositions sont
prévues par des lois étatiques qu'il faut modifier; je fais
référence à l'amendement de ne pas présenter les demandes avec le
timbre fiscal.
Nous devons attendre que le Parlement approuve ou que le
Gouvernement puisse adopter ces décrets. Il y a d'autres mesures,
mais je renvoie au recueil qui vous a été distribué, je veux
simplement souligner que dès le 17 octobre nous avons demandé pour
ce qui est du service militaire le report du contingent.
Enfin quelles sont les perspectives? Tout en considérant les
proportions qu'aurait pu prendre cette catastrophe si nous n'étions
pas intervenus au cours de ces dernières années et tout en
considérant également que nous sommes des gens de la montagne qui
connaissent la double personnalité de Dame nature, je crois qu'il
est nécessaire de réfléchir, de tirer des leçons de ces
événements.
Tout d'abord en considérant que prévenir c'est avant tout
prévoir et donc une attention accrue à la cartographie des zones
non constructibles, à la sécurisation des versants, des affluents
de la Doire et de la Doire elle-même, à l'entretien de notre
territoire, mais je reviendrai sur ce thème en abordant les deux
considérations plus générales concernant la dimension montagne, aux
travaux de prévention et d'assainissement, aux techniques et
modalités de construction et à la confrontation des images de ces
derniers jours aux cartes des dangers pour redimensionner les zones
à bâtir, nous pouvons - en reprenant une sollicitation qui nous est
venue de plusieurs parts - synthétiser cette perspective avec la
volonté de reconstruire, oui, mais avec intelligence.
Ensuite il y a celles que nous pouvons définir les priorités
concernant le Val d'Aoste, le nord-ouest italien et le système
alpin en général, à savoir ce sont les réflexions concernant la
mobilité et les communications et donc l'isolement que nous avons
subi et qui doit nous faire réfléchir davantage sur l'importance
des infrastructures. Je veux me référer notamment au chemin de fer,
les dégâts sont importants: on estime sur les 52 milliards de
lires, les temps de remise en état vont de juillet 2001 à juin
2002; ce sont les données qui nous ont été communiquées par les
Chemins de fer eux-mêmes.
Nous espérons que ce délai pourra être anticipé, mais je crois
que l'occasion est importante pour réfléchir et l'Assesseur Lavoyer
l'a déjà fait au cours de la réunion avec les responsables des
Chemins de fer: quel chemin de fer reconstruire, comment le
reconstruire pour l'insérer dans les réseaux italiens et européens,
en liaison non seulement donc avec la nouvelle transversale
ferroviaire transalpine Turin-Lyon ou la ligne à haute vitesse
Turin-Milan, mais aussi avec notre projet de liaison Santhià, Aoste
et Martigny.
Je fais référence à l'électrification et au doublement de la
voie ferrée par exemple et donc ce volet de la mobilité et des
communications est un volet important comme l'est aussi celui
concernant l'aménagement du territoire, le risque naturel et la
sécurité civile, mais c'est un volet qui doit être inséré dans
l'autre grand thème de réflexion, à savoir le thème de la montagne.
Vallet faisait référence tout à l'heure à la culture de la
montagne, c'est vrai, c'est quelque chose de réel, mais c'est
quelque chose que nous devons aussi promouvoir si nous voulons le
sauvegarder. Et pour promouvoir une culture de la montagne, il faut
que cette montagne puisse être considérée dans tous ces différents
aspects, il faut que cette montagne soit une montagne vivante vu
que les réflexions concernant l'entretien du territoire, ou le
dépeuplement ont des retombées d'ordre général.
Donc s'il est nécessaire d'avoir une attention accrue pour les
problèmes de sauvegarde, de protection, d'environnement, nous
devons en même temps assurer les conditions nécessaires pour qu'il
y ait des activités économiques, pour qu'il y ait une vie à la
montagne.
Je crois que notre engagement sera, avec les autres régions
alpines, de mener cette réflexion afin de donner à la montagne
cette dimension de véritable système avec toute l'attention
nécessaire et en dépassant l'opposition entre la montagne et la
plaine; nous devons nous mettre tous autour d'une table et définir
quelles sont les mesures nécessaires pour une meilleure protection,
une meilleure sauvegarde et un meilleur développement des
territoires respectifs.
Président
La parole au Conseiller Curtaz.
Curtaz (PVA-cU)
Sono passati venti giorni da questa
tragedia che ci ha sconvolti e io credo che anche dopo venti giorni
il nostro primo pensiero debba andare alle vittime, ai familiari
delle vittime ai loro amici e a coloro che in questa vicenda hanno
perso tutto: c'è chi ha perso la casa, chi ha perso l'azienda, chi
ha perso il lavoro.
Credo che la seconda osservazione da fare sia invece di
rivolgere un ringraziamento a tutti coloro che in questi frangenti
hanno aiutato chi era in difficoltà in molti modi. C'è stata nella
nostra Regione una dimostrazione concreta di solidarietà in cui
credo che molti Valdostani abbiano dato il meglio di sé. Mi sembra
una cosa da sottolineare perché in riferimento a una tragedia così
terribile uno dei pochi dati positivi, direi molto positivi, è
proprio quello della laboriosità, delle dignità di coloro che sono
stati colpiti e di coloro che hanno inteso, attraverso varie forme,
aiutare le persone in difficoltà.
Dopo venti giorni è anche il tempo di fare una prima analisi ed
è un'analisi che a mio giudizio dobbiamo sforzarci di fare con
umiltà e prendendo insegnamento dagli eventi che si sono svolti. Io
stesso cercherò di dire le cose che sto introducendo con un
atteggiamento di umiltà e voglio sottolineare questa esigenza
perché, anche se non l'ho sentita oggi, in vari frangenti in questi
giorni ho sentito dell'altezzosità e della supponenza che a me
hanno dato un certo fastidio.
Innanzitutto, l'evento. L'evento che è stato definito più volte
eccezionale, oggi l'Assessore Vallet ha ripreso questo aggettivo
numerose volte, c'è chi molto più prestigioso di me ha contestato
questo aggettivo, penso al Magistrato del Po, ma sentivo per radio
l'altro giorno un insigne studioso, un climatologo di cui non
ricordo il nome che diceva che parlare di evento eccezionale era
fare torto alla lingua italiana.
Sicuramente c'è stato un evento inusuale, un evento che si
potrebbe definire anche straordinario, non nella misura che è stata
data nell'immediatezza dell'evento. Mi ricordo che si è parlato nei
primi giorni e si è diffusa la notizia di 600 millimetri di acqua
in Valle d'Aosta, oggi l'Assessore Vallet, ma erano dati che già
abbiamo, forniti dall'Ufficio meteorologico, ha detto che la media
in Valle d'Aosta è stata di 220 millimetri di acqua, ci sono state
delle punte molto più alte, in particolare a Cogne, con circa 450
millimetri di acqua e mi pare a Champorcher dove i 600 millimetri
di acqua sono stati sfiorati se non superati.
Certamente tanta pioggia. È un dato enorme, ma è un dato che ci
deve far riflettere perché io ho l'impressione che al termine
eccezionalità si voglia far seguire il termine irripetibilità. Ho
sentito parlare di un evento che si può verificare ogni 500 anni, i
geologi responsabili in Regione hanno detto questa cosa
ufficialmente. Consiglierei di evitare di ripetere queste
castronerie perché sappiamo bene che ci troviamo in presenza di un
cambiamento climatico molto significativo: la temperatura media nel
globo terrestre negli ultimi decenni è aumentata di oltre un grado
ed è una cifra che apparentemente sembra piccola, ma che in termini
assoluti è enorme, perché provoca degli sconvolgimenti climatici
significativi.
Sappiamo che negli ultimi 15 anni l'isoterma, cioè lo zero
termico, nella nostra regione è salito di circa 200 metri, fatto
che ha portato all'arretramento dei ghiacciai ed ha comportato
tanti problemi. Quindi dobbiamo prendere atto che a questi
cambiamenti climatici deve conseguire un cambio di cultura e di
mentalità rispetto all'approccio culturale e politico che dobbiamo
avere nei confronti del fenomeno meteorologico nel suo insieme.
Questo evento significativo è stato imprevedibile? Abbiamo fatto
tutto? Possiamo stare con la coscienza a posto? Io credo di no e
bisogna sottolineare che c'è stata in questi anni una grossa
difficoltà nel far avanzare una cultura del territorio. L'Assessore
Vallet diceva che da dieci anni si sono posti?, magari c'era già
qualcuno che ci pensava prima a queste cose?
E qui secondo me dobbiamo distinguere, rispetto a un
aggravamento dell'evento causato dalla mancata prevenzione e
dall'incapacità dell'uomo, due elementi. Il primo di carattere
ambientale e territoriale: in questi anni si è fatta una politica
idraulica sbagliata preceduta da una politica urbanistica
sbagliata. Perché si sono regimati tanti torrenti, si sono fatte le
canalizzazioni dei torrenti, le cementificazioni, eccetera? Nella
maggioranza dei casi perché c'erano delle abitazioni da
salvaguardare e questo perché si è consentito di costruire in zone
dove non bisognava consentire di costruire. Poi lo capisco anch'io,
da ambientalista, che in alcuni casi l'argine serve, ma chi può
dire il contrario? Serve a quelle venti, trenta, quaranta case; se
non ci fossero, l'argine non solo non servirebbe, ma sarebbe utile
che non ci fosse per due ordini di ragioni tecniche.
La prima, l'ha accennata l'Assessore Vallet, è che un sistema di
imbrigliamento dell'acqua, di cementificazione dell'acqua porta
l'acqua a scorrere più rapidamente e a farla arrivare a valle con
maggiore velocità. Ci siamo accorti tutti che non solo
un'alluvione, ma ormai una pioggia normale in Valle d'Aosta
comporta problemi alluvionali nel Canavese perché l'acqua arriva a
Ivrea, dal Canavese e dalla Dora Baltea nello stesso tempo, mentre
prima c'erano dei distacchi temporali più lunghi.
Ma c'è un secondo punto tecnico che va preso in considerazione:
la cementificazione e la canalizzazione non consentono che l'acqua
filtri attraverso il terreno e si espanda nell'alveo. Su questo
tema occorre fare una serena analisi critica di quello che è
avvenuto in questi anni e su questo voglio aprire una parentesi che
riguarda una favola, non so come chiamarla diversamente, ma è una
barzelletta che un poco ha circolato: i Verdi, gli ambientalisti,
non so chi, avrebbero delle responsabilità rispetto alla gestione
degli alvei perché non consentirebbero la manutenzione e la pulizia
dei torrenti.
Devo dire la verità, non ho mai sentito un Verde dire una cosa
del genere, non ho mai sentito in questa sede né altrove un altro
politico dire che i Verdi avessero detto una cosa del genere, ma
questa cosa è circolata, circola nelle strade e nei bar, si vede
che bisogna trovare qualcuno a cui addossare una qualche
responsabilità, anche se l'accusa è nient'altro che una
stupidaggine. La manutenzione all'interno dei torrenti e dei fiumi
va fatta! Mi sono anche chiesto: ma da dove deriva la favola?
Perché c'è sempre un germe, un qualcosa che ha consentito lo
svilupparsi di questa sciocchezza. Io credo che potrebbe
individuarsi nell'opposizione che i Verdi hanno sempre fatto alla
dragatura degli alvei che viene fatta in maniera cospicua e spesso
in maniera abusiva. Il Magistrato del Po dice che la dragatura
avviene in maniera abusiva nel 90 percento dei casi, nella zona del
Po e di alcuni fiumi che si prestano a questi abusi.
Ma un conto è essere contro questa abitudine di prelevare sabbia
a milioni di metri cubi che comporta tutta una serie di problemi di
tipo idraulico e favorisce le alluvioni, un conto è occuparsi della
manutenzione degli alvei dei quali siamo i primi sostenitori.
Tra l'altro, appendice curiosa della favola, qualcuno dice
addirittura che sarebbe vietato dalla legge andare a prendere il
legname di risulta negli alvei; a me se non ricordo male
risulterebbe addirittura il contrario perché trattandosi di "res
nullius" chiunque può appropriarsi di una qualsiasi cosa che sia
relitta nell'alveo di un fiume o di un torrente, ma io chiedo che
venga fatta a livello di opinione pubblica una divulgazione di
informazioni sensate e positive in questo settore; se ci sono
persone che intendono prendere della legna di risulta e portarsela
a casa, credo che facciano un piacere non solo a loro, ma a tutti.
Quindi che lo facciano, non c'è nessuna legge che lo impedisce.
Ma, tornando al tema principale, siamo anche persuasi che
qualsiasi politica diversa del territorio non farebbe venir meno
totalmente i rischi. Quindi bisogna andare verso politiche di
delocalizzazione; a me sembra che se c'è un insegnamento che emerge
evidente da questa vicenda, è che bisogna evitare di far costruire
in zone a rischio e laddove si è costruito bisogna tornare
indietro. Secondo me una classe politica degna di questo nome deve
porsi questo problema e deve trovare le soluzioni adeguate in modo
da prevenire ulteriori rischi che sarebbero gravissimi e avrebbero
le conseguenze che purtroppo abbiamo dovuto constatare qualche
settimana or sono.
Credo poi, e qui vengo su un piano riguardante una prevenzione
tout court dell'evento, che un'altra carenza vada individuata in
una sorta di mancanza di prevenzione. Non voglio fare polemiche in
questa sede, sono disposto a concedere alla Protezione civile, ai
sindaci, di avere generalmente operato bene dopo la sciagura,
questo glielo concedo volentieri.
Ci sono state delle cose che hanno funzionato molto bene e
bisogna sottolinearlo. Però, nel momento della prevenzione della
sciagura, ci sono stati degli errori macroscopici, una
sottovalutazione evidente tant'è che in alcuni comuni, alcuni di
quelli più gravemente colpiti, non sono stati dati allarmi oppure
sono stati dati in maniera tardiva, c'è stata una carenza di
informazione, c'è stata una difficoltà di comunicazione fra i
centri operativi e la periferia, perché di questo si tratta.
In periferia non si è agito perché c'è stata una carenza di
comunicazione o un'ignoranza complessiva del fenomeno.
Le proposte per il futuro. Ho già accennato all'esigenza di
delocalizzare e direi anche di ricostruire in maniera più
intelligente e lungimirante. Un'altra cosa che voglio evidenziare è
che a me pare che questa vicenda abbia sottolineato come sia
necessaria nella nostra regione una struttura unica a presidio del
territorio e dell'ambiente.
Sono necessari poi dei provvedimenti immediati: è necessario
intervenire sul bilancio del 2001 e oggi il Presidente ha indicato
alcune linee sulle quali ci confronteremo. Ricordo che il mio
gruppo ha fatto tre proposte molto concrete, le voglio richiamare
un attimo: la prima è quella di utilizzare i 500 miliardi che ci
derivano dalla sostituzione dell'IVA da importazione per degli
investimenti chiamiamoli intelligenti, per decostruire, per
delocalizzare, per indennizzare e risarcire; la seconda è quella di
dislocare le risorse fra i comuni in maniera diversa attraverso una
sorta di fondo di solidarietà in cui i comuni meno colpiti cedono
delle risorse ai comuni più colpiti; la terza proposta è quella di
deliberare non come atto di liberalità, ma come provvedimento di
bilancio legislativo che le spese di funzionamento del Consiglio
regionale, comprese le indennità per i consiglieri regionali,
vengano per il 2001 ridotte del 30 percento.
Questi sono in sintesi i problemi che volevo toccare. Su
argomenti particolari ovviamente torneremo nei prossimi
Consigli.
Volevo però ancora soffermarmi qualche minuto sulle relazioni
svolte dall'Assessore Vallet e dal Presidente Viérin. Si è trattato
di relazioni ampie, ma dalle quali sono stati sottovalutati alcuni
aspetti, soprattutto è mancata, se non per brevi cenni, un'analisi
critica. Mi riferisco in modo particolare alla relazione
dell'Assessore Vallet che mi è parsa più intesa a difendere quello
che è stato fatto piuttosto che a capire quello che non è stato
fatto e soprattutto quello che è stato fatto di sbagliato.
L'Assessore Vallet ha risposto solo per cenni a due domande
fondamentali che voglio riproporgli. La prima domanda è perché i
comuni e la Regione adottando il potere sostitutivo previsto dalla
legge non hanno individuato le zone inedificabili così come era
previsto dalla legge urbanistica. I comuni avrebbero dovuto farlo
entro l'agosto 1999, in caso di mancato provvedimento comunale la
Regione avrebbe dovuto esercitare il suo potere sostitutivo. Si
tratta di una carenza grave che peraltro conferma quello che in
questa sede continuiamo a dire ovvero che della legge urbanistica e
del piano territoriale paesistico a questa amministrazione
interessa poco, interessa trovare il sistema per non applicarli. La
seconda domanda è perché non si è spesa neppure una lira dei 2.000
miliardi stanziati dal Governo per la delocalizzazione dei
manufatti immobiliari. Le risposte che sono state date per cenni a
me sono sembrate poco convincenti.
Il Presidente Viérin, alla fine del suo intervento ci ha
rassicurato con delle petizioni di principio che apprezzo, però ho
ravvisato anche pochi elementi concreti, soprattutto mi sarei
aspettato in questa sede che il Presidente Viérin anche in maniera
succinta avesse dato risposta ad alcune delle domande che
attraverso l'opinione pubblica, attraverso la stampa sono emerse in
questi giorni suscitando di tanto in tanto anche delle polemiche,
per esempio non è stato fatto cenno alle problematiche relative
alle evacuazioni tardive, non ci sono stati cenni di analisi a
proposito dei sistemi di telecomunicazione che non funzionavano
più: almeno per quanto ne sappiamo noi tutta la bassa Valle
domenica era isolata. Ora se la Protezione civile non riesce in
caso di calamità a mettersi in contatto con una parte significativa
della Regione, mi sembra che ci sia qualcosa che non funziona;
capisco che il mio telefono non funzioni, ma che la Protezione
civile non riesca ad avere contatti con la bassa Valle mi sembra
una cosa enorme.
Non ci sono stati cenni su alcuni soccorsi provenienti da
regioni italiane che sarebbero stati rifiutati. Non c'è stato cenno
a perché si è organizzato, questa è una mia curiosità personale, il
viaggio delle macchinine attraverso il Tunnel del Monte Bianco: sei
macchinette, altro che rinforzi che arrivano dalla Francia: ripeto,
sei macchinette con due mezzi di accompagnamento, sedici persone.
Questi sono i dati che risultano a me, completamente diversi dai
dati ufficiali che hanno enfatizzato l'intervento e la riapertura.
Voleva forse essere un atto simbolico, ma io mi chiedo se durante
un'alluvione di questo tipo, quando abbiamo bisogno di tutto,
andiamo ad enfatizzare il problema della chiusura, che è un
problema reale, facendo passare sei macchinine più due di scorta
attraverso il Monte Bianco, con sedici persone a bordo, a meno che
ce ne fossero altre nei bagagliai, come un evento straordinario che
consentiva alla Valle d'Aosta di uscire dall'isolamento a cui la
chiusura del tunnel ci ha costretti...
Su queste cose avrei preferito sentire qualcosa, vorrà dire che
ci torneremo con le iniziative ispettive che il Regolamento ci
consente nei prossimi Consigli.
Termino annunciando da parte del nostro gruppo la proposizione
di due risoluzioni: una di carattere generale sull'intera vicenda e
una che riguarda specificatamente il problema delle ferrovie.
Risoluzione n. 1 Il Consiglio regionale
A fronte dell’alluvione che ha devastato la
Regione Valle d’Aosta il 14 e 15 ottobre u.s;
Esprime profondo cordoglio alle famiglie delle vittime che sono
state colpite negli affetti più cari;
Si fa partecipe delle preoccupazioni di tutti coloro che, a
livelli diversi, hanno subito danni all’abitazione,
alle strutture agricole, artigianali, industriali;
Prende atto della dignità e della laboriosità con cui le
popolazioni colpite hanno reagito alla catastrofe e ai disagi cui
hanno dovuto far fronte in tale situazione di emergenza;
Ringrazia tutti i volontari, anche di città e paesi diversi,
che, singolarmente o all’interno di associazioni,
hanno dato il loro contributo, in modo capillare e competente,
facendosi carico delle diverse esigenze che via via emergevano in
modo differenziato nelle diverse situazioni;
Prende atto che post factum sono scattati gli interventi di
soccorso per portare aiuto alle persone in pericolo, per ospitare
gli sfollati, per organizzare il ripristino delle infrastrutture
viarie;
Riconosce che là dove il territorio è stato presidiato in modo
attento e fattivo, sono stati evitati perdite umane e danni gravi
alle abitazioni;
Registra nell’azione complessiva esplicata dalla
Protezione civile carenze nel settore della prevenzione, cioè nella
tipologia di interventi finalizzati a prevenire, informare/formare
la popolazione, nel sistema di passaggio di informazioni dal centro
operativo alla periferia, come nella chiarificazione delle
responsabilità decisionali dei diversi livelli di soggetti;
Registra, altresì, un'analoga e parallela assenza di cultura
della prevenzione nell'organizzazione e
nell’espletamento dell’azione
amministrativa degli Enti Locali;
Riconosce che molti episodi di esondazione, di caduta di frane,
di cedimento di massicciate, di interruzione di strade, di rottura
di argini, di crollo di ponti, sono la conseguenza di una
pluriennale gestione non sempre corretta del territorio;
Individua, in particolare, nella cementificazione indiscriminata
di torrenti e di estesi tratti della Dora Baltea, nel progressivo
restringimento dell’alveo dei corsi
d’acqua, nell'urbanizzazione dei terreni spondali e
delle zone esondabili, nella mancanza di rispetto delle norme di
urbanizzazione e di tutela del paesaggio, le condizioni che hanno,
da una parte, favorito ed esaltato lo scorrere veloce e travolgente
delle acque e, dall’altra, aggravato le conseguenze
naturali dell’alluvione;
Ritiene che l’enormità
dell’accaduto imponga a tutta la comunità sia una
severa riflessione sugli attuali limiti e carenze sia il
ripensamento di una nuova politica del territorio, al fine di
prevenire le conseguenze di eventuali futuri eventi calamitosi;
tutto ciò premesso il Consiglio regionale
Impegna
la Giunta regionale
a) ad attivare un’accurata indagine
amministrativa, affidata ad una commissione indipendente di esperti
nominati dalla stessa Giunta, sull’intera struttura
della Protezione civile, col fine di evidenziare sia quali punti
critici sono emersi in questo frangente sia le linee di intervento
con cui ridisegnare un sistema integrato di Protezione civile,
adeguato ed efficace;
b) a verificare, per ogni singolo episodio, quale è stato
l’elemento scatenante
dell’inondazione, della frana, dello smottamento del
terreno o del crollo di abitazioni, edifici ed infrastrutture, e a
relazionare in Consiglio regionale entro 60 giorni;
c) a rivedere, insieme ai Comuni, i piani regolatori ed in
particolare le caratteristiche di edificabilità delle zone che sono
state colpite dall’alluvione, prima che siano
concesse autorizzazioni a ricostruire gli edifici danneggiati o
distrutti;
d) ad utilizzare tutte le risorse che saranno messe a
disposizione dallo Stato italiano e dall'Unione Europea per
favorire ed incentivare la delocalizzazione di abitazioni e aziende
(agricole, artigianali, manifatturiere) che sorgono in zone
esondabili di fiumi o torrenti;
e) a impegnare, per quanto possibile, le risorse finanziarie,
trasferite dallo Stato alla Regione in sostituzione
dell’IVA da importazione, in interventi di
indennizzo di danni, di prevenzione, delocalizzazione e
ricostruzione in zone sicure.
F.to: Curtaz - Squarzino Secondina - Beneforti
Risoluzione n. 2 Il Consiglio regionale della Valle
d'Aosta
Preso atto che dal giorno 15 ottobre 2000, in seguito ai
disastri provocati dall’alluvione, la ferrovia non è
più agibile, a causa di smottamenti, allagamenti, ponti interrotti,
binari divelti che hanno reso impercorribile il tratto
Aosta-Chivasso;
Atteso che, mentre si è assistito al ripristino immediato,
prima, di alcuni tratti e, poi, dell’intera
autostrada Aosta-Quincinetto e della strada statale n. 26, nulla è
stato finora fatto per quanto riguarda il tracciato
ferroviario;
Ricordato che prima dell’alluvione sulla tratta
ferroviaria che interessa la Valle d’Aosta erano
censiti oltre 2500 utenti giornalieri nei giorni feriali;
Considerato che la ferrovia è un mezzo indispensabile di
trasporto sia per le lunghe percorrenze sia per gli utenti
pendolari, che per motivo di studio o di lavoro debbono tutti i
giorni percorrere la distanza che separa la loro abitazione dal
luogo di attività;
Ritenendo che i servizi sostitutivi possono venire incontro alle
suindicate esigenze solo per un periodo breve, ma che non possono
sostituire il servizio ferroviario;
Impegna
la Giunta regionale a sollecitare i responsabili delle Società
di Trasporto ferroviario affinché:
a) siano attuati in tempi brevissimi i progetti di
risistemazione della tratta Aosta-Chivasso, in modo da consentire
il progressivo ripristino, anche procedendo per tratti, del
servizio ferroviario;
b) si lavori contemporaneamente, nei diversi tratti della
ferrovia, a ripristinare ponti, ricostruire massicciate, rimettere
in sesto gallerie ostruite, in modo da ottimizzare il tempo;
c) si considerino tutte le possibilità, ivi compreso
l’utilizzo del Genio Ferrovieri, per realizzare al
più presto le opere di ripristino;
Chiede
ai Parlamentari valdostani e alle diverse forze politiche
presenti in Parlamento di farsi portavoce presso il Governo delle
esigenze della Regione in merito al ripristino in tempi brevissimi
del servizio ferroviario Aosta-Chivasso.
F.to: Squarzino Secondina - Curtaz - Beneforti
Président La parole au Conseiller Nicco.
Nicco (GV-DS-PSE)
Credo sia del tutto evidente a chiunque
abbia percorso la Valle d'Aosta in questi giorni, da Cogne a
Gressoney, passando per Pollein, Nus, Fénis, Donnas e troppe altre
località colpite dall'alluvione, che "ricostruzione" (globalmente
intesa perché, ovviamente, i singoli elementi dovranno tutti essere
verificati proprio alla luce degli eventi, quindi "ricostruzione
intelligente" come la definiva il Presidente Viérin) e nello stesso
tempo "messa in sicurezza del territorio" diventano, non possono
non essere, l'impegno centrale della seconda parte della
legislatura, impegno a cui subordinare ogni altra questione,
rispetto al quale ridefinire i nostri comportamenti politici,
superando almeno su questo tema la tradizionale divisione di ruoli
per sviluppare un prolungato e forte impegno unitario a cui
chiamare solidalmente tutta la Comunità valdostana.
Largamente condivisa, se non unanime, mi pare sia la
considerazione che nel momento della tragedia la Valle d'Aosta,
nelle sue diverse articolazioni (i cittadini, i comuni, la Regione)
ha saputo esprimere il meglio di sé stessa, con determinazione,
orgoglio e dignità diceva prima il collega Curtaz.
Ognuno di noi ha potuto constatarlo direttamente sul proprio
territorio.
I cittadini, intanto. In una situazione drammatica, da noi a
Donnas, con la borgata e diversi villaggi invasi dalle acque e dal
fango, la pioggia non aveva ancora smesso di cadere che già era
tutto un fervore di iniziative per ripristinare i servizi
fondamentali. Pochi sono rimasti in attesa o peggio a guardare e
così mi risulta pressoché ovunque.
I comuni, poi. Credo che debba essere sottolineato il ruolo
decisivo svolto dai comuni nel momento più critico, quando ogni
collegamento, anche telefonico era interrotto. Comuni che si sono
dimostrati ancora una volta le vere cellule fondamentali della
Valle d'Aosta. La sede del comune è diventata il naturale punto di
riferimento dei cittadini.
Gli amministratori comunali, il sindaco e la sua squadra, a
volte maggioranza e minoranza fianco a fianco, sono stati impegnati
in attività permanente e hanno dato una prova molto buona di sé,
una prova di efficienza ed efficacia in una situazione oltremodo
difficile, quando mille e disparate richieste, spesso drammatiche,
confluiscono e si accavallano in uno stesso punto e questo stesso
punto era la sede del comune.
Ci sono amministrazioni comunali che con interventi oltremodo
tempestivi, nel corso stesso dell'alluvione, hanno evitato sciagure
maggiori al proprio comune e credo sia giusto ricordarlo in questo
consesso. A Saint-Marcel, dopo l'allerta della Protezione civile di
venerdì, la costante sorveglianza lungo gli argini del torrente che
scende dall'omonimo vallone, ha consentito di individuare i punti
critici e di intervenire nel pieno della notte tra sabato e
domenica per far defluire le acque.
Così è avvenuto, domenica mattina, a Gressan, sul corso del
torrente che scorre a fianco della chiesa di La-Madeleine con
interventi nell'alveo in tempo reale (qualcuno mi parlava di 7, 8,
9 mezzi reperiti seduta stante e messi in azione); a Morgex, con
interventi sulla Dora e sul torrente di Arpy; a
Gressoney-La-Trinité, sul Lys, a monte del capoluogo, impedendo
alle acque di scavare un nuovo corso in direzione dell'abitato; a
Fontainemore e certamente in altri comuni ancora.
Le strutture dell'Amministrazione regionale e dello Stato,
infine. In questi giorni si stanno levando voci critiche,
incominciano ad affiorare polemiche anche pesanti contro questo o
quel settore, in particolare verso la Protezione civile. Devo dire,
per quel che è della situazione di cui ho conoscenza diretta, di
avere avuto una percezione diversa e che mi sembra giusto
testimoniare qui: di aver visto una macchina che ha saputo far
fronte all'emergenza; un Corpo forestale presente con continuità,
che ha svolto una positiva ed efficace azione di collegamento,
sobbarcandosi le incombenze più diverse, senza troppe pastoie
burocratiche; Vigili del fuoco, di professione e volontari,
intervenuti con prontezza e dedizione totale; carabinieri e polizia
che hanno collaborato pienamente, i primi con efficace azione
antisciacallaggio; interventi tempestivi ed efficaci degli
elicotteri della Protezione civile che, operando in condizioni
talvolta proibitive, hanno consentito di ridurre al minimo, almeno
nella Bassa Valle, la perdita di vite umane; responsabili dei
diversi servizi, a partire dalla rete di distribuzione dell'energia
elettrica, che certo non si sono risparmiati. Insomma quel che ho
visto è stata una situazione caratterizzata da forte iniziativa dei
singoli e delle istituzioni, e in quei frangenti l'iniziativa dei
singoli e delle istituzioni è determinante, ma anche caratterizzata
da un adeguato coordinamento.
Per rimanere ad una situazione che conosco, che ben conosciamo,
il borgo di Donnas. Prima le acque ad un livello mai visto, quattro
metri nel punto centrale, e poi fango, fango ed ancora fango. Fango
ovunque, negli infiniti meandri del borgo. Una situazione
disperante. Ebbene, l'azione sinergica di cittadini ed istituzioni,
a cui si è aggiunta quella dei volontari accorsi da ogni parte,
singolarmente o a gruppi, coordinati da varie organizzazioni, ha
fatto sì che a soli quindici giorni dall'evento il borgo sia stato
ripulito e lavato. È un risultato impensabile certo la sera del 16
ottobre.
Ci sono stati certamente anche mancanze ed errori, peraltro, in
parte inevitabili in una situazione di tale emergenza. È doveroso
individuarli per migliorare la nostra capacità di intervento in
futuro. È doveroso, in particolare, fornire delle risposte a chi,
troppo duramente colpito negli affetti più cari, chiede di capire
che cosa effettivamente sia successo e perché. Che cosa non abbia
funzionato. È doveroso dare delle risposte.
Ma altra cosa è la polemica da taluni innescata ed alimentata.
Alzare il dito accusatore, inquisitore, è troppo facile oggi, anche
un po' meschino talvolta. Molto più difficile è essere lì a gestire
l'emergenza, a fornire delle risposte convincenti in quel momento,
ognuno per la propria parte, assumersi lì la propria parte di
responsabilità.
E, comunque, anche quando siano stati individuati degli errori e
delle carenze, credo che questi non possano offuscare il quadro
complessivo che, per quanto concerne il modo in cui l'emergenza è
stata affrontata, a me pare essere stato caratterizzato da elementi
sostanzialmente positivi.
Altra considerazione in questi giorni ricorrente è che occorre
un cambiamento di mentalità rispetto al territorio ed all'ambiente.
Dovremo certamente rivedere i piani regolatori comunali alla luce
di quanto è successo, è indispensabile ed urgente farlo, ma non
sufficiente. È troppo comodo addossare la responsabilità di
perimetrazioni errate solamente all'ente pubblico, comuni e
Regione. Quante volte di fronte ad un veto o a perplessità
dell'Amministrazione, il singolo ha cercato di aggirarli ricorrendo
agli amici degli amici. Lo "pleisi" è stato anche questo. Diciamole
queste cose, anche se sono scomode. L'errore è congiunto:
dell'amministratore che accetta di fare lo "pleisi", di inserire
quell'area tra quelle fabbricabili, ma anche del cittadino che lo
richiede, che magari promette il voto in cambio.
Mutamento di mentalità, cultura diversa del territorio, allora,
a tutti i livelli, anche del singolo.
Prima di costruire un edificio, di investirvi i risparmi di
tutta una vita, di far crescere in quell'edificio i propri figli,
impariamo a guardare non solo a valle, se c'è un bel panorama,
guardiamo sempre anche a monte se siamo sotto un canalone da cui un
giorno può scendere la morte, come è scesa in questi giorni. C'è
sempre anche una responsabilità del singolo.
Il termine "Protezione civile" dovrebbe indicare non solo una
struttura da cui "passivamente" attendere direttive, ma dovrebbe
essere un concetto più ampio che coinvolge "attivamente" ogni
cittadino, che quindi è in grado da sé di effettuare una prima
valutazione di una situazione di rischio.
È stata quella del 14 e 15 ottobre un'alluvione eccezionale, io
non farei queste distinzioni sottili fra eccezionale o
straordinaria, sia per intensità che per estensione, e certo tra le
più catastrofiche che la storia della Valle d'Aosta ricordi. Una
storia peraltro costellata da altri eventi drammatici ai quali
voglio accennare brevemente e certo non per una digressione di mera
erudizione perché altra sarebbe la sede, ma perché quella storia
può fornirci elementi per le riflessioni di oggi.
E allora ricordiamo la distruzione di antichi borghi e villaggi:
Donnas, all'inizio del XII secolo, sotto una frana gigantesca; il
"bourg des Rives" a Châtillon all'inizio del XIII secolo. La
distruzione di numerose chiese: Arnad, Issogne, Montjovet,
Chambave, Saint-Marcel, Quart. Ampiamente note sono le vicende di
Thora; le inondazioni provocate dal lago del Rutor, specie sul
finire del Cinquecento; le devastazioni provocate ad Aosta e
dintorni dall'effetto congiunto della Dora e del Buthier nel 1519,
con le acque che scorrevano attorno all'Arco di Augusto, e nel
1640; l'alluvione del 1755 che devastò la Valle d'Aosta da
Saint-Marcel a Pont-Saint-Martin.
Ed in tempi più recenti la catastrofe di Verrès (80 vittime
nella notte tra il 30 ed il 31 ottobre 1840) e "les déluges",
ricordati dal Presidente, del 1846 con 32 vittime solo a
Chambave.
Anche nel passato, anche in una situazione in cui
l'antropizzazione e l'edificazione seguivano logiche differenti, in
cui non esisteva la cementificazione dei corsi d'acqua, non un solo
metro di torrente era cementificato, in cui non vi era l'abbandono
della montagna, ma le coltivazioni con i terrazzamenti erano anzi
spinte fino all'estremo limite, in cui la rete dei "ru" ricopriva
l'intero territorio della Valle d'Aosta ed era oggetto di costante
manutenzione, in cui non vi era emissione di gas inquinanti che
producessero il buco nell'ozono o l'effetto serra con gli
ipotizzati mutamenti climatici (e apro qui una parentesi per
ricordare, collega Curtaz, che variazioni climatiche significative
non sono tuttavia mancate neppure nel passato, se è vero che
nell'optimum climatico del basso Medioevo il colle del Teodulo era
attraversato regolarmente, tanto che anche da lì sono passati i
Walser per insediarsi in Valle d'Aosta), ebbene anche allora, in un
contesto così radicalmente diverso si sono verificate tragedie non
dissimili da quella attuale. Mi sembra perciò francamente
semplicistica ed anche fuorviante un'analisi, che qua e là
traspare, fondata sulla contrapposizione tra un passato, mitizzato,
in cui tutto era regolato in modo armonioso, ed un presente pieno
solo di contraddizioni.
E dunque sviluppiamo pure le necessarie riflessioni,
considerazioni e valutazioni di carattere generale su quei temi e
su quant'altro si ipotizza abbia avuto una qualche influenza nel
determinare la situazione attuale, ma ritengo che tra i nostri
compiti, tra i primi compiti dell'Amministrazione regionale vi sia
piuttosto l'analisi attenta e puntuale delle singole situazioni per
individuare, caso per caso, le ragioni dell'evento e, giustamente
lo ricordava l'Assessore Vallet, identificare e censire le cause
relative ad ogni singola situazione.
Questo è il compito nostro principale oggi, per farne una mappa
precisa su tutto il territorio regionale. Ogni situazione sia
attentamente esaminata e discussa con gli amministratori locali (e
tra questi inserisco anche noi, anche i consiglieri regionali,
ognuno dei quali conosce in modo particolare una certa realtà e
può, forse, se chiamato, fornire il proprio contributo), sia
esaminata con la popolazione che in quel determinato luogo vive ed
opera e che ha assistito allo sviluppo dell'evento e meglio di
molti altri può fornire precise indicazioni e si indichino, caso
per caso, gli interventi necessari, i tempi di realizzazione, le
priorità. Questo soprattutto ci serve oggi.
Non si tratta certo di sostituirci ai tecnici, ma di avere
tuttavia consapevolezza che talvolta anche le valutazioni
tecnico-scientifiche possono essere fallaci, anzi che in certi casi
proprio errate valutazioni progettuali sono state una concausa
delle tragiche vicende del 15 e 16 ottobre e che, quindi, vi deve
essere non una delega progettuale in bianco, ma una valutazione
comune di ogni singola situazione, distinguendo intanto tra
situazioni determinate da cause oggettive, difficili da prevedere,
determinate dall'estensione ed intensità delle precipitazioni, e
cause soggettive.
Cause oggettive. Faccio qualche esempio: a Fénis il vallone di
Pieiller, per la sua conformazione orografica, difficilmente poteva
far presagire ciò che è successo: un bacino di limitate dimensioni,
assai poco urbanizzato; il villaggio Perron su cui sono riversate
le acque era fuori dall'asse centrale del vallone; ricordo anche
che i detriti hanno sepolto l'antica cappella di Pléod e sono
giunti non lontano dal castello.
Così altrove, per esempio ad Issime, per quel che è del vallone
di San Grato, ove uno smottamento, originatosi dalle parti del
Galm, che mai aveva destato preoccupazioni, ed ingrossatosi via via
lungo le ripide pendici sottostanti, si è trasformato in una
rovinosa massa di detriti e di blocchi che si è abbattuta su
Ricourt. Così per gran parte delle frane e degli smottamenti tra
Gressoney-Saint-Jean e Gressoney-La-Trinité; sul versante tra Nus e
Chambave sulla sinistra orografica della Dora e tra Fénis e
Margnier sul versante opposto; in determinate località della valle
di Champorcher.
Particolarmente significativo a Cogne è il caso di Lillaz: lì
un'intera area morenica di ablazione che, probabilmente, è
scivolata su uno strato sottostante morenico di fondo si è
corrugata e frantumata in mille zolle; è un fenomeno che per la sua
estensione credo finirà in qualche manuale di geologia.
Allora mi chiedo quali opere di prevenzione potessero essere
ipotizzate in questi casi: nessuna.
Non così altrove. Talvolta l'evento naturale, già di per sé
foriero di disastri, è stato aggravato da concause legate
direttamente all'intervento improvvido e talvolta decisamente
sconsiderato dell'uomo.
Errori, talvolta anche gravi, sono stati certo compiuti.
È pur vero che col senno di poi è più facile giudicare e che
oggi ci sentiamo un po' tutti geologi ed ingegneri, ma è anche vero
che gli infiniti studi sul territorio di questi anni non sempre
hanno dato i frutti necessari. Per esempio, se scorriamo il
voluminoso malloppo del PTP, nelle schede per unità locali
contenenti le "relazioni ecologiche, paesistiche e funzionali
caratterizzanti", all'unità 18, Saint-Barthélemy, Comuni
interessati Nus e Quart, leggiamo che:
"L'unità locale non
presenta situazioni critiche rilevanti, per la relativa integrità
del territorio in quota, il ridotto indice di abbandono delle zone
pascolive?"
eccetera.
Non è di grande aiuto nemmeno "la carta della pericolosità
geologica e idraulica" annessa al PTP che inserisce gran parte del
capoluogo di Nus tra le "aree che non presentano problemi
particolari dal punto di vista della pericolosità idrogeologica".
Certo non doveva essere il PTP a definire degli specifici
interventi, ma individuare delle aree di crisi, forse sì.
Concause legate direttamente all'intervento dell'uomo. Talune
situazioni paiono fin da ora emblematiche.
Per quanto concerne gli effetti provocati dai versanti e dai
valloni laterali, proprio il caso di Nus e quello di Pollein, già
ampiamente discussi in questi giorni.
Tutte le acque del bacino, dell'ampio bacino del vallone di
Saint-Barthélemy, confluiscono nella gola, in quella che è definita
"forra di ingresso" dalla citata unità 18 del PTP, una gola che si
apre sulla collina o meglio che ha formato il conoide di deiezione
su cui è costruito Nus. Ebbene proprio lì, allo sbocco di quella
gola, ove il deflusso delle acque dovrebbe essere il più libero
possibile, vi è un ponte costruito in epoca recente la cui
inadeguatezza strutturale, per il tipo costruttivo e per le
dimensioni, si è drammaticamente rivelata in quest'occasione, vi è
un altro vecchio ponte, poco a monte, che non è stato rimosso
perché, a quanto pare, vincolato dalla Soprintendenza, e vi è un
edificio costruito proprio di fronte al canalone.
Tutto ciò ha creato, non poteva non creare una situazione di
"tappo" e contribuire ad indirizzare dentro al Paese, dentro a Nus,
acqua, detriti e fango con le conseguenze drammatiche che tutti
abbiamo potuto constatare.
A Pollein è sufficiente raggiungere la base del ripido e
scosceso canalone attraverso il quale le acque escono da Comboé e
guardare verso il basso per capire che ciò che è successo era
altamente probabile che dovesse succedere, prima o poi, in questa o
in altra occasione. I tetti delle case sono lì sotto, in direzione
della linea di scorrimento naturale delle acque.
Troppe volte l'uomo, noi, invece di assecondare e di rendere
sicura tale linea, abbiamo cercato di ingabbiarla, di forzosamente
indirizzarla, di costringerla in una camicia di forza innaturale,
ma le acque in casi eccezionali come questo hanno teso,
inevitabilmente, a riappropriarsi del proprio corso naturale.
Ed anche il caso di Gressoney-Weissmatten: sotto la Punta Rossa
la natura ha disegnato una grande ipsilon, un classico di molti
versanti, la cui asta scende diritta proprio sulla paleofrana di
Weissmatten, l'area più disastrata, ridotta ora ad una pietraia da
cui spuntano alcuni edifici costruiti recentemente.
Per quel che è della vallata centrale, per quanto concerne la
Dora, significative sono le situazioni di Donnas e Montjovet, in
cui un ruolo preponderante hanno avuto gli sbarramenti per scopi
idroelettrici.
A Donnas tutti hanno potuto vedere i tronchi impigliati sulla
sommità delle paratoie, constatare che queste, ancorché
completamente aperte, non consentivano alle acque di defluire e ne
provocavano la fuoriuscita verso il borgo da un lato e verso il
villaggio di Clapey dall'altro.
A Montjovet l'acqua, pressata dallo sbarramento, usciva dalle
paratoie fortemente velocizzata e si indirizzava su un punto
dell'argine poco a valle che è stato scardinato con il conseguente
allagamento della parte bassa di Montjovet.
Diversa la situazione di Pont-Saint-Martin: il nuovo sbarramento
di Quincinetto, realizzato evidentemente con criteri e
dimensionamenti diversi, non pare aver creato problemi ma qui,
nonostante i lavori realizzati in questi ultimi anni, continua
tuttavia ad esserci una confluenza delle acque del Lys nella Dora a
90 gradi, in direzione del roccione su cui sorge la Tour d'Aviès
che non consente alcuno spazio di espansione: l'effetto di riflusso
delle acque della Dora è inevitabile con il conseguente allagamento
delle cascine di Pont-Saint-Martin e dell'area industriale
(Feletti, Tousco, eccetera).
Percorrendo il nostro territorio in questi giorni abbiamo anche
visto argini le cui fondamenta sono state troppo facilmente
scalzate, come per le opere recentemente realizzate a Staffal.
Assessore Vallet, non tutte le recenti arginature hanno dato buona
prova di sé. Abbiamo visto argini del tutto insufficienti: il caso
ricordato da Vallet, di Champsil, ove il Lys, per la mancanza di un
argine adeguato su un'ansa, si è scavato un nuovo corso in linea
retta ed ha asportato un lungo tratto della strada regionale ed
alcuni edifici. Lì non c'era eccesso di regimazione, lì mancava una
regimazione adeguata.
Oppure, abbiamo visto situazioni paradossali come quella di
Zindre, poco a monte del capoluogo di Gressoney-Saint-Jean, ove è
stato costruito un ponte esattamente sulla confluenza tra un
torrentello laterale ed il Lys con gravi conseguenze su tutta
l'area circostante. Abbiamo visto argini non completati: il caso di
Issogne, con lavori da tempo appaltati, ma sospesi per l'insorgere
di questioni tra appaltatori ed Enel e conseguente allagamento
dell'area artigianale circostante.
Abbiamo visto alvei notevolmente rialzati dall'evento del
settembre 1993 e non ripuliti: il Lys tra Gaby ed Issime con
fuoriuscita delle acque in località Serta, erosione della strada
regionale e anche lì distruzione di edifici. Abbiamo visto ponti e
ponticelli che hanno contribuito a bloccare il deflusso delle
acque.
Il caso di Epinel è un classico, villaggio che già di per sé si
trova in una situazione difficile attraversato com'è dal torrente
che scende dal vallone di Arpisson: su quel torrente sono stati
costruiti diversi solidi ponticelli in cemento armato, ognuno dei
quali è diventato ben presto uno sbarramento e ha fatto riversare i
detriti all'interno del villaggio. Ed ancora abbiamo visto tralicci
e cabine ENEL situati troppo in prossimità dei corsi d'acqua: la
cabina di Vert, spazzata via; i tralicci ora traballanti o
sradicati di cui è disseminata la Valle del Lys.
Sono questi dei semplici appunti che ognuno di noi ha segnato in
questi giorni e che non hanno altra pretesa che quella di fornire
qualche spunto concreto a chi dovrà tracciare quella mappa
complessiva della situazione.
Abbiamo anche rilevato in questi giorni l'urgenza di procedere
ad un rapido monitoraggio del territorio. Ogni comune il suo.
Quante sono le situazioni in cui non si sono verificati problemi
semplicemente perché lì le precipitazioni sono state più clementi,
ma in cui le condizioni oggettive non erano dissimili da quelle
delle località gravemente devastate? Faccio un solo esempio, uno
tra i tanti che mi colpisce ogni giorno salendo ad Aosta: ad Arnad
il torrente che scende da Machaby scorre nella parte terminale in
mezzo ad un'area industriale (Tecnomec, VITA, eccetera). Ebbene nel
letto, rifatto da non molti anni, cresce una rigogliosa vegetazione
e laddove è incanalato sotto la statale i detriti accumulati nel
tempo quasi già ne ostruiscono la luce.
Rapido monitoraggio, dunque, per rimuovere rapidamente
situazioni come questa e per individuare quei tratti dei corsi
d'acqua che richiedono urgenti interventi di pulizia ed
abbassamento dell'alveo.
Preoccupante è soprattutto la situazione della ferrovia.
Noi abbiamo visto l'Anas subito all'opera, ancora la pioggia non
era cessata che già si stava ricostruendo la curva completamente
erosa a Bard. Sull'autostrada abbiamo visto subito un gran fervore
ed un ripristino del collegamento in tempi rapidi, nonostante che i
danni in certi punti fossero rilevanti. Ma c'è stato un grande
assente nei primi giorni post alluvione: le ferrovie.
Le ferrovie che hanno dato l'impressione, e mi auguro che sia
solo un'impressione, di essere su di un altro pianeta, di agire con
tempi e metodi che certo non sono quelli dell'emergenza. Per le
ferrovie le lancette dell'orologio sono state ferme troppo a lungo
al giorno dell'alluvione; il contrasto talvolta è stato palpabile:
Nus era un cantiere unico, l'unico punto in cui per troppi giorni
nulla è stato fatto è la stazione ferroviaria. Adesso, finalmente,
anche lì sono iniziati i lavori.
Occorre certamente una riflessione, come già è stato detto,
sull'assieme della linea. Gli interventi di rilievo dovranno essere
finalizzati a quella che sarà la linea, nel tracciato e
nell'infrastruttura, del futuro, ma occorre intanto superare
l'emergenza, non possiamo subordinare tutto a quella che sarà
l'eventuale linea del futuro.
Il collegamento ferroviario tra la rete italiana e la Valle
d'Aosta deve essere ripristinato. Ricostruendo i due ponti
distrutti nel Canavese (ha detto il Presidente della Camera
Violante che il Genio, dopo aver ricostruito i ponti nei Balcani,
può certo ricostruirli anche sulla Chivasso-Aosta) e risistemando
alcuni tratti della massicciata, in particolare a Quincinetto e
Donnas, è possibile attestare la linea a Verrès così come va
rapidamente riattivato il tratto Aosta-Nus. Già questi sarebbero
segnali importanti: segnali che la ferrovia continua a vivere.
Sento invece dire che un rappresentante del compartimento di
Torino avrebbe recentemente ipotizzato la riapertura della linea
fino a Borgofranco per giugno-luglio 2001 e della tratta
Borgofranco-Nus entro luglio 2002! Mi auguro che le mie
informazioni siano totalmente errate, sarebbe una prospettiva del
tutto inaccettabile. Non so a quale livello la questione della
linea ferroviaria sia stata posta. In Valle sono venuti il
Presidente Ciampi, vari ministri. Immagino che il livello sia
quello, non può non essere quello.
Qui non stiamo discutendo di una delle tante linee locali che
hanno subito danni, ma dell'unica linea che collega un'intera
regione alla rete italiana ed internazionale e allora assurdo
sarebbe se a decidere in merito fosse, con tutto rispetto, il
compartimento di Torino.
Ed intanto, mi rivolgo direttamente all'Assessore Lavoyer, il
servizio sostitutivo con autobus non lasci a piedi, per mancanza di
posti a sedere, una parte degli utenti, dei pendolari che devono
raggiungere Aosta, come è successo più volte a Verrès e a Châtillon
(31 ottobre, 2 novembre, eccetera). Non credo che manchino gli
autobus! Non aggiungiamo altri disagi a chi già ne deve sopportare
tanti, troppi.
Qualche rapida considerazione vorrei aggiungere sulla questione
delle dighe, sull'allarmismo che è stato fatto in merito. Domenica
15, in piena emergenza si è diffusa nella Bassa Valle una voce:
"Sono state aperte le dighe"
, Place-Moulin, Gabiet. È
facilmente intuibile l'effetto su chi stava incominciando ad
approntare i primi soccorsi. Un allarmismo che, una volta diffuso,
è poi difficile sradicare. Credo che Place-Moulin abbia, in realtà,
svolto il ruolo opposto, non di incremento del Buthier e della
Dora, ma di contenimento, invasando le acque dell'alta Valpelline
che, senza il bacino, sarebbero allora sì defluite a valle.
Diversa la situazione del Gabiet che ha effettivamente
rilasciato acqua nel Netchio tramite lo sfioratore, acqua che
sarebbe comunque scesa a valle anche senza la diga, mentre non
risulta che vi sia stata alcuna apertura degli scarichi. E
tuttavia, per fugare definitivamente preoccupazioni ed apprensioni,
sarebbe utile diffondere i dati della portata dei corsi d'acqua in
quelle ore, i dati dell'eventuale immissione d'acqua tramite gli
sfioratori e quelli dell'ipotetica apertura dello scarico di fondo.
Per quel che è del Gabiet, se i dati sono di 500/600
metricubo/secondo per la portata del Lys a Pont-Saint-Martin nel
momento della piena, di 9 metricubi/secondo per le acque rilasciate
dallo sfioratore e di meno di 10 metricubo/secondo per le acque
rilasciabili dagli scarichi di fondo ed intermedio, la
preoccupazione dovrebbe svanire da sé.
La ricostruzione, infine, su cui avremo modo di soffermarci in
seguito, una ricostruzione certo lunga, difficile ed onerosa: dalla
messa in sicurezza dei versanti alla ricostruzione degli argini,
dalle innumerevoli opere di consolidamento delle rete viaria al
ripristino di vaste aree agricole, specie nel fondovalle tra Donnas
e Montjovet, oggi trasformate in deserto. Una ricostruzione che
implica, inevitabilmente, determinate situazioni di rischio sulle
quali è opportuno fissare fin da ora la nostra attenzione. Ci
saranno risorse ingenti a disposizione e ci saranno minori
controlli. Chi specula su queste situazioni c'è sempre. È successo
altrove, facciamo in modo che non succeda anche in Valle d'Aosta.
Sta all'Amministrazione mettere in atto tutti quegli strumenti che
sono necessari affinché la tragedia di molti non si trasformi nel
business di qualcuno.
Président
La parole au Conseiller Praduroux.
Praduroux (UV)
Quando si è di fronte ad un fenomeno
naturale che provoca grandi danni, come quello abbattutosi sulla
nostra regione nei giorni 14, 15 e 16 correnti, ci si domanda
sempre quale sia la causa e si cerca sempre un colpevole. Il passo
successivo è quello di individuare le azioni necessarie per evitare
il ripetersi di avvenimenti così drammatici.
Non essendo un tecnico non ho la pretesa di individuare con
queste poche frasi una soluzione, ma, dopo essermi documentato,
intendo esprimere alcune lince guida che potrebbero permettere di
affrontare un'altra emergenza simile in modo migliore e di ridurne
gli effetti sull'intera regione.
La causa: si è trattato di un evento meteorologico straordinario
come illustrato molto bene su "Tuttoscienze" mercoledì 25 ottobre
2000 da Luca Mercalli, Direttore di Nimbus, che descrive in termini
scientifici l'origine del disastro ambientale. A suo parere il
motivo principale è l'eccezionalità, in termini quantitativi della
pioggia (circa 400 litri per metro quadrato dal 13 al 16 ottobre,
tanto quanto ne riceve la pianura padana in un anno), un evento
provocato da fenomeni concomitanti quali la solida alta pressione
nei Balcani che ha formato un muro di gomma e la temperatura
elevata che ha collocato l'isoterma zero gradi a quote prossime ai
metri 3.000. Tali fenomeni eccezionali sono però, purtroppo, sempre
più frequenti.
Si tratta in sintesi di avvenimenti straordinari che potrebbero
evidenziare il cambiamento del clima a causa delle attività
umane.
La politica di protezione dell'atmosfera è certamente un
elemento decisivo per la tutela del nostro pianeta e quindi anche
della nostra regione su cui sfortunatamente possiamo intervenire in
maniera molto limitata. Tali azioni riguardano principalmente il
modo di comportamento dell'uomo in generale e riguardano ambiti
istituzionali ben più ampi a livello planetario (le nostre scelte
sarebbero in ogni caso ad effetto nullo perché siamo solamente
120.000 su un totale di 9.000.000.000 d'esseri umani).
Dal punto di vista ambientale e per le sue limitate potestà
legislative la nostra Regione ha già fatto molto: da un lato
investendo nel campo della produzione dell'energia idroelettrica e
dall'altra favorendo lo sviluppo e l'utilizzo delle energie
alternative che dovranno sempre essere potenziate; molto altro
l'Amministrazione regionale non può certamente fare.
Il colpevole: in ogni catastrofe si ricerca sempre il
responsabile. Se è proprio necessario trovarne qualcuno, a mio
parere, se ne possono individuare due: il primo, viste le premesse,
appare evidente corrispondere con il "diluvio monsonico" che si è
abbattuto sul territorio della nostra regione; il secondo può
essere individuato nello spirito positivista della nostra società
che ritiene che con le scienze si possano vincere le forze della
natura. La scienza e l'uomo hanno spesso la presunzione di avere
una soluzione per contrastare la natura, per vincere le immani ed
incommensurabili forze della terra.
L'altro giorno una trasmissione televisiva su Discovery Channel
riferiva sui disastri ed in particolare sui terremoti. Si faceva il
caso del Giappone dove se è vero che si progettano le strutture in
grado di resistere ad un terremoto di una determinata forza, è pur
vero che quando l'avvenimento è di un'intensità maggiore i
cedimenti sono inevitabili: facile da capire!
Non esiste pertanto un individuo o una tipologia di "individui"
ben identificabili, colpevoli del disastro e non è logico
disperdere delle energie nella sua vana ricerca. Le forze debbono
essere incanalate in modo positivo per risolvere i problemi non per
crearne dei fasulli.
Cosa fare: le scienze ci affermano che, se è in atto una fase di
cambiamento climatico, tali fenomeni saranno sempre più frequenti.
È necessario quindi che impariamo a convivere con questi fenomeni e
le nostre politiche dovranno mirare a minimizzare i danni causati
da tali eventi.
Occorre ripensare al nostro territorio, ad una strategia globale
che non operi solo su singoli interventi puntuali, ma che intenda
il territorio, regionale e non solo, come parte di un grande
sistema globale in cui azione con effetti positivi per un soggetto
non generi una reazione negativa per un altro.
È necessario capire ed accettare che le precipitazioni, come
quelle avvenute nei giorni scorsi, non possono essere contenute
negli alvei fluviali e che quindi le esondazioni sono sempre
avvenute e dovranno sempre avvenire per una corretta gestione del
sistema fluviale.
Un'opzione da considerare rispetto a questo possibile fenomeno è
la delocalizzazione delle attività site in zone ad evidente rischio
al fine di ridurre al minimo i possibili danni qualora si
verificasse un altro evento catastrofico.
Questa azione sarebbe tuttavia di difficile attuazione in un
territorio aspro e rude come il nostro: le aree non a rischio nella
nostra regione sono molto limitate, le attività da rilocalizzare
numerose.
Occorre inoltre potenziare i sistemi di monitoraggio ed i mezzi
della protezione in modo che siano più efficienti.
È infine inutile e dannoso cercare e voler trovare forzatamente
tra noi "il colpevole" di fenomeni di portata incommensurabile.
Dobbiamo essere coscienti che non possiamo creare una barriera
che ci protegga ed elimini dalla nostra regione la possibilità dei
disastri. Dobbiamo invece attivarci, ognuno per le proprie
competenze, ad effettuare delle scelte razionali e ragionevoli in
modo da minimizzare gli effetti dannosi di tali avvenimenti e
soprattutto da prevenirli.
Président
La parole au Conseiller Frassy.
Frassy (FI)
Nell'intervenire in questo dibattito, non so
se c'è la registrazione, Presidente. C'è la registrazione?
Presidente
Normalmente c'è sempre la registrazione.
Frassy (FI)
Normalmente è vero che c'è sempre, spesso però
capita che non funzioni, Presidente. Non capisco quale sia il suo
nervosismo, probabilmente lei ha letto nel pensiero il mio
intervento e la premessa del mio intervento. Le do atto che ha
delle grosse capacità divinatorie, dovrebbero però essere
utilizzate meglio!
Il ruolo istituzionale di questa Assemblea penso che meriti una
riflessione anche perché altrimenti non si capirebbe il senso di
questo Consiglio monotematico dedicato agli eventi
dell'alluvione.
Se questo Consiglio regionale oggi è qui riunito, evidentemente
ha senso che i 35 consiglieri regionali possano esprimere le loro
sensazioni, possano esprimere le loro opinioni, possano porre le
loro domande e possano anche proporre le loro proposte.
Probabilmente quello che sto dicendo è pleonastico e scontato
perché oggi siamo qui a dircele queste cose. Non è però
completamente scontato se pensiamo che siamo qui a oltre 15 giorni
dall'alluvione dopo dura insistenza avvenuta in sede di Conferenza
dei Capigruppo, dove Forza Italia ha chiesto e insistito affinché
si facesse questo Consiglio e voglio ricordare come nella vicina
Regione Piemonte il Consiglio regionale in dieci giorni sia stato
convocato tre volte.
E allora è vero che la Giunta ha i mezzi, ha i poteri per
intervenire, ha i mezzi e i poteri per affrontare l'emergenza,
vedremo dopo come, ma è altrettanto vero che questa Assemblea deve
avere un ruolo e sicuramente in una situazione del genere riteniamo
che questa Assemblea abbia ancora una volta, Presidente Louvin,
perso i tempi e i momenti nei quali riunirsi e nei quali esprimere
quelle che sono le doverose proposte e riflessioni che competono a
un'assemblea legislativa come quella in cui stiamo oggi ragionando
e discutendo.
Abbiamo visto un interessantissimo dossier su quello che è stato
fatto per quanto concerne l'alluvione da parte della Presidenza
della Giunta, entreremo forse in parte in alcune analisi su questi
atti che sono stati adottati dalla Presidenza della Giunta, ma
vorremmo anche dire che probabilmente da un confronto proveniente
da 35 individualità rappresentative di diverse forze politiche
forse potevano arrivare anche ulteriori suggerimenti e ulteriori
sinergie e noi abbiamo evitato di fare la polemica in questi
quindici giorni anche perché ci siamo resi conto che la polemica
non serviva a nessuno, ci siamo resi conto che c'erano delle cose
da fare e che, successivamente, ci sarebbe stato il tempo per
chiedere e per avere delle risposte.
E considerato che eravamo impossibilitati, come consiglieri
regionali, a svolgere quello che era il nostro ruolo propositivo,
legislativo, perché l'Assemblea non veniva convocata, abbiamo
ritenuto di procedere attraverso i nostri gruppi parlamentari.
Abbiamo attivato sin dalla prima settimana i nostri gruppi
parlamentari affinché venissero studiati, depositati e formalizzati
con la collaborazione del gruppo consiliare regionale di Forza
Italia emendamenti al "decreto Soverato", abbiamo depositato una
serie di interrogazioni al Ministero dei trasporti, al Presidente
del Consiglio su alcune situazioni che abbiamo riscontrato nel
corso di questi giorni e abbiamo cercato di conseguenza di guardare
anche noi avanti.
Quest'oggi continuiamo a guardare avanti, però riteniamo che ciò
non basti e riteniamo che, per evitare che si ripetano situazioni
drammatiche come quelle che abbiamo vissuto in questa metà di
ottobre, sia opportuno fermarsi anche un momento per guardare
indietro, per capire il perché di ciò che è successo e devo dire
che i diversi interventi che mi hanno preceduto, da quello
dell'Assessore Vallet al Presidente della Giunta e agli altri
colleghi Consiglieri, hanno a loro modo cercato di esaminare la
situazione per dare delle risposte.
Ma noi riteniamo che sia necessario essere più severi con noi
stessi, perché ci sono state delle vittime e noi riteniamo che le
vittime meritino quanto meno il rispetto di un'analisi seria che
tenga in considerazione ciò che è stato fatto, ma anche ciò che si
doveva o che si poteva fare.
Vorrei soffermarmi, prima ancora che sull'analisi di alcune
situazioni che vorrò sottoporre all'attenzione di quest'aula, su
quella che è stata l'analisi dell'Assessore Vallet, Assessore alle
opere pubbliche, che si occupa di conseguenza del territorio della
nostra regione. È stata un'analisi che poteva essere probabilmente
solo la premessa di un'analisi che arrivasse a proporre delle
soluzioni, che arrivasse ad individuare quelli che erano stati i
momenti critici dell'emergenza, invece, è stata un'ottima analisi,
come tra l'altro titola la relazione che ci è stata distribuita,
un'ottima analisi meteorologica!
L'Assessore ha indicato le quantità di pioggia, le quantità
d'acqua, la velocità dell'acqua, ci ha detto come si sono
comportate le varie aste fluviali delle vallate laterali e ha
concluso con una serie di buoni propositi che dovranno essere
applicati sul territorio. Penso che i buoni propositivi, Assessore,
siano un po' poco, perché questa Giunta e lo stesso Assessore
Vallet non sono un'Amministrazione di neofiti, un'Amministrazione
che da pochi mesi si occupa del Governo di questa Regione. È
un'Amministrazione invece che da parecchi lustri gestisce
importanti risorse ed effettua importanti interventi, quantomeno
dal punto di vista economico, per le gestioni delle risorse
finanziarie che vengono contabilizzate; forse ha dimenticato di
essere Assessore di lungo corso. Se questi buoni propositi possono
essere accettati da un Assessore di fresca nomina, sono un po' poco
per un Assessore che ha l'esperienza, perlomeno in termini di
partecipazione al Governo valdostano, dell'Assessore Vallet.
È sorprendente, oltre che di cattivo gusto, me lo consenta,
Assessore, la conclusione: che le montagne sono sempre venute giù,
anzi penso che questa conclusione, oltre che essere di cattivo
gusto, sia probabilmente anche la dimostrazione dei diversi punti
di vista che si andranno ad evidenziare in questo dibattito.
Le montagne sono sempre venute giù. Sì, sono sempre venute giù,
ma il problema è che le montagne prima di venire giù, studiando
quella che è l'orogenesi, sono venute su perciò anche qui è
questione di punti di vista, invece la maniera categorica con cui
l'Assessore chiude la sua osservazione è la chiusura di chi si
rende conto, e lo ha dichiarato, che le acque forse sono state un
po' troppo imprigionate negli ultimi decenni.
E allora vorremmo capire qual è stato il ruolo che ha giocato la
struttura presente sul territorio regionale, vorremmo capire qual è
stato il ruolo della Protezione civile in questa vicenda tenendo
presente che nell'etimologia del nome stesso risulta evidente che
il compito primario della Protezione civile è la prevenzione e la
protezione. Consolarsi con il fatto che i soccorsi siano stati
efficaci ed efficienti riteniamo che sia una magra consolazione,
perché comunque questa alluvione ha messo impietosamente in
evidenza come qualcosa non abbia funzionato a livello di gestione
della emergenza o meglio a livello di coordinamento
dell'emergenza.
Riconosciamo che in diversi comuni la sensibilità, l'abilità di
certi sindaci ha salvato le popolazioni di quelle comunità da
disastri che invece si sono verificati in altri comuni, cito
Pollein per tutti. Siamo rimasti sorpresi del fatto che in questa
regione a martedì non si riuscisse ancora a comunicare con alcune
località. Siamo consapevoli che il Presidente della Giunta si sia
attivato chiedendo il "roaming" fra i vari gestori della telefonia
mobile, ma è fattore notorio e risaputo che la Protezione civile
debba andare al di là delle reti tradizionali utilizzate nella
telecomunicazione.
Voglio ricordare come sin dal 1982 questa Amministrazione abbia
emanato una serie di norme di legge con tanto di finanziamenti
cospicui, parliamo di diversi miliardi, per coprire l'intero
territorio della Valle d'Aosta ai fini delle radiocomunicazioni per
il servizio di protezione civile. Allora qui, Presidente, qualcosa
non deve aver funzionato, perché queste leggi sono rimaste lettera
morta, sono rimaste inattuate oppure è successo qualcosa che è
andato al di là delle previsioni che tali leggi dovevano contenere,
ma su questo nessuno ha dato risposte. Ci si è trincerati dietro il
fenomeno dell'eccezionalità.
Nessuno mette in discussione che la pioggia sia stata tanta e
che di conseguenza vi fosse particolare necessità di agire con
eccezionalità di attenzione, con eccezionalità di misure. Noi
invece ci trinceriamo semplicemente dietro l'eccezionalità
dell'evento meteorologico e penso che sia difficile seguire il
ragionamento storico interessante fatto dal collega Nicco, il quale
dice, seguendo probabilmente l'onda de
"le montagne sono sempre
venute giù"
, che nel passato ci sono stati molti più morti di
quanti non ce ne siano stati nel presente.
È anche vero che nel passato non c'erano tutte quelle strutture
tecnologiche, quei mezzi che consentono oggi se non di prevenire
quanto meno di evitare i drammi che comportano la perdita di vite
umane; vorrei ricordare come in Florida i tifoni siano una realtà
che non può essere bloccata dalla tecnologia, ma normalmente
vengono preavvisate le popolazioni affinché quanto meno venga
evitata la falcidia di vite umane.
Allora è stata semplicemente una fatalità che la montagna,
Assessore, sia venuta già a Pollein? Penso di no. Sono convinto che
anche lei sia consapevole che non sia una fatalità anche perché
l'Assessore Vallet rispondendo a un'iniziativa che il nostro gruppo
ha presentato in quest'aula nel luglio 1999, un'interpellanza con
la quale il nostro gruppo chiedeva di conoscere - cito -:
"
?
l'entità del pericolo e le misure messe in atto per i cittadini
di Pollein?"
, l'Assessore affermava che il fenomeno franoso era
stato segnalato nel giugno 1996 da privati cittadini alla
Protezione civile e, diceva, che era stato posto sotto osservazione
strumentale dall'estate 1997 con un sistema automatico di controllo
in tempo reale dei movimenti. Sarà stato un sistema automatico di
controllo in tempo reale, ma sicuramente il controllo in tempo
reale è stato messo in atto un anno dopo rispetto al giugno 1996,
ma questo è un altro discorso.
L'Assessore Vallet ci rispondeva che tale movimento franoso
interessa la parete nord-occidentale della Becca di Nona, parlava
di una mobilizzazione di mezzo milione di metri cubi di detrito e
diceva testualmente:
"? La particolare natura del fenomeno, cioè
il movimento franoso, e la sua interazione con la dinamica
idraulica del torrente Comboé potrebbero determinare potenziali
rischi indiretti sulle aree abitate di Pollein e Charvensod
localizzate sul conoide alluvionale del torrente al suo sbocco sul
fondovalle principale"
. Rassicurava poi l'assemblea e i
cittadini, dicendo:
"? Sono state individuate specifiche
procedure di controllo degli eventi e di gestione delle relative
emergenze?"
.
Non voglio dire che l'Assessore Vallet sia colui che doveva
andare a gestire l'emergenza, ma l'Assessore Vallet su un fatto del
genere, dove lui era stato per certi versi sensibile
nell'individuare la situazione, sensibile nel seguire la
situazione, oggi come oggi non poteva e non doveva dare copertura
politica a ciò che è accaduto nel Comune di Pollein.
Questo non lo accettiamo oggi, ma non lo accettiamo nemmeno
domani e non lo accettiamo per rispetto a quelle persone che hanno
pagato con la loro vita la fiducia che hanno riposto nelle
istituzioni di questa Regione e quindi chiediamo oggi che venga
tolta copertura politica a coloro che, avendo e ricoprendo
incarichi di responsabilità amministrativa, si sono dimostrati
inadeguati, si sono dimostrati inefficaci, si sono dimostrati in
una parola non all'altezza del compito al quale erano stati
preposti.
Questo noi vogliamo, questo noi qui pretendiamo, altrimenti,
Assessore e Presidente della Giunta, questo Consiglio sarà una
passerella come tante altre dove ognuno esprimerà i suoi punti di
vista, dove ognuno esporrà le sue teorie, ma dove alla fine nessuno
riuscirà concretamente ad incidere sulla realtà delle cose.
Riteniamo che, almeno a fronte di una situazione come quella che
abbiamo vissuto, per un attimo vadano scoperte le carte, vada fatta
chiarezza soprattutto per evitare il ripetersi di fatti simili,
Presidente Viérin.
È stato detto che dovremo abituarci nel futuro al ripetersi in
tempi sempre più ravvicinati di situazioni simili perché sono
cambiate le condizioni climatiche, allora prendiamo esempio dalla
Florida, prendiamo esempio da quelle realtà locali in cui si riesce
a convivere con i fenomeni atmosferici evitando le situazioni
drammatiche che la Valle d'Aosta ha vissuto in questo periodo.
Vorrei andare oltre, passando a quella che è la fase
propositiva, perché abbiamo detto in esordio che ci siamo attivati
sulla proposizione di una serie di iniziative, le abbiamo
prospettate a livello parlamentare e le vogliamo peraltro riportare
ampliandole anche nell'aula consiliare, affinché anche la forza di
un'assemblea regionale possa incidere su quelle che sono le diverse
sensibilità del Parlamento nazionale.
Di conseguenza depositeremo cinque risoluzioni, che non sto ad
illustrare in questo intervento di carattere generale, ma che ci
riserveremo di illustrare nell'ambito della discussione delle
cinque risoluzioni, enunciando semplicemente che ce ne sarà una di
carattere generale sulle sospensioni dei termini, sui contributi
per la ricostruzione, sulle sospensioni anche del servizio di leva
come peraltro anche il Presidente della Giunta ha chiesto in una
sua comunicazione al Presidente del Consiglio; ci sono due
risoluzioni di carattere particolare legate alle particolarità
della situazione ferroviaria sul collegamento Aosta-Chivasso; c'è
una risoluzione che riguarda un intervento che riteniamo doveroso e
che ci fa piacere che il Presidente della Giunta abbia anticipato
nella sua riflessione sui mutui di Finaosta; chiediamo, infine,
alla luce anche di quanto è emerso dal mio intervento, ma anche di
quanto è stato detto e stato scritto in questi quindici giorni, che
ai sensi del Regolamento del Consiglio regionale venga costituita
una commissione speciale di inchiesta che abbia il compito non di
processare, ma semplicemente di accertare e di verificare
l'evolversi degli eventi in quel drammatico fine settimana di
mezz'ottobre.
Risoluzione n. 3 Il Consiglio regionale della Valle
d’Aosta
Premesso che la Valle d’Aosta è stata colpita nei
giorni scorsi da un gravissimo evento alluvionale che ha causato
morte e distruzioni;
Rilevato che la situazione è stata oggetto di un primo e
parziale provvedimento da parte del Consiglio dei Ministri, che in
particolare ha stabilito: contributi finanziari per il rientro
nelle abitazioni e per la ripresa delle attività produttive; cassa
integrazione straordinaria sino al 30/11/2000 estesa a tutti i
settori; sospensione generale dei termini dei procedimenti
amministrativi e giurisdizionali in materia fiscale sino al
31/12/2001; sospensione generale dei termini per i versamenti di
natura tributaria (IRPEF, IVA, ecc?) e previdenziale sino al
31/10/2000; sospensione, limitatamente ai soggetti residenti o
aventi sede operativa in immobili dichiarati inagibili, dei termini
per i versamenti previdenziali e patrimoniali sino al
31/12/2001;
Ritenuto che è urgente la necessità che vengano adottati, al
fine di alleviare le sofferenze e i disagi causati dalla calamità
naturale, provvedimenti ulteriori destinati a congelare gli oneri e
a rinviare gli adempimenti inerenti l’ordinaria
burocrazia, affinché tempi e risorse possano essere utilmente
destinati alla difficile normalizzazione delle attività private ed
economiche;
Invita
il Governo italiano, ad adottare ad integrazione del D.M. del
16/10/2000 e dell’ordinanza n° 3090 del 18/10/2000,
ulteriori disposizioni urgenti e straordinarie con efficacia
generale sull’intero territorio regionale in materia
di termini e di servizio di leva, - analogamente a quanto già
stabilito in situazioni simili - e, fatti salvi i provvedimenti già
adottati, in particolare:
1) sospensione di sei mesi dei termini di prescrizione, di
quelli perentori, legali e convenzionali, sostanziali e
processuali, comportanti decadenze da qualsiasi diritto, azione ed
eccezione, in scadenza dalla data di lunedì 16 ottobre 2000;
2) sospensione per lo stesso periodo di tutti i termini relativi
ai processi esecutivi, mobiliari e immobiliari, nonché di ogni
titolo di credito con forza esecutiva oltre alle rate dei mutui di
qualsiasi genere, oltre agli adempimenti fiscali e previdenziali in
scadenza nel medesimo periodo;
3) estensione della cassa integrazione straordinaria a tutti i
settori - sino al 15/03/2001 - per i datori di lavoro aventi
dipendenti - compresi gli apprendisti - sospesi o lavoranti a
orario ridotto;
4) azioni finalizzate alle concessioni di finanziamenti
agevolati per artigiani, commercianti, professionisti, imprenditori
agricoli o industriali in genere, per la riattivazione urgente
delle loro attività;
5) stanziamento, a favore dei proprietari
d’immobili ad uso di residenza principale, di
contributi a fondo perduto pari alla spesa per la costruzione o
l’acquisto di un'unità abitativa con superficie
abitabile corrispondente a quella distrutta;
6) stanziamento, a favore dei proprietari di immobili ad uso di
residenza principale, di contributi a fondo perduto pari alla spesa
per la ristrutturazione delle unità abitative danneggiate;
7) congedo, a domanda, dal servizio di leva per i residenti in
regione già arruolati e dispensa, a domanda, per i prossimi
scaglioni del 2000-2001.
F.to: Frassy - Tibaldi - Lattanzi
Risoluzione n. 4 Premesso
- che l'alluvione ha avuto effetti devastanti sia sulle
infrastrutture pubbliche sia sul patrimonio privato;
- che tra gli immobili danneggiati alcuni sono ancora gravati
dai mutui contratti a suo tempo per il loro acquisto o la loro
costruzione;
- che molteplici mutui sono stati erogati dalla finanziaria
regionale, Finaosta;
- che è realistico prevedere per il prossimo anno un calo del
PIL regionale;
il Consiglio regionale della Valle d'Aosta
Impegna
la Giunta a:
1) attivare una sospensione sino al 31/12/20001 - senza aggravio
di interessi - di tutte le rate dei mutui Finaosta inerenti gli
immobili residenziali o produttivi danneggiati dall'alluvione;
2) ad estendere tale sospensione a coloro i quali pur non
danneggiati nel patrimonio immobiliare documentino una difficoltà
finanziaria conseguente ai danni provocati dall'alluvione;
3) a quantificare l'esposizione finanziaria di Finaosta
relativamente agli immobili distrutti o gravemente danneggiati, ai
fini di verificare la possibilità di attuare misure più incisive di
alleggerimento degli oneri dei proprietari.
F.to: Frassy - Tibaldi - Lattanzi
Risoluzione n. 5 Premesso
- che la linea ferroviaria Torino-Aosta nella tratta
Chivasso-Aosta è rimasta gravemente danneggiata dall'alluvione che
ha colpito le regioni del nord-ovest;
- che per ripristinare binari divelti, massicciate franate,
gallerie ostruite dal fango, ponti crollati o pericolanti, stazioni
inagibili, sistemi automatici di controllo sono stati annunciati
dai mass-media tempi superiori all'anno;
Rilevato
- che la tratta Chivasso-Aosta è obsoleta per la tortuosità del
percorso, che non consente velocità medie superiori a 90 km/h, per
l'assenza di elettrificazione, per la presenza di un unico
binario;
- che da oltre venti anni le FF.SS. hanno a più riprese
ipotizzato e condiviso la necessità di un ammodernamento del
percorso, al fine di renderlo più veloce e più sicuro;
- che nella legge finanziaria 1999 lo Stato italiano ha
stanziato 5 miliardi per studi inerenti la fattibilità del
collegamento ferroviario Chivasso-Aosta-Martigny, la cui
realizzazione comporterebbe l'imprescindibile necessità di
rifacimento dell'attuale tratta Chivasso-Aosta;
il Consiglio regionale della Valle d'Aosta
Invita
il Governo italiano a:
1) predisporre in tempi brevissimi con provvedimenti urgenti
d'intesa con l'azienda Ferrovie dello Stato S.p.A. uno studio
preliminare di massima comparativo dei tempi e dei costi tra il
ripristino del vecchio tracciato e l'ammodernamento di tale tratta,
prevedendone la rettificazione, l'elettrificazione e il raddoppio
dei binari;
2) aprire un tavolo di confronto con la Regione al fine di
valutare, alla luce degli ingenti danni causati dall'alluvione, i
tempi e i modi di riapertura del collegamento ferroviario
Torino-Aosta.
F.to: Frassy - Tibaldi - Lattanzi;
Risoluzione n. 6 Premesso
- che la linea ferroviaria Torino-Aosta nella tratta
Chivasso-Aosta è rimasta gravemente danneggiata dall'alluvione che
ha colpito le regioni del nord-ovest;
- che nella Regione Valle d'Aosta il trasporto ferroviario è
attualmente limitato alla linea Aosta - Pré-Saint-Didier, alla
quale peraltro non sono garantite tutte le corse previste per la
carenza del numero di motrici disponibili, in quanto al momento
dell'interruzione della direttrice con Chivasso il materiale
rotabile era fuori dalla stazione di Aosta;
- che nelle stazioni di Châtillon e di Ivrea vi sono ferme ed
inutilizzate per l'impraticabilità della linea diverse motrici;
- che in direzione Torino la tratta con minimi lavori di
ripristino potrebbe essere riaperta sino a Nus, località a 12
chilometri da Aosta, consentendo così un servizio metropolitano a
beneficio del traffico stradale reso difficile per i danni
dell'alluvione;
il Consiglio regionale della Valle d'Aosta
Invita
il Governo italiano a:
1) agire in tempi brevissimi per la riapertura della tratta
ferroviaria Aosta-Nus;
2) trasferire con urgenza sulla linea Aosta-Pré-Saint-Didier le
motrici necessarie al pieno espletamento del servizio.
F.to: Frassy - Tibaldi - Lattanzi
Risoluzione n. 7 Considerata la gravità dei tragici eventi
della recente alluvione che ha colpito la Valle
d’Aosta, creando vittime e danni
straordinari;
Verificata la non omogeneità di danni subiti da cose o
persone;
Evidenziato lo svolgimento diversificato dei sistemi di
monitoraggio e controllo del territorio valdostano;
Preso atto del funzionamento anomalo di allerta e evacuazioni
del piano di protezione civile in alcuni siti;
il Consiglio regionale
Costituisce
ai sensi dell’art. 21 del Regolamento interno del
Consiglio regionale una Commissione di inchiesta speciale con il
compito di:
1) analizzare dati e testimonianze dell’evento
calamitoso;
2) accertare il funzionamento della rete della protezione civile
regionale in termini di prevenzione e attuazioni dei piani di
emergenza e protezione della popolazione;
3) redigere, entro 90 giorni, dal suo insediamento una relazione
dettagliata al Consiglio regionale sulle cause e sulle eventuali
responsabilità accertate.
F.to: Lattanzi - Tibaldi - Frassy
Président
La parole au Conseiller Cerise.
Cerise (UV)
Avevo preparato un intervento che devo
constatare è stato in molti punti anticipato da alcuni colleghi che
sono intervenuti prima di me, non me ne rammarico, mi fa piacere
perché ci sono delle riflessioni comuni che sono particolarmente
importanti e che avevo colto.
Mi sono riletto alcuni passaggi di una pubblicazione fatta
dall'Abbé Vescoz, peraltro citata dal Presidente della Giunta dove
si parlava di cataclysme e fenomeni meteorologici che avevano fatto
sentire i loro effetti nella nostra regione.
Devo dire che ci sono alcuni passaggi che, se uno fa astrazione
dalla data, sembrano attuali; la stessa lettura dell'evento del
mese di ottobre del 1846, fra l'altro l'evento che ci ha
interessato si è verificato nei giorni 15 e 16 e là era il 18,
quindi c'è anche una concomitanza di date puntuali, cita gli stessi
paesi: il borgo di Nus che viene minacciato, il Comune di Cogne che
viene devastato, Donnas con il borgo che viene invaso dalle acque e
minacciato di distruzione, perfino il torrente di Valdobbia che è
quello che ha creato questa volta i problemi in quel di
Gressoney.
Ci è stato detto anche dell'evento di Verrès che aveva causato
80 morti sei anni prima.
C'è però un dato che mi ha colpito: oggi stiamo riflettendo su
un evento che ci ha colpito e che ha portato in inventario però
delle precipitazioni di 240 millimetri teoricamente in 4 giorni
perché in realtà il grosso si è verificato in 2 giorni o poco più.
L'evento di Verrès è stato determinato da una pioggia di 80
millimetri. Questo per dire come la situazione della nostra realtà
sia molto delicata.
Allora come oggi la gente si interrogava sulle presunte follie
meteorologiche imputando ai più diversi fattori queste
precipitazioni ritenute eccezionali tanto da causare dei disastri.
Siccome non erano ancora stati scoperti l'effetto serra e il buco
dell'ozono si attribuivano queste piogge anomale al taglio delle
piante e al raffreddamento del clima; che invece si stava
riscaldando.
Si suppone essere in atto un cambiamento climatico, ma è
presumibile ch'esso resti comunque nella fascia centrale dell'arco
che comprende le variazioni meteorologiche conosciute dall'uomo in
tempi relativamente recenti e poi i cambiamenti climatici veri
hanno tempi di realizzo ben più lunghi di quelli che stiamo
decifrando.
Poco o niente di nuovo dunque, pur considerando che in questo
secolo gli eventi alluvionali non sono mancati: 1911, 1920, 1948,
1957, 1978, 1993, 2000, ma sostenere che queste calamità sono
peggiori di quelle del passato è molto azzardato e scientificamente
poco sostenibile; considerato che mancano molti riferimenti
parametrici e poi basti pensare all'alluvione già citata della metà
del 1700, catastrofica per quei tempi, ma lo sarebbe stata anche
per questi, eravamo nel periodo della piccola glaciazione, al
centro di una fase di raffreddamento climatico.
Quando avvengono queste calamità diventa consuetudine affermare
che gli eventi sono o erano rigorosamente eccezionali. Credo che
alla fine il problema non è l'eccezionalità, concetto peraltro
molto vago se riferito ai fenomeni naturali e in particolare a
quelli climatici.
In ogni paese si registra da tempo immemorabile il ripetersi più
o meno frequente di eventi naturali che creano disastri. Il
problema vero è la dimensione delle forze che la natura riesce a
mettere in gioco e la modestia della dimensione umana. Per i
territori come il nostro a ciò si aggiunge la fragilità
ecosistemica della montagna che proprio nel momento in cui si
manifesta esprime una potenza distruttrice immensa.
In montagna ogni aspetto si estremizza, dalle escursioni
termiche alla velocità di discesa delle acque al loro trasporto
solido, dall'azione fortemente regimante delle foreste agli effetti
negativi delle piante in alveo, la legge di gravità qui si esprime
impietosamente e quasi senza condizionamenti.
Piogge intense e di breve durata, dell'ordine di 50-60 mm/g,
oggi come ieri hanno determinato situazioni di crisi nei torrenti,
con effetti disastrosi. Eppure non si possono chiamare quelle
piogge eccezionali dal momento che ne abbiamo avute di quelle che
hanno superato i 260 mm/g.
Se in un intero sistema montuoso avviene un'alluvione è perché
il fenomeno meteorologico è molto vasto e coinvolge aree
geografiche significative.
La Valle d'Aosta non è mai stata alluvionata da sola, ma ciò è
avvenuto assieme ad altri territori e in particolare alla pianura,
ma possiamo ritenere eccezionale l'alluvione in pianura quando la
pianura è fatta di milioni di strati alluvionali? Dobbiamo dunque
assumere il concetto di eccezionalità di alcuni eventi con
riferimento alla vita media dell'uomo o di un periodo storico, ma
che sono da ritenersi del tutto normali e fisiologici per i tempi
della natura e dei suoi cicli.
Lo voglio solo ripetere qui, ma non mi dilungo sul riferimento
dell'uomo come attore principale dei processi di degrado che sono
causa delle calamità, questa è una sintesi che risponde ad una
visione antropocentrica, semplicistica e non molto razionale.
L'uomo subisce gli effetti della fragilità della montagna e
talora nell'estremo tentativo, persino goffo se rapportato alla
dimensione delle forze che si mettono in movimento, di porre
rimedio a situazioni gravi si espone maggiormente con risultati
vani e a volte tragici.
È indubbio che in montagna più che altrove l'uomo è il primo a
pagare, anche con la vita, per gli interventi che contribuiscono a
rendere più vulnerabili gli equilibri già precari.
La fragilità della montagna e quindi l'esistenza del pericolo
sono una costante di cui dobbiamo prendere atto; certo vi sono da
noi angoli con minori rischi rispetto ad altri, ma essi sono di
dimensioni e di localizzazione tali da ospitare in relativa
sicurezza meno di un terzo dell'attuale presenza umana e dei suoi
annessi.
L'uomo ha preso consapevolezza di questi rischi da tempi
immemorabili; la stessa forma della città di Aosta fa capire come
ai romani fossero ben note le intemperanze della Dora e del
Buthier.
Il gioco è terribile perché ha quale posta la vita o i beni
fondamentali e si basa sul rischio calcolato e quindi prevedibile e
gestibile, anche se gli elementi di riferimento, date le variabili
in causa, sono molti e incerti.
L'approfondimento su quanto avvenuto deve servire per il futuro
ed essere illuminante per fare diminuire i pericoli tenendo conto
dell'alto livello di occupazione del territorio e avendo
consapevolezza che il rischio zero da noi non c'è.
L'emergenza ha certamente messo in rilievo alcuni punti deboli
nel sistema complessivo di protezione civile sebbene, come è stato
rilevato, grazie anche alla capacità di autogestione degli enti
locali e l'efficienza e la dedizione dei singoli apparati già
richiamati, nel suo insieme abbia dato risultati soddisfacenti.
È sfuggito un dato ovvero che per certi versi si è trattato del
primo vero collaudo dell'apparato, avvenuto purtroppo in condizioni
drammatiche.
La nostra Protezione civile, eccellente in più di un settore, ma
giovane di esperienze così complessive, si è trovata, senza
paragoni del passato, a gestire un'emergenza globale, di notevole
gravità e di relativamente lunga durata. Forzatamente di colpo essa
è maturata attraverso un sofferto, ma propedeutico e doloroso
passaggio. L'esperienza è sofferenza.
Mi sono sentito dire su alcuni soccorritori venuti da altri
paesi che sono bravi, efficienti, organizzati, ma sono passati da
esperienze di questo tipo due, tre, quattro volte.
Alle domande che i cittadini si pongono su cosa ha funzionato e
cosa no o sulle risposte ad alcuni problemi, perché occorre dare
delle risposte oneste e veritiere, è necessaria una decantazione
degli elementi in sospensione che non permettono una limpida
decifrazione dei fatti. È un'attitudine umanamente comprensibile e
rispettabile quella di chi, essendo stato colpito, ritiene di
rilevare delle possibili mancanze e di individuare in alcune
persone o in determinati apparati delle responsabilità. In questa
fase le certezze categoriche espresse da talune forze politiche
sull'inefficacia del Dipartimento di Protezione civile e le
valutazioni tassativamente colpevoliste verso l'operato di vari
responsabili non contribuiscono a creare un clima costruttivo.
Agendo in questo modo è possibile fare confusione tra ciò che
può non aver funzionato al meglio nel sistema complessivo di
protezione civile, al di là di colpe e di responsabilità oggettive,
dal lavoro meritorio dei tanti singoli protagonisti. Sarebbe una
grande ingiustizia quella di mortificare un impegno e una dedizione
generalmente encomiabili. Prendiamo atto che vi sono organismi che
sono attivi per esaminare sotto il profilo delle responsabilità
tutta la vicenda.
La politica io credo debba dare in modo determinato, ma
equidistante il suo contributo alla trasparenza e alla conoscenza
sui fatti. In questa direzione ritengo opportuno che in III
Commissione, senza alcun intento inquisitorio, si debba avviare un
approfondimento su tutti gli aspetti di questa calamità, compresa
la gestione dell'emergenza.
Voglio dare un'altra chiave di lettura all'emergenza riprendendo
alcuni dati che ha già citato l'Assessore Vallet.
Mediamente un terzo, con cuspidi di due terzi in alcune zone,
delle intere precipitazioni annuali sono cadute in due giorni.
Teniamo conto che parte di questa pioggia ha sciolto e portato con
sé un numero indeterminato di milioni di metri cubi di neve
precedentemente caduta.
Anche qui non c'è niente di nuovo perché se si va a rileggere
quello che è successo nel 1846, proprio in quei giorni lì ci fu un
rialzo termico, ma a parte questo, nelle punte di massima piena la
Dora Baltea smaltiva all'uscita della Valle oltre un milione e
settecentomila metri cubi l'ora, 2.500 metri cubi al secondo, quasi
cinque volte la media della sua portata massima annuale, ma fra
questi due fenomeni, l'arrivo e l'uscita, resta indeterminato
l'enorme quantitativo di materiale che è stato movimentato prima
con il suo prelievo e quindi depositato dentro e attorno ai corsi
d'acqua.
La nostra società si è trovata all'interno di questo spaventoso
sviluppo di energia distruttiva, di cui farò cenno più avanti, alla
fine del quale probabilmente neppure nel momento del suo parossismo
si è avuta in termini di percezione media, di quale entità è
stata.
Tra gli argomenti fondamentali oggetto di confronto è il
rapporto esistente tra catastrofe e pianificazione
territoriale.
Il laconico divieto di edificazione a distanza, per altro
minimale, dai corsi d'acqua stabilito del RD n. 523 del 1904, ha
dimostrato la sua debolezza e la sua inefficacia in rapporto agli
eventi di criticità delle aste torrentizie e di quella fluviale
così come una serie di azioni in esso previste per una difesa
attiva sono solo parzialmente state attuate o sono cadute in
disuso.
Nel frattempo si è determinata una situazione molto ibrida. La
crescita della popolazione e lo sviluppo sociale hanno favorito la
realizzazione di insediamenti in zone più esposte di altre ai
dissesti, ma anche in spazi territoriali che l'economia rurale
aveva riservato all'agricoltura, senza alcun riferimento alla
sicurezza, semmai alla fertilità. Molti nuclei abitativi storici
non sono meno a rischio di altri centri più moderni e non si
contano quelli che da tempo immemorabile sono sorti in adiacenza ai
corsi d'acqua. Per contro la realizzazione di infrastrutture ha
esposto al rischio situazioni che non lo erano. Infine stati di
pericolosità si sono prodotti in seguito alla naturale evoluzione
dei processi di modellamento della superficie.
La legge 28 aprile 1960 prevedeva che il piano regolatore
regionale urbanistico e paesaggistico indicasse le zone della Valle
d'Aosta in cui
"? sia inibita ogni attività edificatoria?"
;
è presumibile che tra queste ci fossero quelle esposte a pericoli
di alluvione, frane e valanghe. Per la sua complessità e per le
vicende che hanno interessato tale norma questa individuazione non
è mai stata fatta.
Successivamente la legge regionale n. 14/1978 stabilì
all'articolo 1 che sui terreni
"? sedi di frane e di alluvioni o
di smottamenti, in atto o potenziali, e sui terreni soggetti al
rischio di valanghe o di slavine?"
era vietata l'edificazione.
Con legge regionale 9 giugno 1981 n. 32 veniva data puntuale
definizione di tali aree che vi risparmio. L'articolo 1 di questa
legge al secondo comma prevedeva che:
"I comuni sono, comunque,
tenuti a individuare e delimitare in cartografia catastale i
terreni di cui sopra in base alle indicazioni e definizioni
richiamate, con deliberazione del consiglio comunale; tale
cartografia costituisce elaborato integrativo del piano regolatore
generale?"
eccetera.
In questi giorni è stata reiteratamente richiamata l'inerzia da
parte dei comuni nella predisposizione di questa cartografia. È
indubbiamente vero, ma essa va messa in relazione all'oggettiva
difficoltà di individuare queste aree sulla base di criteri vaghi e
opinabili di cui alla definizione della legge: a memoria d'uomo,
fenomeni prevedibili, terreni soggetti ad alluvioni, eccetera.
Inoltre il disposto normativo non prevedeva alcuna differenziazione
d'uso in rapporto al tipo di evento calamitoso imponendo su queste
aree un vincolo penalizzante che impediva l'uso di essi anche
quando compatibile con determinati caratteristiche del rischio
stesso.
L'obbligo di effettuare nella pianificazione urbanistica la
cartografia delle zone a rischio di dissesti, successivamente è
stato ribadito con la legge n. 44/1994. In essa si stabiliva che i
comuni si sarebbero dovuti dotare di questa cartografia su base
catastale entro 12 mesi dall'entrata in vigore della legge, in
difetto avrebbe provveduto la Giunta regionale. Questa cartografia
era parte integrante del piano regolatore e doveva essere
aggiornata secondo le modificazioni che si verificavano sul
territorio.
Infine in coerenza con le prescrizioni del PTP questo obbligo è
stato reiterato con la legge regionale n. 11/1998, la quale
prevedeva tra 1'altro nuovamente il potere sostitutivo della
Regione in caso di inerzia. La norma metteva in capo alla Giunta
regionale l'onere di formulare i criteri con i quali procedere
all'individuazione delle aree prevedendo una diversificata
tipologia e pressione vincolistica a seconda del tipo e della
gravità del rischio esistente per le singole aree. Questo
adempimento è stato assolto dalla Giunta regionale con
provvedimento n. 422 del 15 febbraio 1999, quindi meno di un anno e
non mi pare che si possa dire che la Giunta sia stata inerte.
La domanda che viene posta è: quale relazione c'è tra le vite
umane perse e i danni subiti in questa calamità e la mancata
dotazione dello strumento cartografico richiamato e reso
obbligatorio 19 anni or sono? Chi mette in diretta relazione le due
questioni o che sostiene che, siccome non c'era la cartografia
degli ambiti inedificabili perché soggetti a frane, valanghe e
alluvioni, si è costruito in zone eccessivamente esposte tanto da
essere colpite in questo o in precedenti eventi, esprime una
valutazione molto superficiale e non corretta.
Primo perché non è vero che ci sia stato un livello di
irresponsabilità così diffuso da parte dei professionisti che hanno
elaborato i piani regolatori e degli amministratori locali da
proporre l'edificazione di zone evidentemente esposte.
Secondo perché i piani e dunque le relative zonizzazioni erano
preventivamente esaminati dai tecnici delle diverse strutture
regionali, i quali esprimevano pareri, peraltro vincolanti proprio
in merito ai potenziali pericoli naturali come frane e alluvioni.
Essi avevano l'incarico di evidenziare e proporre l'esclusione
dalle zone di insediamenti urbani le aree esposte.
Terzo perché sui piani regolatori predisposti dopo il 1978
veniva espresso un parere da parte di un'apposita commissione (CRPT
prima e Commissione per la pianificazione dopo) della quale
facevano parte tecnici specializzati nelle varie discipline,
interni ed esterni alla Regione, tra i quali si contavano quelli in
geologia, sistemazioni idraulico-forestali, ingegneria, eccetera.
Questo parere è sempre stato tenuto nella massima considerazione
dall'Esecutivo regionale, soprattutto nel caso di valutazioni
negative aventi riferimento con l'ambiente e la sicurezza.
Questa procedura ha tolto importanza alla cartografia
consentendo di approvare i piani in assenza di essa. Di questa
opinione doveva essere anche il precedente Assessore
all'urbanistica che ha proposto l'approvazione di ben 21 piani
regolatori con o senza cartografia. Quello che non si capisce è
come mai ora egli accusi di inadempienza e di leggerezza le passate
Giunte per le decisioni assunte in mancanza di essa, si scandalizza
per la mancanza di essa.
La cartografia costituisce uno strumento importante in quanto
fotografa una situazione e rafforza in prospettiva l'imposizione
del vincolo, ma non lo impone. Esso è deciso a monte della
cartografia e si concretizza nel momento in cui è individuato il
rischio e si sottrae l'area che ne è esposta ad insediamenti edili.
Il vincolo di inedificabilità precede la cartografia, non la
segue.
È già stato detto che certe relazioni non sono così immediate
perché basti pensare che le aree a rischio che sono state
individuate, le famose R4 citate anche da un ministro, nel corso di
questa emergenza hanno determinato delle situazioni di crisi
pressoché irrilevanti, mentre sono state interessate delle aree
ritenute al di fuori di ogni evento calamitoso.
È possibile che la recente edificazione abbia interessato anche
delle aree esposte, ma questo è dovuto alla sua inesistenza ovvero
all'impossibilità di previsione della sua esistenza in sede di
predisposizione della pianificazione.
Alla luce di quanto detto non è dunque corretto affermare che si
è lasciato il territorio all'edificazione selvaggia ignorando i
rischi esistenti, fatto salvo qualche dettaglio che è difficile
estrapolare da un contesto generale.
Il recente evento calamitoso impone di aggiornare la situazione
delle aree interessate da frane e alluvioni non tanto da un punto
di vista cartografico quanto sostanziale e di accelerare i tempi
delle consultazioni e delle concertazioni per la definitiva
perimetrazione, ma costituisce un ulteriore riferimento perché i
vari responsabili individuino i siti e le modalità vincolistiche
con il maggiore rigore possibile. Sono decisioni che vengono
assunte nell'interesse tanto della collettività quanto dei singoli
cittadini, per questo devono essere improntate all'insegna della
prudenza e della corretta valutazione della capacità di annullare o
mitigare i rischi da parte delle opere di prevenzione e di difesa
idrogeologica.
Infine mi si permetta di rilevare che, per quanto riguarda le
frane, le valanghe e le esondazioni disastrose di lave torrentizie,
il problema è tutto peculiare alla montagna e sta a noi affrontarlo
e risolverlo, ma in fatto di alluvioni lascia perplesso sentire
fare del sentenzialismo accusatorio da parte di cittadini che
arrivano da paesi che sono una sfida ai fiumi. A noi non è mai
passato per la testa, quando abbiamo visto con apprensione e dolore
alluvionare città italiane ed europee, di dire che ciò è successo
perché si è costruito eccessivamente o eccessivamente in vicinanza
del fiume. Saremmo grati se ci riservassero il medesimo
riguardo.
Mi rifiuto di accettare il principio secondo il quale ciò che
per altri è sviluppo economico, come l'urbanizzazione, il
progresso, i servizi e le infrastrutture, dicevo, quello che per
altri è sviluppo economico e crescita sociale, da noi è degrado
fisico e morale.
Il secondo tema sul quale ci sono valutazioni contrastanti è
quello delle sistemazioni idrauliche ed idraulico-forestali.
Dirò subito che è un errore ipotizzare che le sistemazioni
idraulico-forestali ancorché potenziate e perfezionate, possano
essere definitivamente risolutive per i tutti i problemi
idrogeologici.
Vi è però la certezza, perché scientificamente dimostrata, che
esse consentono di migliorare l'intero sistema idrogeologico
interno ed esterno alla Valle, nel caso specifico, e sono
risolutive per situazioni di criticità puntuale sul territorio e su
singoli tratti dei corsi d'acqua. La questione nodale è che non è
semplice dimensionare le opere in base all'entità della criticità,
non ultimo per le difficoltà poste in sede di loro previsione; nel
caso dei torrenti a causa soprattutto della variabile più
indeterminata ossia il trasporto solido e nel caso delle frane
l'ubicazione e la dimensione.
Ma il lavoro sino qui compiuto sulle pendici e sulle aste
torrentizie e su quella fluviale hanno dato una grande e positiva
risposta. Senza le opere eseguite, lo abbiamo constatato in questa
come in tutte le altre calamità di questo tipo e in alcuni eventi
di piena che hanno interessato singole aste torrentizie, le
conseguenze sarebbero state molto più gravi forse anche in termini
di vite umane. Prima di spendere alcune considerazioni in merito
alle sistemazioni idrauliche intendo esprimere tutto il mio
disappunto nei confronti delle dichiarazioni fatte dall'On. Turroni
del gruppo Verde in merito agli interventi realizzati sui corpi
idrici negli anni '80.
Quelle affermazioni sollecitate da uno strumentale passaggio di
veline da parte di qualche personaggio locale, oltre a
rappresentare un colpo nella schiena di una Valle d'Aosta già
profondamente ferita, sono nel merito dogli interventi palesemente
false. Ritengo che un personaggio investito della carica dell'On.
Turroni, prima di lanciarsi in simili pesanti accuse in un momento
così delicato, aveva il dovere di accertarsi della loro
fondatezza.
Quegli interventi di sistemazione idrogeologica, apparentemente
massicci, erano sollecitati da situazioni di rischio e di degrado
pregresse, aggravate dalle conseguenze dell'alluvione del 1978.
Essi furono quanto mai provvidenziali. Non ho remore ad esprimere,
anche a nome di tutti coloro che hanno operato sul territorio nei
momenti difficili di emergenze alluvionali, un sentito
ringraziamento agli uomini politici, agli amministratori, ai
tecnici e ai funzionari che hanno avuto parte attiva nella
realizzazione di tutte le opere regimanti e di stabilizzazione dei
versanti in qualsiasi tempo eseguite. Oggi sono in molti a poter
dire che se hanno ancora la casa (tra l'altro vecchia di qualche
secolo), l'azienda e forse la vita è stato grazie ad essi. Mi
piacerebbe sapere chi in buona fede può provare di avere avuto un
danno da quegli interventi.
Vi sono sistemazioni intensive eseguite fin dal secolo scorso e
altre più recenti, tra le quali molte di quelle incriminate che
hanno realizzato la risoluzione di criticità con la totale
assunzione nel contesto naturale delle opere stesse. Certo si
poteva e si può fare di meglio, forse si sono commessi anche degli
errori, ma ciò rientra nella dimensione umana e costituisce un
passaggio per crescere in esperienza, il prenderne atto non deve
diventare un motivo per disprezzare e denigrare l'opera
compiuta.
Il reticolo idrologico regionale ha una lunghezza di circa 1.100
chilometri, gli interventi realizzati a tutt'oggi hanno interessato
in modo discontinuo e su tratti puntuali 50, 60 chilometri tra aste
torrentizie e quella fluviale; ciò significa sì e no il 6 - 7
percento dell'intero tessuto.
È stato detto con molta enfasi e poco rigore tecnico-scientifico
che le arginature avrebbero aumentato la velocità e
conseguentemente determinato un accorciamento dei tempi delle piene
e una maggiore violenza delle stesse con ciò aggravando
pesantemente i loro effetti. Sono accuse che meritano delle
risposte.
Quando ci si riferisce alle arginature o alla stabilizzazione
del fondo l'effetto velocità, peraltro di incidenza irrilevante per
rapporto alla lunghezza dei singoli corsi d'acqua, è ampiamente
compensato dalla mancanza di quello molto più distruttivo
dell'erosione. Se si chiamano in causa le sistemazioni degli alvei
sulle conoidi, che rappresentano le opere più evidenti, ricordo che
esse sono realizzate con la creazione di soglie o di briglie, che
agiscono creando il gioco della caduta e della ripresa della
corrente, ma quest'ultima avviene in tratti di pendenza
artificialmente ridotta allo scopo di mitigare la velocità. Esse
realizzano poi la trattenuta, in assenza di erosione, di parte del
materiale presente nei deflussi, ciò avviene in occasione delle
piene critiche dove il deflusso è costituito da lave torrentizie
ricche di materiale in sospensione anche di notevole dimensione. Si
tratta di flussi che non sono costanti, ma procedono a pulsione e
con alternanza di depositi e trasporti, che nell'insieme
determinano un andamento simile a quello naturale, ma anche qui in
assenza di erosioni.
L'aumento di velocità avviene nel caso di correnti
esclusivamente idriche per la diminuzione del coefficiente di
attrito, ma esse sono puramente teoriche quando le piene sono
uguali a quelle che abbiamo avuto in questa alluvione.
Con uno studio condotto dal Politecnico di Milano si è appurato
come su uno di questi torrenti regimati, la sistemazione del tratto
terminale, lungo la conoide, determinava una variazione della
velocità di deflusso del tutto insignificante, il che è
comprensibile tenuto conto in questo, come nella generalità dei
casi analoghi, che il tratto regimato è sempre inferiore dell'uno
percento dell'intera lunghezza dell'asta (per lo più è al di sotto
dello 0,5 percento), per cui il potenziale e teorico decremento di
tempo su acque pulite non può che essere ad esso proporzionale.
Prendo atto con molto rammarico delle affermazioni che sono
state ribadite in questa sede secondo le quali sono da imputare
alcuni danni, alla Bassa Valle e al Canavese, alle opere di
regimazione realizzate nei bacini valdostani. Sono affermazioni
gravissime che mettono in moto pesanti sospetti e pericolose prese
di posizioni contro la nostra Regione. Un semplice confronto
dell'evoluzione della piena con la cronologia e le quantità dogli
afflussi meteorici registrati ai pluviografi e alle temperature,
dimostra la coerenza dei fenomeni e la congruità dei tempi in cui
si sono realizzate le piene e la dimensione delle portate.
Mi viene da pensare che se mettiamo assieme tutta la serie di
affermazioni e valutazioni gratuite e tendenziose ampiamente
riportate dagli organi di stampa, pare di cogliere un tentativo,
sostenuto anche da forze politiche qui presenti, di prendere a
pretesto questo tragico evento per processare la Valle d'Aosta con
l'intento nemmeno tanto occultato di mettere in discussione la sua
autonomia.
È un tentativo che va rigettato con forza senza con ciò proporre
alcuna forma di resistenza alla necessità di fare chiarezza o
rifiutare un esame critico e obiettivo su quanto si è fatto, si
poteva e si doveva fare o non fare e ancor meno di sfuggire alla
ricerca necessaria ad individuare responsabilità di ogni genere e a
chi sono in capo, quelle politiche comprese.
Credo sia importante, e su questo concordo, che la Dora, ma per
la Dora il problema dovrebbe essere risolto, e in particolare i
torrenti abbiano delle casse di espansione per poter esondare
liberamente in caso di piena. Sarebbe pertanto opportuno, utile ed
economico evitare di eseguire o rieseguire delle arginature per
riportare il letto dei torrenti all'interno di sezioni artificiali
che probabilmente non reggeranno alle prossime piene.
Detto questo, dobbiamo essere più convinti sull'opportunità e
sulle modalità con le quali dobbiamo realizzare invece le opere che
prevedono una puntuale difesa e regimazione dei corsi d'acqua e qui
forse una certa responsabilità dei Verdi, già richiamata, mi
permetto di sottolinearla.
A proposito di metodologie faccio presente a questa Assemblea
che se fossi il responsabile di un qualche ufficio preposto al
settore delle sistemazioni idrauliche, mi rifiuterei nel modo più
categorico, alla luce di una serie di esperienze, di approvare oggi
la realizzazione di un'opera di regimazione intensiva come quelle
che si debbono ancora fare o che si dovranno rifare in vicinanza e
in difesa dei centri abitati, ovvero quelle destinate a trattenere
il grosso materiale per mettere in sicurezza valori importanti come
la diretta salvaguardia dell'incolumità pubblica, mi rifiuterei di
approvarle se tali opere non sono previste in calcestruzzo armato e
ben fondato.
Questa calamità ha confermato come gli argini costruiti in
muratura, e che qualcuno voleva pure solo a secco, anche se
correttamente eseguiti non resistono per lungo tempo a
sollecitazioni dinamiche e a urti reiterati come sono quelle
prodotte nel corso delle piene dalle acque ricche di materiale
trasportato ovvero di lave torrentizie. In pratica dopo ogni piena
queste opere dovrebbero essere rifatte, anche se apparentemente
integre, ma il più delle volte non reggono sino alla fine
dell'evento. Vi risparmio la spiegazione ma, se qualcuno lo vorrà,
nel dettaglio gli farò la dimostrazione di quanto sostenuto.
Quello che invece mi preme sottolineare è che bisogna che questo
Consiglio prenda atto che non si possono subordinare le esigenze di
sicurezza alle esigenze personali, estetiche o a certi pruriti che
propongono soluzioni tanto romantiche quanto inefficaci.
Il problema inizia dalle progettazioni che vanno affidate con
criteri di professionalità a professionisti che conoscono la
materia e non in base solo a certe regole che ritengo piuttosto
dannose.
Si è già parlato della questione dei ponti.
Un altro pesante condizionamento che deve essere rimosso è
quello relativo all'occupazione del suolo. Non si può pretendere
che si facciano delle sistemazioni idrauliche efficaci anteponendo
il principio della minima occupazione del suolo, quindi ridurre
oltre il lecito le sezioni o far fare al torrente curve innaturali
spesso susseguenti per evitare di toccare questo o quel terreno. Le
curve sono dei punti di grande debolezza e generano l'effetto
frusta delle correnti idrauliche e dei materiali trasportati.
Ci deve essere consapevolezza che i nostri torrenti e la Dora
Baltea non si prestano, se non in piccolissima misura, per le
sistemazioni di tipo bioingegneristico. A fronte delle
sollecitazioni a cui sono sottoposte queste opere, si rischia il
ridicolo a proporle; è vero che alcune di esse possono servire ad
attenuare gli impatti visivi delle sistemazioni, possono essere
complementari a queste, ma non le surrogano, si cade nel ridicolo a
proporle, si cade nel tragico se ci si affida a loro.
Negli ultimi duecento anni, oggi compreso, ci sono testimonianze
significative dell'esecuzione di opere bioingegneristiche che non
sono né recenti per ideazione né passate di moda. In qualche caso
queste tecniche si sono usate anche sulle aste torrentizie, ma per
risolvere situazioni sopportabili e temporanee in attesa della
rimarginazione e della stabilizzazione naturale in quanto questo
era possibile, previsto e in tale modo veniva aiutata.
Ma in generale queste forze hanno bisogno di risposte tecniche
che non possono avere dei condizionamenti se riferiti alla loro
efficacia e alla loro strutturazione.
E qui chiamo in causa il processo di decementificazione; c'è
stato un processo di decementificazione, ma è stato operato sui
corsi d'acqua di pianura, ma non è stata mai presa in
considerazione né in Italia né all'estero per quelle aste
torrentizie costantemente sollecitate da piene laviche o dal
trasporto di materiale lapideo di grosse dimensioni come sono
quelle di montagna.
Sulle sistemazioni idrauliche credo che uno dei passaggi più
importante sia quello di dare continuità agli interventi; è stato
detto giustamente dall'Assessore, del quale ho apprezzato i
contenuti della relazione e anche il discorso in prospettiva, che
uno dei punti deboli di quanto è stato fatto finora è che sovente
non si è data sufficiente continuità alle opere di manutenzione dei
corsi d'acqua.
È appunto quello della continuità dei finanziamenti un tema
importante, presente peraltro in alcune dichiarazioni rese alla
Commissione ambiente della Camera da parte del Responsabile del
Magistero per il Po, il quale sostiene che dare continuità
significa provvedere costantemente alla manutenzione, anche
talvolta un po' petulante dei corsi d'acqua; questo dovrà essere un
obiettivo da perseguire con molta determinazione nel futuro.
Voglio ritornare su un episodio perché non vorrei che si
ripetesse in quei termini nel futuro. Ho sentito in questo periodo
rievocare la sistemazione del torrente Chamois come esempio di
un'opera dannosa. Per memoria faccio presente che quel torrente
aveva iniziato un processo erosivo molto pericoloso e incidente
innescato da un fenomeno franoso.
Se non si fosse fermato con quella ottima sistemazione, oggi ci
sarebbe una voragine che avrebbe ingoiato parte dei prati pascoli
di Chamois con danni al villaggio di Nuarsaz e alla piana di Antey.
All'epoca su questo intervento fu montata una sproporzionata e
assurda opera di denigrazione che tra l'altro fece aprire
un'inchiesta giudiziaria.
Il procedimento fu presto archiviato tanto risultò evidente la
bontà e l'efficacia della scelta, ma la pesante e diffusa
diffamazione costò molti e sofferti danni morali alle persone
coinvolte che non erano tutte esponenti politici e un ritorno
d'immagine negativo per la Regione.
Vorrei che ci ricordassimo di questi precedenti perché se
vogliamo davvero mettere in maggiore sicurezza il territorio,
dovremo eseguire interventi in quote e in ambiti più elevati di
quanto avvenga attualmente. Si tratta di scelte che andranno difese
contro opinioni contrarie, i cui sostenitori non si faranno
scrupolo di usare l'arma dell'informazione contraffatta,
soprattutto in sedi fuori dalla Regione.
Non possiamo pensare di intervenire in modo incidente in questo
settore lasciando gli operatori delle strutture pubbliche in balia
degli esposti, delle denunce e delle diffamazioni avanzate da chi
non condivide queste scelte, in nome dell'abbandono e dell'inerzia
quali rimedi alla fragilità della montagna.
Ai tecnici si deve imputare la responsabilità per l'esecuzione
corretta e l'efficienza degli interventi, ma all'interno di una
strategia complessiva di azione che privilegi la sicurezza nei
termini voluti senza esitazioni da chi ha responsabilità
politiche.
Si possono individuare delle mitigazioni ambientali, sia di tipo
paesaggistico o biologico, ma ciò deve essere fatto senza porre dei
condizionamenti che pregiudicano l'efficacia regimante e protettiva
delle opere.
Il momento della scelta di un comportamento chiaro e determinato
non è lontano poiché si deve eseguire un by-pass idraulico nel
Comboé, la sistemazione del torrente di Epinel, delle Laures, del
Saint-Barthélemy e di tanti altri ancora nei quali sono presenti
situazioni critiche a quote elevate. Sono interventi che
susciteranno ferree opposizioni e saranno combattute con tutte le
armi possibili.
Questa calamità ha innescato processi di dissesto che vanno
affrontati con la massima urgenza e senza ostacoli burocratici,
fatta salva la corretta individuazione, progettazione ed esecuzione
delle opere, improntate ad esprimere senza condizionamenti esterni
la massima funzionalità.
Non mi dilungo su aspetti che sono già stati richiamati
dall'Assessore Vallet e che condivido pienamente.
Mentre si svolge questa Assemblea vi è ancora molta gente che si
interroga sulle proprie prospettive abitative, occupazionali ed
imprenditoriali, per loro l'emergenza non è finita.
La generosa e straordinaria corsa alla solidarietà ha prodotto
ottimismo e aiutato a ristabilire condizioni di normalità, ma ci
sono aspetti e situazioni che non possono essere gestite
interamente ed esclusivamente dal singolo né dalla solidarietà,
occorre la partecipazione solidale e attiva delle istituzioni.
Sono un po' preoccupato per il fatto che stiano sorgendo dei
comitati, essi possono avere un grande significato positivo se sono
di appoggio anche criticamente alle istituzioni, ma se si
sostituiscono ad esse, ci si deve chiedere se non ci sono delle
insufficienze, individuarle e rimuoverle.
Ai cittadini dobbiamo dare delle certezze e in qualsiasi
situazione essi si trovino hanno il diritto di avere delle
alternative e uscire da posizioni di stallo, a loro deve essere
data la facoltà di scelta, a noi quella di ampliare la loro
possibilità delle scelte; questo è anche il principio dello
sviluppo.
Un problema che non può essere eluso e deve trovare una
soluzione urgente è quello della ricollocazione in altre abitazioni
di persone e di famiglie e della delocalizzazione delle aziende; in
molti casi esso è preliminare alla ricostruzione.
Da questa decisione non si può escludere a priori le
infrastrutture situate nelle zone colpite o che risulteranno essere
sottoposte a soglie inaccettabili di rischio.
Non si può affrontare questo serio aspetto della post emergenza
come se si trattasse di spostare animali o mucchi di terra. Qui
sono in gioco certamente la sicurezza delle persone e delle loro
attività, ma si deve tenere conto anche di emotività, di
sentimenti, di percorsi umani che non possono essere liquidati solo
con degli incentivi seppure rilevanti.
Non dobbiamo poi dimenticare che queste persone si sono affidate
ad un consenso rilasciato dall'autorità, fatto che li pone in una
posizione di tutto rispetto e che non ha nulla a che vedere con la
situazione degli abusivi.
Anche su questa spinosa questione abbiamo assistito alla
comparsa di un ministro Verde che è venuto a dirci che le
delocalizzazioni in base al "decreto Sarno" erano una procedura
molto semplice redarguendoci per non avere saputo utilizzare i
fondi disponibili.
L'opinione pubblica deve sapere che il ministro ha fatto
riferimento ad uno strumento legislativo che non si è mai
perfezionato poiché era correlato con la "legge Bassanini" ancora
in alto mare soprattutto per le regioni a statuto speciale.
Circa i 2.000 miliardi dichiarati disponibili questi non sono
mai esistiti, ma erano delle ipotetiche entrate che le regioni
avrebbero avuto in seguito alla regionalizzazione, ancora tutta da
realizzare, di beni demaniali. Dell'inefficacia di questi strumenti
se ne sono accorti lo Stato e le regioni per cui concordemente era
stato deciso di azzerare il vincolo di destinazione di questi fondi
con una norma della finanziaria e affrontare in altro modo questo
problema.
È vero che c'è la legge n. 228/97 sulla delocalizzazione delle
attività produttive e in base ad essa era stata fatta una verifica
nella realtà valdostana con esito negativo per due motivi: il primo
per le difficoltà dei comuni a trovare i terreni, il secondo per
l'insipienza degli aiuti previsti solo in conto interessi per una
parte della spesa. Altro che cose facili!
Ora se il ministro queste cose non le sapeva quando ha fatto
quelle dichiarazioni che hanno creato risentimenti verso la Regione
e suscitato delle vane aspettative, ha dato prova di non essere
aggiornato, cosa grave per un ministro; se le ha dette sapendo come
stavano le cose ha commesso una grave provocazione ed ha mancato di
rispetto verso chi è in serie difficoltà e attende delle risposte
serie, non delle pagliacciate.
Lo ripeto ci si auspica che il processo di normalizzazione
avvenga all'insegna della semplificazione e
dell'autocertificazione. L'elenco delle priorità è tale che è
difficile riuscire a capire su quale obiettivo concentrare prima
l'azione. Certo è che interventi fatti precedentemente hanno già
messo in evidenza alcune questioni che ritengo importanti e quindi
non le richiamerò.
La Valle d'Aosta è passata per una drammatica prova dalla quale
sta uscendo a testa alta nonostante le denigrazioni e le accuse.
Questo è un dato di fatto che supporta l'urgente e importante
azione intesa a confermare alla Valle l'immagine di terra fiera,
efficiente ed ospitale.
La collettività valdostana con dignità e compostezza ha trovato
dei punti di forza nella solidarietà, nella voglia di ricostruire e
nella fiducia per l'avvenire. Si è fermata solo un attimo per dire
arrivederci a coloro che la calamità ha voluto per sé; in realtà le
vittime sono sempre state presenti assieme a coloro che nel dolore
hanno continuato a palare, pulire, riordinare e adesso si accinge a
ricostruire, produrre, commercializzare e svolgere servizi pubblici
e privati.
Questa Comunità deve prendere atto che l'apparato di protezione
civile ha affrontato una prova molto pesante e che andranno messi
in registro tutti i passaggi risultati insufficienti, quelli da
completare sia a livello centrale che locale, le enormi risorse
umane da valorizzare meglio, attrezzare e addestrare con il
supporto di un quadro normativo aggiornato.
C'è la consapevolezza delle attese, il quadro è chiaro, il
Consiglio e il Governo regionale, i Parlamentari si stanno
attivando non solo per dare rapidamente le risposte attese, ma di
darle nel modo più favorevole possibile.
A parte qualche sbavatura il mondo politico si muove in modo
compatto cercando di concentrare gli sforzi per trovare le migliori
soluzioni ai problemi.
Questa catastrofe ha messo in evidenza l'urgenza di concludere e
attualizzare la pianificazione territoriale come disciplinata dalle
norme in vigore. Da questa esperienza drammatica deve prendere il
via una più attenta incisiva e meno condizionata attività di difesa
idrogeologica, dove ci deve essere anche lo spazio per il non
fare.
Abbiamo consapevolezza che una comunità così duramente toccata e
così reattiva deve poter fare affidamento su di una classe politica
diligente, responsabile e attenta perché questo contribuisce a far
guardare in avanti con fiducia e ottimismo.
Chi, parlo per coloro che sono impegnati in politica, ha passato
le ore più angoscianti dell'alluvione sugli argini dei torrenti o
della Dora, in mezzo all'acqua scura e invadente o si è attivato
per fare girare le macchine del soccorso ha condiviso profondamente
il dolore per la perdite di vite umane, è andato ad aiutare chi è
stato danneggiato a togliere il fango dalle case, dalle cose, dai
ricordi e dal futuro sa quanto la gente ha bisogno di sentire la
politica vicina ad essa. Non possiamo disattendere le loro
attese.
Voglio fare solo un'annotazione: è pervenuta la risoluzione
firmata dai Consiglieri Curtaz, Squarzino e Beneforti;
contrariamente a quello che aveva annunciato il Consigliere Curtaz,
vedo che non compare più nella risoluzione la proposta di destinare
il 30 percento dell'indennità di carica ai consiglieri regionali
per l'alluvione.
Non so se compiacermene oppure no, ne prendo atto, ma voglio
cogliere questa occasione perché ho ritenuto la proposta del
Consigliere Curtaz per certi versi offensiva, sicuramente
mortificante per i consiglieri regionali come me che hanno lasciato
un lavoro decorosamente retribuito per mettersi in questo modo al
servizio della collettività. L'indennità che la collettività mi dà
mi serve per vivere decorosamente e per fare onestamente e
all'altezza il mio lavoro.
A differenza del Consigliere Curtaz, che guadagna 200 milioni
l'anno fuori di qui, e della Consigliera Squarzino che si porta a
casa 50 milioni l'anno oltre a quello che prende qui per me il 30
percento è eccessivo e, quand'anche condividessi l'opportunità di
destinare una parte di questa indennità o di altra entrata, per
ragioni umanitarie lo farei con molta discrezione e con molta più
umiltà e molto meno protagonismo.
Président
La séance est levée, nos travaux reprendront
dans l'après-midi à 16,00 heures.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK