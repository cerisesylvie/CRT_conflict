Consiglio Regionale della Valle d'Aosta - Oggetto del Consiglio n. 1222 del 26 maggio 2010 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
UNIONE EUROPEA E RAPPORTI INTERNAZIONALI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1222 del 26 maggio 2010 - Resoconto
OGGETTO N. 1222/XIII - Disegno di legge: "Disposizioni per
l'adempimento degli obblighi della Regione autonoma Valle d'Aosta
derivanti dall'appartenenza dell'Italia alle Comunità europee.
Attuazione della direttiva 2006/123/CE, relativa ai servizi nel
mercato interno. Legge comunitaria regionale 2010".
TITOLO I
NUOVE DISPOSIZIONI IN MATERIA DI VENDITA DELLA STAMPA
QUOTIDIANA E PERIODICA
Articolo 1
(Ambito di applicazione e definizione del sistema di vendita
della stampa quotidiana e periodica)
1. Il presente titolo disciplina l'attività di vendita della
stampa quotidiana e periodica in conformità alla normativa
comunitaria e statale in materia di tutela della concorrenza, al
fine di favorirne l'organica e razionale diffusione nel territorio
regionale, garantendo il diritto all'informazione e alla diffusione
della cultura in condizioni di imparzialità.
2. Il sistema di vendita nel territorio regionale della
stampa quotidiana e periodica si articola in punti vendita
esclusivi e non esclusivi soggetti alla dichiarazione di inizio
attività di cui all'articolo 5.
Articolo 2
(Punti vendita esclusivi)
1. I punti vendita esclusivi sono gli esercizi adibiti alla
vendita generale di quotidiani e periodici. Essi assicurano parità
di trattamento tra le diverse testate. Rientrano tra i punti
vendita esclusivi gli esercizi già autorizzati alla vendita di
quotidiani e periodici in aggiunta o meno ad altre merci ai sensi
dell'articolo 14 della legge 5 agosto 1981, n. 416 (Disciplina
delle imprese editrici e provvidenze per l'editoria).
2. I punti vendita esclusivi possono destinare una parte
della superficie dell'esercizio alla vendita di prodotti
appartenenti al settore merceologico non alimentare a condizione
che l'esercizio medesimo abbia una superficie di vendita inferiore
o uguale a quella di un esercizio di vicinato e che la superficie
destinata alla vendita dei prodotti appartenenti al settore non
alimentare non sia superiore al 30 per cento della superficie
totale di vendita. È inoltre consentita la vendita di prodotti da
banco preconfezionati quali caramelle, confetti, cioccolatini,
gomme da masticare e simili, senza il possesso dei requisiti
previsti per il commercio di generi alimentari.
3. Fatto salvo quanto previsto al comma 2, la vendita di
quotidiani e periodici effettuata in un punto vendita esclusivo
deve avere il carattere prevalente rispetto alla restante attività
commerciale.
Articolo 3
(Punti vendita non esclusivi)
1. I punti vendita non esclusivi sono gli esercizi adibiti,
in aggiunta ad altre merci, alla vendita di soli quotidiani, di
soli periodici o di entrambe le tipologie di prodotti
editoriali.
2. L'esercizio di un punto vendita non esclusivo è svolto
nell'ambito degli stessi locali per le seguenti attività:
a) rivendite di generi di monopolio;
b) impianti di distribuzione di carburanti;
c) esercizi per la somministrazione di alimenti e
bevande;
d) medie strutture di vendita di grande dimensione;
e) grandi strutture di vendita;
f) esercizi adibiti prevalentemente alla vendita di libri e
prodotti editoriali equiparati, con un limite minimo di superficie
di vendita pari a metri quadrati 120;
g) esercizi a prevalente specializzazione di vendita, con
esclusivo riferimento ai periodici di identica
specializzazione;
h) esercizi di vicinato aventi superficie di vendita
superiore a metri quadrati 100, limitatamente ai Comuni aventi
popolazione inferiore ai 1.000 abitanti e che sono sprovvisti di
punti vendita, sia esclusivi che non esclusivi.
3. La vendita di quotidiani e periodici negli esercizi di cui
al comma 2 è legata e complementare all'attività di vendita
primaria e non può essere fisicamente disgiunta da tale
attività.
4. I punti vendita non esclusivi assicurano parità di
trattamento nell'ambito della tipologia di prodotto editoriale
prescelta, ossia dei soli quotidiani, dei soli periodici o di
entrambe le tipologie.
Articolo 4
(Requisiti morali)
1. Non possono esercitare l'attività di vendita della stampa
quotidiana e periodica:
a) coloro che sono stati dichiarati delinquenti abituali,
professionali o per tendenza, salvo che abbiano ottenuto la
riabilitazione;
b) coloro che hanno riportato, con sentenza passata in
giudicato, una condanna a pena detentiva non inferiore nel minimo a
tre anni per delitto non colposo;
c) coloro che hanno riportato, con sentenza passata in
giudicato, una condanna a pena detentiva per uno dei delitti di cui
al libro II, titolo VIII, capo II, del codice penale, oppure per
ricettazione, riciclaggio, insolvenza fraudolenta, bancarotta
fraudolenta, usura, rapina, delitti contro la persona commessi con
violenza, estorsione;
d) coloro che hanno riportato, con sentenza passata in
giudicato, una condanna per reati contro l'igiene e la sanità
pubblica, compresi i delitti di cui al libro II, titolo VI, capo
II, del codice penale;
e) coloro che hanno riportato, con sentenza passata in
giudicato, due o più condanne, nel quinquennio precedente
all'inizio dell'esercizio dell'attività, per delitti di frode nella
preparazione o nel commercio degli alimenti, previsti da leggi
speciali;
f) coloro che sono sottoposti ad una delle misure di
prevenzione di cui alla legge 27 dicembre 1956, n. 1423 (Misure di
prevenzione nei confronti delle persone pericolose per la sicurezza
e per la pubblica moralità), o nei cui confronti è stata applicata
una delle misure previste dalla legge 31 maggio 1965, n. 575
(Disposizioni contro le organizzazioni criminali di tipo mafioso,
anche straniere), ovvero a misure di sicurezza.
2. Il divieto di esercizio dell'attività, ai sensi del comma
1, lettere b), c), d), ed e), permane per la durata di cinque anni
a decorrere dal giorno in cui la pena è stata scontata. Qualora la
pena si sia estinta in altro modo, il termine di cinque anni
decorre dal giorno del passaggio in giudicato della sentenza, salvo
riabilitazione.
3. Qualora sia stata concessa la sospensione condizionale
della pena, non si applica il divieto di esercizio
dell'attività.
4. In caso di società, associazioni o organismi collettivi, i
requisiti di cui al comma 1 devono essere posseduti dal legale
rappresentante, da altra persona preposta all'attività commerciale
e da tutti i soggetti individuati dall'articolo 2, comma 3, del
decreto del Presidente della Repubblica 3 giugno 1998, n. 252
(Regolamento recante norme per la semplificazione dei procedimenti
relativi al rilascio delle comunicazioni e delle informazioni
antimafia).
Articolo 5
(Dichiarazione di inizio attività)
1. L'apertura, il trasferimento e l'ampliamento di un
esercizio di vendita della stampa quotidiana e periodica, anche a
carattere stagionale, sono soggetti alla dichiarazione di inizio
attività (DIA) di cui all'articolo 22 della legge regionale 6
agosto 2007, n. 19 (Nuove disposizioni in materia di procedimento
amministrativo e di diritto di accesso ai documenti
amministrativi), la cui presentazione deve avvenire presso il
Comune competente per territorio. L'attività può essere iniziata
dalla data di presentazione della dichiarazione attestante il
possesso dei requisiti di legge, con particolare riferimento a
quelli di cui all'articolo 4.
2. Il Comune competente per territorio può adottare
provvedimenti di programmazione per l'apertura di nuovi esercizi,
il trasferimento e l'ampliamento di quelli esistenti volti
a:
a) favorire l'accesso all'informazione e garantire la
fruizione del servizio, in particolare attraverso un incremento
della diffusione dei punti vendita nelle aree territoriali
potenzialmente più rilevanti quali poli scolastici o universitari,
ospedali, strutture ricettive e un rifornimento capillare della
stampa quotidiana e periodica;
b) tutelare e salvaguardare le zone di pregio artistico,
storico, architettonico e ambientale.
3. Per l'adozione dei provvedimenti di programmazione di cui
al comma 2, sono vietati criteri legati alla verifica di natura
economica o fondati sulla prova dell'esistenza di un bisogno
economico o di una domanda di mercato, quali entità delle vendite
di prodotti editoriali e presenza di altri punti vendita esclusivi
o non esclusivi.
4. Sono soggette a semplice comunicazione, da presentare al
Comune competente per territorio:
a) la vendita, nelle sedi di partiti, enti, chiese, comunità
religiose, sindacati, associazioni di pertinenti pubblicazioni
specializzate;
b) la vendita in forma ambulante di quotidiani di partito,
sindacali e religiosi che ricorrano all'opera di volontari a scopo
di propaganda politica, sindacale e religiosa;
c) la vendita nelle sedi di società editrici e delle loro
redazioni distaccate dei giornali da esse editi;
d) la vendita di pubblicazioni specializzate non distribuite
nei punti vendita di cui al presente titolo;
e) la consegna porta a porta e la vendita in forma ambulante
da parte degli editori, distributori ed edicolanti;
f) la vendita di giornali e riviste nelle strutture
turistico-ricettive, ove questa costituisca un servizio ai
clienti;
g) la vendita di giornali e riviste all'interno di strutture
pubbliche o private, l'accesso alle quali è riservato
esclusivamente a determinate categorie di soggetti o regolamentato
con qualsiasi modalità.
5. Il Comune competente per territorio, qualora vengano a
mancare uno o più requisiti previsti per l'esercizio dell'attività
di vendita della stampa quotidiana e periodica o qualora l'attività
stessa sia svolta in contrasto con la normativa vigente, ne
sospende l'esercizio fino ad un massimo di sessanta giorni, previa
diffida all'interessato.
6. Decorso il periodo di sospensione di cui al comma 5 senza
che l'interessato abbia provveduto ad ottemperare alle prescrizioni
impartite, il Comune competente per territorio ordina la chiusura
dell'attività. La chiusura è disposta anche in caso di sospensione
dell'attività per un periodo superiore a dodici mesi,
indipendentemente da intervenuti trasferimenti di
titolarità.
7. L'esercizio dell'attività di vendita della stampa
quotidiana e periodica senza aver presentato la DIA comporta
l'applicazione della sanzione amministrativa pecuniaria del
pagamento di una somma di denaro da euro 600 a euro 3.000.
8. Le funzioni relative alla vigilanza, al controllo e
all'applicazione della sanzione di cui al comma 7 sono svolte dai
Comuni, con le procedure di cui alla legge 24 novembre 1981, n. 689
(Modifiche al sistema penale).
Articolo 6
(Disposizioni finali)
1. Entro sei mesi dalla data di entrata in vigore della
presente legge, i Comuni provvedono all'adeguamento dei piani
comunali, adottati ai sensi della legge regionale 19 agosto 1984,
n. 46 (Disciplina della vendita di giornali e riviste e indirizzi
di programmazione per la formazione dei piani comunali), ai
principi di cui al presente titolo. Decorso tale termine, tali
piani perdono efficacia.
2. Sono abrogate:
a) la l.r. 46/1984;
b) la legge regionale 16 giugno 1988, n. 46.
TITOLO II
MODIFICAZIONI DI LEGGI REGIONALI
CAPO I
DISCIPLINA DELL'ATTIVITÀ DI ESTETISTA
Articolo 7
(Modificazione all'articolo 3 della legge regionale 20 agosto
1993, n. 63)
1. Dopo il comma 1 dell'articolo 3 della legge regionale 20
agosto 1993, n. 63 (Disciplina dell'attività di estetista nella
regione Valle d'Aosta), è aggiunto il seguente:
"1bis. Qualora l'attività lavorativa qualificata sia stata
prestata a tempo parziale, essa è contabilizzata, per le finalità
di cui al comma 1, proporzionalmente al monte ore effettivamente
prestato.".
Articolo 8
(Modificazioni all'articolo 5 della l.r. 63/1993)
1. Al comma 2 dell'articolo 5 della l.r. 63/1993, le parole:
"e la commissione di cui all'articolo 7" sono soppresse.
2. Al comma 5 dell'articolo 5 della l.r. 63/1993, sono
apportate le seguenti modificazioni:
a) la lettera a) è sostituita dalla seguente:
"a) le superfici minime dei locali destinati all'esercizio
dell'attività di estetista, tenuto conto degli addetti
occupati;";
b) la lettera c) è sostituita dalla seguente:
"c) le modalità per la presentazione della dichiarazione di
inizio attività per l'avvio e per il trasferimento dell'esercizio
in altra sede;";
c) dopo la lettera f), è aggiunta la seguente:
"fbis) le procedure e i termini per la sospensione e per la
cessazione dell'attività.".
3. Al comma 6 dell'articolo 5 della l.r. 63/1993, le parole:
"l'autorizzazione deve essere revocata" sono sostituite dalle
seguenti: "l'attività non può essere proseguita".
Articolo 9
(Sostituzione dell'articolo 6 della l.r. 63/1993)
1. L'articolo 6 della l.r. 63/1993 è sostituito dal
seguente:
"Articolo 6
(Dichiarazione di inizio attività)
1. L'esercizio dell'attività di estetista è soggetto alla
dichiarazione di inizio attività (DIA) di cui all'articolo 22 della
legge regionale 6 agosto 2007, n. 19 (Nuove disposizioni in materia
di procedimento amministrativo e di diritto di accesso ai documenti
amministrativi), da presentare al Comune competente per territorio.
L'attività può essere iniziata dalla data di presentazione della
DIA.
2. La DIA è corredata dalla documentazione relativa agli
apparecchi elettromeccanici per uso estetico utilizzati e da una
dichiarazione attestante che l'impresa è diretta da persona avente
la qualificazione professionale richiesta, nonché il possesso delle
prescrizioni contenute nel regolamento comunale di cui all'articolo
5.
3. Ogni variazione relativa a stati, fatti, condizioni e
titolarità dichiarati nella DIA è comunicata, entro e non oltre i
dieci giorni successivi al suo verificarsi, al Comune competente
per territorio.".
Articolo 10
(Inserimento dell'articolo 6bis nella l.r. 63/1993)
1. Dopo l'articolo 6 della l.r. 63/1993, come sostituito
dall'articolo 9, è inserito il seguente:
"Articolo 6bis
(Sospensione e cessazione dell'attività)
1. Il Comune competente per territorio, qualora vengano a
mancare uno o più requisiti previsti per l'esercizio dell'attività
o qualora l'attività stessa sia svolta in contrasto con la
normativa vigente, ne sospende l'esercizio fino ad un massimo di
sessanta giorni, previa diffida all'interessato ad adeguarsi
secondo le procedure e il termine stabiliti dal regolamento
comunale di cui all'articolo 5.
2. Qualora al termine del periodo previsto dal regolamento
comunale l'interessato non abbia provveduto ad ottemperare alle
prescrizioni impartite, il Comune competente per territorio ordina
la chiusura dell'esercizio e trasmette copia del provvedimento di
chiusura, a fini informativi, alla Camera valdostana delle imprese
e delle professioni-Chambre valdôtaine des entreprises et des
activités libérales.".
Articolo 11
(Sostituzione dell'articolo 8 della l.r. 63/1993)
1. L'articolo 8 della l.r. 63/1993 è sostituito dal
seguente:
"Articolo 8
(Esercizio dell'attività)
1. L'attività di estetista è esercitata in forma di impresa,
nel rispetto della normativa vigente in materia. L'estetista che
intende esercitare l'attività deve risultare iscritta all'albo
delle imprese artigiane o nel registro delle imprese.
2. Lo svolgimento dell'attività di estetista, ovunque tale
attività sia esercitata, anche a titolo gratuito, è subordinato al
possesso della qualificazione professionale di cui all'articolo 3.
I dipendenti, i collaboratori e, nel caso di esercizio
dell'attività in forma di cooperativa o societaria, i soci che
esercitano professionalmente l'attività di estetista devono essere
in possesso di tale qualificazione. La maggioranza assoluta dei
soci deve inoltre esercitare l'attività manuale di
estetista.
3. Per ogni sede dell'impresa ove è esercitata l'attività di
estetista deve essere designato, nella persona del titolare, di un
socio partecipante al lavoro, di un familiare coadiuvante o di un
dipendente dell'impresa, almeno un responsabile tecnico in possesso
della qualificazione professionale richiesta. Il responsabile
tecnico garantisce la propria presenza durante lo svolgimento delle
attività di estetica.".
Articolo 12
(Sostituzione dell'articolo 12 della l.r. 63/1993)
1. L'articolo 12 della l.r. 63/1993 è sostituito dal
seguente:
"Articolo 12
(Sanzioni amministrative)
1. L'esercizio dell'attività di estetista senza il possesso
dei requisiti professionali di cui all'articolo 3 o senza aver
presentato la DIA di cui all'articolo 6 comporta l'applicazione
della sanzione amministrativa pecuniaria del pagamento di una somma
di denaro da euro 2.000 a euro 12.000.
2. Le funzioni relative alla vigilanza, al controllo e
all'applicazione delle sanzioni di cui alla presente legge sono
svolte dai Comuni, con le procedure di cui alla legge 24 novembre
1981, n. 689 (Modifiche al sistema penale).".
Articolo 13
(Abrogazioni)
1. Gli articoli 7 e 9 della l.r. 63/1993 sono
abrogati.
CAPO II
ARTIGIANATO
Articolo 14
(Modificazione all'articolo 3 della legge regionale 30
novembre 2001, n. 34)
1. Al comma 6 dell'articolo 3 della legge regionale 30
novembre 2001, n. 34 (Nuova disciplina dell'artigianato.
Abrogazione di leggi regionali in materia di artigianato), le
parole: "Commissione regionale per l'artigianato di cui
all'articolo 13, di seguito denominata Commissione" sono sostituite
dalle seguenti: "Camera valdostana delle imprese e delle
professioni-Chambre valdôtaine des entreprises et des activités
liberales, di seguito denominata Chambre".
Articolo 15
(Sostituzione dell'articolo 6 della l.r. 34/2001)
1. L'articolo 6 della l.r. 34/2001 è sostituito dal
seguente:
"Articolo 6
(Tenuta dell'Albo regionale delle imprese artigiane)
1. La Chambre provvede alla tenuta dell'Albo regionale delle
imprese artigiane, di seguito denominato Albo, al quale devono
iscriversi, con le formalità e nei termini previsti per il registro
delle imprese, le imprese artigiane con sede operativa nel
territorio della regione.
2. L'Albo è pubblico e chiunque può ottenere notizie
contenute nello stesso.
3. L'iscrizione all'Albo è costitutiva della qualifica
artigiana e condizione per la concessione delle agevolazioni a
favore delle imprese artigiane.".
Articolo 16
(Sostituzione dell'articolo 7 della l.r. 34/2001)
1. L'articolo 7 della l.r. 34/2001 è sostituito dal
seguente:
"Articolo 7
(Procedure di iscrizione, modificazione e cancellazione
dall'Albo)
1. Ai fini dell'iscrizione, modificazione e cancellazione
dall'Albo, l'interessato presenta alla Chambre, per via telematica
o su supporto informatico, la comunicazione unica, di seguito
denominata ComUnica, per gli adempimenti di cui all'articolo 9 del
decreto legge 31 gennaio 2007, n. 7 (Misure urgenti per la tutela
dei consumatori, la promozione della concorrenza, lo sviluppo di
attività economiche, la nascita di nuove imprese, la valorizzazione
dell'istruzione tecnico-professionale e la rottamazione di
autoveicoli), convertito, con modificazioni, dalla legge 2 aprile
2007, n. 40.
2. La ComUnica, predisposta sull'apposita modulistica e
corredata dei modelli di iscrizione, modificazione e cancellazione,
delle dichiarazioni sostitutive e delle attestazioni richiesti
dalla legge, vale quale adempimento che consente l'acquisizione
immediata della qualifica di impresa artigiana, con conseguente
iscrizione all'Albo o alla separata sezione per i consorzi e le
società consortili, e l'avvio immediato dell'attività, nonché la
registrazione di modificazioni o cancellazioni, comprese quelle
relative alla perdita dei requisiti previsti dalla legge per
l'iscrizione.
3. La Chambre rilascia contestualmente la ricevuta
dell'avvenuta presentazione della ComUnica e dà notizia alle
amministrazioni competenti e alla Commissione di cui all'articolo
13 della presentazione della stessa, provvedendo ad eseguire le
conseguenti annotazioni nella sezione speciale del registro delle
imprese.
4. Gli effetti costitutivi dell'iscrizione, della
modificazione e della cancellazione dall'Albo o dalla separata
sezione per i consorzi e le società consortili, decorrono dalla
data di presentazione da parte dell'interessato della
ComUnica.
5. È fatta salva la disciplina statale sulla decorrenza degli
effetti dell'iscrizione, modificazione o cancellazione negli
elenchi invalidità, vecchiaia e superstiti.
6. Alle domande di iscrizione, modificazione e cancellazione
dall'Albo e ai documenti emessi, si applicano gli importi dei
diritti di segreteria sull'attività certificativa svolta e
sull'iscrizione in ruoli, elenchi, registri e albi, tenuti dalle
Camere di commercio, industria, artigianato ed
agricoltura.".
Articolo 17
(Sostituzione dell'articolo 9 della l.r. 34/2001)
1. L'articolo 9 della l.r. 34/2001 è sostituito dal
seguente:
"Articolo 9
(Variazioni, cancellazioni, revisioni e accertamenti
d'ufficio)
1. Le imprese artigiane iscritte all'Albo sono tenute a
trasmettere alla Chambre, entro trenta giorni dal verificarsi
dell'evento, la ComUnica in ordine alle variazioni dello stato di
fatto e di diritto riguardanti l'impresa medesima che possono
comportare la perdita dei requisiti per il mantenimento
dell'iscrizione all'Albo.
2. La Chambre, ai fini della verifica della sussistenza dei
requisiti di legge e nei casi in cui abbia notizia di omissioni
degli obblighi di cui al comma 1, dispone accertamenti d'ufficio.
Qualora la Chambre ravvisi la necessità di completare o rettificare
la domanda ovvero di integrare la documentazione, invita l'impresa
richiedente a completare o rettificare la stessa, assegnando un
termine non superiore a trenta giorni, decorso inutilmente il quale
adotta nell'Albo i conseguenti provvedimenti d'ufficio.
3. La Commissione di cui all'articolo 13, qualora abbia
acquisito elementi da cui si desuma l'insussistenza dei requisiti
di cui agli articoli 2, 3 e 4 per l'iscrizione, può richiedere alla
Chambre di avviare la procedura di accertamento d'ufficio a carico
delle imprese iscritte all'Albo in ordine alla sussistenza e
modificazione dei requisiti medesimi.
4. La Direzione regionale del lavoro, gli enti erogatori di
agevolazioni in favore di imprese artigiane e qualsiasi pubblica
amministrazione interessata che, nell'esercizio delle loro
funzioni, riscontrino l'inesistenza di uno dei requisiti di cui
agli articoli 2, 3 e 4, nei riguardi di imprese iscritte all'Albo,
possono richiedere alla Chambre di avviare la procedura di
accertamento d'ufficio in ordine alla sussistenza e modificazione
dei requisiti medesimi.
5. La procedura di accertamento d'ufficio può essere attivata
entro il termine di venti giorni dalla presentazione della ComUnica
o dal ricevimento delle richieste di cui ai commi 3 e 4. I
competenti uffici della Chambre provvedono a comunicare alle
imprese interessate l'avvio del procedimento, affinché presentino
le proprie ragioni o gli elementi integrativi entro il termine
assegnato, comunque non inferiore a dieci giorni. La Chambre decide
in merito entro sessanta giorni dalla presentazione della ComUnica
o dal ricevimento delle richieste di cui ai commi 3 e 4 e trasmette
nei successivi cinque giorni la decisione all'impresa interessata,
nonché agli organi ed enti che hanno richiesto l'accertamento,
affinché provvedano agli adempimenti di competenza.
6. In caso di invalidità, di morte o di intervenuta sentenza
che dichiari l'interdizione o l'inabilitazione dell'imprenditore
artigiano, la relativa impresa può conservare, su richiesta dei
soggetti interessati, l'iscrizione all'Albo, anche in mancanza di
uno dei requisiti di cui agli articoli 2, 3 e 4, per un periodo
massimo di cinque anni o fino al compimento della maggiore età dei
figli minorenni, sempre che l'esercizio dell'impresa sia assunto
dal coniuge o dai figli maggiorenni o minori emancipati o dal
tutore dei figli minorenni dell'imprenditore invalido, deceduto,
interdetto o inabilitato. L'esercizio dell'attività è comunque
subordinato al possesso dei requisiti tecnico-professionali, se
richiesti dalla normativa di settore, da parte del soggetto che
assume la conduzione dell'impresa, il quale, qualora non ne sia in
possesso, può preporre all'esercizio dell'attività medesima un
responsabile tecnico in possesso dei medesimi requisiti.
7. Alle imprese artigiane iscritte all'Albo non si applicano
le disposizioni di cui al decreto legislativo 31 marzo 1998, n. 114
(Riforma della disciplina relativa al settore del commercio, a
norma dell'articolo 4, comma 4, della legge 15 marzo 1997, n. 59),
qualora svolgano attività di vendita nei locali di produzione, o in
locali ad essi contigui, dei beni di propria produzione, ovvero
forniscano al committente beni accessori all'esecuzione dell'opera
o alla prestazione del servizio.
8. Nessuna impresa può adottare quale ditta, insegna o
marchio, una denominazione in cui ricorrano riferimenti
all'artigianato se essa non è iscritta all'Albo; lo stesso divieto
vale per i consorzi e le società consortili fra imprese che non
siano iscritti nella separata sezione dell'Albo. Le relative
funzioni di vigilanza e controllo sono svolte dai Comuni.".
Articolo 18
(Sostituzione dell'articolo 10 della l.r. 34/2001)
1. L'articolo 10 della l.r. 34/2001 è sostituito dal
seguente:
"Articolo 10
(Revisione dell'Albo)
1. La Chambre dispone, ogni cinque anni, la revisione
completa dell'Albo.
2. I criteri e le modalità per la revisione dell'Albo sono
stabiliti dalla Chambre, sentita la Commissione di cui all'articolo
13.".
Articolo 19
(Sostituzione dell'articolo 13 della l.r. 34/2001)
1. L'articolo 13 della l.r. 34/2001 è sostituito dal
seguente:
"Articolo 13
(Commissione regionale per l'artigianato)
1. La Commissione regionale per l'artigianato è l'organo di
tutela e rappresentanza dell'artigianato e ha sede presso la
Chambre.
2. La Commissione, oltre a svolgere le funzioni di cui agli
articoli 4, comma 5, 9, comma 3, e 10, comma 2:
a) coopera all'elaborazione della programmazione regionale
per l'artigianato, svolgendo, anche su incarico della Giunta
regionale o della Chambre, specifici studi ed indagini;
b) esprime pareri sui disegni di legge in materia di
artigianato;
c) attiva le azioni necessarie al fine di contrastare
l'esercizio abusivo delle attività artigiane, anche attraverso le
azioni di cui all'articolo 16;
d) elabora e presenta alla Giunta regionale un rapporto
annuale concernente l'attività svolta.".
Articolo 20
(Modificazioni all'articolo 14 della l.r. 34/2001)
1. Il comma 2 dell'articolo 14 della l.r. 34/2001 è
sostituito dal seguente:
"2. Fanno parte della Commissione:
a) cinque titolari di imprese artigiane con sede operativa
nel territorio della regione, designati dalle organizzazioni
regionali dell'artigianato. I posti sono ripartiti tra le
organizzazioni regionali dell'artigianato in misura proporzionale
al numero degli iscritti, accertato in relazione al numero degli
associati relativi all'anno precedente quello di costituzione o
rinnovo della Commissione. I rappresentanti delle imprese artigiane
possono essere sostituiti in qualsiasi momento su richiesta
motivata dell'organizzazione che li ha designati. La relativa
richiesta è trasmessa al Presidente della Commissione che provvede
a darne comunicazione all'assessorato regionale competente in
materia di artigianato per gli adempimenti conseguenti;
b) un rappresentante di ciascuna delle organizzazioni
regionali dell'artigianato;
c) un rappresentante delle organizzazioni sindacali regionali
più rappresentative dei lavoratori dipendenti, designato
unitariamente dalle organizzazioni medesime. In caso di mancata
designazione unitaria, provvede la Giunta regionale;
d) un rappresentante dell'assessorato regionale competente in
materia di artigianato.".
2. Al comma 3 dell'articolo 14 della l.r. 34/2001, le parole:
"della struttura regionale competente in materia di artigianato"
sono sostituite dalle seguenti: "della Chambre".
Articolo 21
(Modificazioni all'articolo 15 della l.r. 34/2001)
1. Alla lettera b) del comma 2 dell'articolo 15 della l.r.
34/2001, le parole: "un terzo dei" sono sostituite dalle seguenti:
"almeno tre".
2. Il comma 5 dell'articolo 15 della l.r. 34/2001 è
sostituito dal seguente:
"5. In caso di persistenti e gravi irregolarità o di mancato
funzionamento della Commissione, la Giunta regionale ne dispone lo
scioglimento. La Commissione deve essere ricostituita entro
centottanta giorni dalla data del provvedimento di
scioglimento.".
Articolo 22
(Modificazioni all'articolo 16 della l.r. 34/2001)
1. Alla lettera a) del comma 1 dell'articolo 16 della l.r.
34/2001, dopo le parole: "darne immediata comunicazione" sono
inserite le seguenti: "alla Chambre, per le finalità di cui
all'articolo 17, comma 3,".
2. Il comma 2 dell'articolo 16 della l.r. 34/2001 è
sostituito dal seguente:
"2. La Chambre, i Comuni, le amministrazioni, le autorità e
gli uffici ai quali ne è stata data comunicazione informano la
Commissione dell'esito dei controlli effettuati.".
Articolo 23
(Sostituzione dell'articolo 17 della l.r. 34/2001)
1. L'articolo 17 della l.r. 34/2001 è sostituito dal
seguente:
"Articolo 17
(Sanzioni amministrative)
1. In caso di omissione o ritardo nella presentazione della
ComUnica ai fini dell'iscrizione, modificazione o cancellazione
dall'Albo, si applica la sanzione amministrativa pecuniaria del
pagamento di una somma di denaro da euro 50 a euro 600.
2. Le imprese non iscritte all'Albo che si avvalgono di una
ditta o ragione sociale, di un'insegna o di un marchio con
riferimento ad un'attività artigianale, sono punite con una
sanzione amministrativa pecuniaria del pagamento di una somma di
denaro da euro 600 a euro 1.500.
3. Le funzioni relative alla vigilanza, al controllo e
all'applicazione delle sanzioni di cui alla presente legge sono
svolte dalla Chambre o dal Comune competente per territorio, con le
procedure di cui alla legge 24 novembre 1981, n. 689 (Modifiche al
sistema penale).".
Articolo 24
(Modificazione all'articolo 18 della l.r. 34/2001)
1. Il comma 4 dell'articolo 18 della l.r. 34/2001 è
sostituito dal seguente:
"4. I proventi dei diritti di segreteria di cui all'articolo
7, comma 6, sono introitati dalla Chambre. Eventuali altri proventi
dei diritti di segreteria connessi alla gestione di registri, albi
e ruoli sono introitati al capitolo 8200 (Proventi derivanti dai
diritti di segreteria versati per atti o servizi connessi alla
gestione dei ruoli, registri ed albi camerali) dello stato di
previsione dell'entrata del bilancio della Regione.".
Articolo 25
(Disposizioni finali)
1. La Commissione di cui all'articolo 13 della l.r. 34/2001,
in essere alla data di entrata in vigore della presente legge,
rimane in carica sino alla nomina della nuova Commissione nella
composizione prevista dall'articolo 20 della presente legge. La
nomina deve essere effettuata entro centottanta giorni dalla data
di entrata in vigore della presente legge.
2. Sono abrogate le seguenti disposizioni della l.r.
34/2001:
a) gli articoli 8 e 12;
b) il comma 4 dell'articolo 15;
c) il comma 5 dell'articolo 18.
CAPO III
TURISMO
SEZIONE I
STRUTTURE RICETTIVE ALBERGHIERE
Articolo 26
(Modificazioni all'articolo 3 della legge regionale 6 luglio
1984, n. 33)
1. Il comma 5 dell'articolo 3 della legge regionale 6 luglio
1984, n. 33 (Disciplina della classificazione delle aziende
alberghiere), è sostituito dal seguente:
"5. L'attribuzione della classificazione è obbligatoria e
condizione per la presentazione della dichiarazione di inizio
attività di cui all'articolo 3bis.".
Articolo 27
(Inserimento dell'articolo 3bis alla l.r. 33/1984)
1. Dopo l'articolo 3 della l.r. 33/1984, come modificato
dall'articolo 26, è inserito il seguente:
"Articolo 3bis
(Dichiarazione di inizio attività)
1. Chiunque intenda gestire un'azienda alberghiera di cui
all'articolo 2 presenta al Comune competente per territorio la
dichiarazione di inizio attività (DIA) di cui all'articolo 22 della
legge regionale 6 agosto 2007, n. 19 (Nuove disposizioni in materia
di procedimento amministrativo e di diritto di accesso ai documenti
amministrativi), su apposito modulo predisposto dalla struttura
regionale competente in materia di strutture ricettive. L'attività
può essere iniziata dalla data di presentazione della DIA,
corredata della documentazione attestante il possesso dei requisiti
di cui al comma 2.
2. Per l'esercizio dell'attività di cui al comma 1,
l'interessato deve essere in possesso:
a) dei requisiti previsti dal regio decreto 18 giugno 1931,
n. 773 (Approvazione del testo unico delle leggi di pubblica
sicurezza);
b) dei requisiti previsti dalla normativa vigente in materia
di prevenzione incendi, qualora richiesti;
c) dei requisiti igienico-sanitari ed edilizi previsti dalla
normativa vigente;
d) del provvedimento di classificazione dell'azienda
alberghiera, adottato ai sensi dell'articolo 9.
3. Ogni variazione relativa a stati, fatti, condizioni e
titolarità, indicati nella DIA, è comunicata entro e non oltre
dieci giorni dal suo verificarsi, al Comune competente per
territorio che provvede con le modalità di cui all'articolo 3ter.
Il Comune provvede inoltre ad informare la struttura regionale
competente in materia di strutture ricettive e l'Office régional du
tourisme-Ufficio regionale del turismo, di seguito denominato
Office régional.".
Articolo 28
(Inserimento dell'articolo 3ter alla l.r. 33/1984)
1. Dopo l'articolo 3bis della l.r. 33/1984, introdotto
dall'articolo 27, è inserito il seguente:
"Articolo 3ter
(Adempimenti dei Comuni)
1. Entro sessanta giorni dalla data di presentazione della
DIA, il Comune competente per territorio verifica la sussistenza
dei presupposti e dei requisiti di legge richiesti procedendo, se
del caso, ai sensi dell'articolo 22, comma 2, della l.r. 19/2007.
Gli esiti della verifica sono comunicati alla struttura regionale
competente in materia di strutture ricettive e all'Office
régional.".
Articolo 29
(Inserimento dell'articolo 3quater alla l.r. 33/1984)
1. Dopo l'articolo 3ter della l.r. 33/1984, introdotto
dall'articolo 28, è inserito il seguente:
"Articolo 3quater
(Cessazione e sospensione dell'attività)
1. L'esercizio di un'azienda alberghiera senza aver
presentato la DIA comporta, oltre all'applicazione delle sanzioni
amministrative di cui all'articolo 12, la cessazione dell'attività
medesima con provvedimento del Comune competente per
territorio.
2. In caso di sopravvenuta carenza rispetto ad una o più
condizioni che hanno legittimato l'esercizio dell'attività, il
Comune competente per territorio assegna un termine per il
ripristino delle medesime, decorso inutilmente il quale l'attività
è sospesa fino ad un massimo di sessanta giorni. In casi
eccezionali, tale termine può essere prorogato. Trascorso il
periodo di sospensione senza il ripristino delle condizioni di
legge, il Comune competente per territorio dispone la cessazione
dell'attività.
3. I provvedimenti adottati ai sensi del presente articolo
sono comunicati alla struttura regionale competente in materia di
strutture ricettive.".
Articolo 30
(Modificazioni all'articolo 8 della l.r. 33/1984)
1. All'articolo 8 della l.r. 33/1984, sono apportate le
seguenti modificazioni:
a) il comma 3 è sostituito dal seguente:
"3. Qualora durante il quinquennio, e sempre che manchi
almeno un semestre al suo compimento, si siano verificati
cambiamenti nelle condizioni che hanno dato luogo alla
classificazione, il titolare dell'esercizio interessato richiede
una nuova classificazione corrispondente alle mutate condizioni. In
presenza di sopravvenuta carenza di requisiti per il mantenimento
del livello di classificazione assegnato, il titolare
dell'esercizio interessato è tenuto a darne comunicazione alla
struttura regionale competente in materia di strutture ricettive
per l'adozione del provvedimento di revisione della
classificazione. In mancanza della richiesta o della comunicazione,
la struttura regionale competente in materia di strutture ricettive
provvede d'ufficio alla revisione della classificazione.";
b) al comma 5, le parole: "della licenza d'esercizio" sono
sostituite dalle seguenti: "dell'esercizio".
Articolo 31
(Modificazioni all'articolo 9 della l.r. 33/1984)
1. All'articolo 9 della l.r. 33/1984, sono apportate le
seguenti modificazioni:
a) la parola: "denuncia", ovunque ricorra, è sostituita dalla
seguente: "dichiarazione";
b) la parola: "denunciati", ovunque ricorra, è sostituita
dalla seguente: "dichiarati";
c) al comma 1, le parole: "decreto dell'Assessore regionale
al turismo" sono sostituite dalle seguenti: "provvedimento del
dirigente competente in materia di strutture ricettive, da
rilasciarsi entro trenta giorni dalla data di presentazione della
richiesta del soggetto interessato e da pubblicarsi nel Bollettino
ufficiale della Regione. Entro lo stesso termine, la struttura
regionale competente in materia di strutture ricettive può
richiedere agli interessati ulteriori elementi conoscitivi e
valutativi";
d) al comma 4, le parole: "I titolari della licenza di
azienda alberghiera" sono sostituite dalle seguenti: "I titolari di
aziende alberghiere";
e) il comma 6 è sostituito dal seguente:
"6. Alla dichiarazione di cui al comma 5, il soggetto
interessato deve allegare il progetto edilizio, una relazione
descrittiva dell'intervento e il titolo abilitativo sanitario del
fabbricato.";
f) al comma 9, le parole: "il decreto" sono sostituite dalle
seguenti: ", il provvedimento di cui al comma 1,".
Articolo 32
(Sostituzione dell'articolo 12 della l.r. 33/1984)
1. L'articolo 12 della l.r. 33/1984 è sostituito dal
seguente:
"Articolo 12
(Sanzioni amministrative)
1. Chiunque gestisca un'azienda alberghiera senza aver
presentato la DIA, è soggetto alla sanzione amministrativa
pecuniaria del pagamento di una somma di denaro da euro 1.800 a
euro 6.000. In caso di dichiarazioni mendaci o di false
attestazioni, si applica la stessa sanzione.
2. Chiunque gestisca un'azienda alberghiera in violazione
dell'articolo 3bis, comma 3, è soggetto alla sanzione
amministrativa pecuniaria del pagamento di una somma di denaro da
euro 800 a euro 3.000.
3. La violazione di quanto disposto dall'articolo 9, commi 4
e 5, comporta la mancata classificazione dell'azienda alberghiera.
In tale caso, il dirigente competente in materia di strutture
ricettive comunica l'assenza del provvedimento di classificazione
al Comune competente per territorio per i conseguenti
adempimenti.
4. È soggetto alla sanzione amministrativa pecuniaria del
pagamento di una somma di denaro da euro 600 a euro 6.000, il
titolare di azienda alberghiera che:
a) attribuisce al proprio esercizio, con qualsiasi mezzo,
un'attrezzatura non conforme a quella esistente, una classifica o
una denominazione diversa da quella approvata;
b) utilizza i locali destinati ad alloggio dei clienti con un
numero di posti letto superiore rispetto a quanto previsto nel
provvedimento di classificazione.
5. Chiunque attribuisca ad un immobile e ne pubblicizzi in
qualsiasi forma la qualificazione di azienda alberghiera in
violazione delle disposizioni della presente legge, è soggetto alla
sanzione amministrativa pecuniaria del pagamento di una somma di
denaro da euro 4.200 a euro 12.000.
6. In caso di recidiva, le sanzioni di cui al presente
articolo sono raddoppiate.
7. Le funzioni relative alla vigilanza, al controllo e
all'applicazione delle sanzioni di cui al presente articolo sono
svolte dal Comune competente per territorio in relazione a quanto
previsto ai commi 1 e 2 e dalla struttura regionale competente in
materia di strutture ricettive in relazione ai commi 3, 4 e 5, con
le procedure di cui alla legge 24 novembre 1981, n. 689 (Modifiche
al sistema penale).
8. I proventi delle sanzioni amministrative sono introitati
dai Comuni qualora all'applicazione delle stesse provvedano i
Comuni e, negli altri casi, dalla Regione.".
Articolo 33
(Abrogazioni)
1. Sono abrogate le seguenti disposizioni della l.r.
33/1984:
a) i commi 7 e 8 dell'articolo 9;
b) gli articoli 10, 11 e 13.
SEZIONE II
STRUTTURE RICETTIVE EXTRALBERGHIERE
Articolo 34
(Modificazione all'articolo 1 della legge regionale 29 maggio
1996, n. 11)
1. Dopo il comma 1 dell'articolo 1 della legge regionale 29
maggio 1996, n. 11 (Disciplina delle strutture ricettive
extralberghiere), è aggiunto il seguente:
"1bis. L'esercizio dell'attività ricettiva extralberghiera è
consentito esclusivamente in immobili con caratteristiche
strutturali conformi ai requisiti igienico-sanitari, edilizi o di
sicurezza previsti dalla normativa vigente, nonché a quelli sulla
destinazione d'uso dei locali e degli edifici ed è
subordinato:
a) all'iscrizione presso il registro delle imprese, fatta
eccezione per le strutture di cui al comma 1, lettere a), b) e
ebis);
b) al rispetto delle disposizioni previste dalla normativa
vigente in materia di pubblica sicurezza, nonché all'insussistenza
di cause di divieto, di decadenza o di sospensione.".
Articolo 35
(Modificazione all'articolo 2 della l.r. 11/1996)
1. Il comma 3 dell'articolo 2 della l.r. 11/1996 è sostituito
dal seguente:
"3. Nelle case per ferie deve essere garantita non solo la
prestazione dei servizi ricettivi di base, ma anche la
disponibilità di strutture e servizi che consentano di perseguire
le finalità di cui al comma 1, nonché il possesso di un regolamento
interno per l'uso della struttura. Può essere esercitata l'attività
di somministrazione di alimenti e bevande, sempre che sussistano i
requisiti igienico-sanitari previsti dalla normativa vigente,
limitatamente alle sole persone alloggiate e a quelle che possono
utilizzare la struttura in relazione alle finalità sociali cui la
stessa è destinata.".
Articolo 36
(Sostituzione dell'articolo 4 della l.r. 11/1996)
1. L'articolo 4 della l.r. 11/1996 è sostituito dal
seguente:
"Articolo 4
(Dichiarazione di inizio attività)
1. Chiunque intenda gestire le case per ferie presenta al
Comune competente per territorio la dichiarazione di inizio
attività (DIA) di cui all'articolo 22 della legge regionale 6
agosto 2007, n. 19 (Nuove disposizioni in materia di procedimento
amministrativo e di diritto di accesso ai documenti
amministrativi), su apposito modulo predisposto dalla struttura
regionale competente in materia di strutture ricettive. L'attività
può essere iniziata dalla data di presentazione della DIA.
2. Nella DIA sono indicati:
a) le generalità del proprietario dell'immobile e del
soggetto gestore;
b) il possesso dei requisiti di cui agli articoli 1, comma
1bis, e 3, nonché il numero delle camere, dei posti letto distinti
per camera e dei servizi igienici messi a disposizione degli
ospiti;
c) la descrizione dell'arredo e della tipologia di servizi
forniti in rapporto alle finalità cui la struttura è
destinata;
d) il periodo di esercizio dell'attività e la durata minima e
massima dei soggiorni;
e) i soggetti che possono utilizzare la struttura.".
Articolo 37
(Modificazione all'articolo 5 della l.r. 11/1996)
1. Il comma 2 dell'articolo 5 della l.r. 11/1996 è sostituito
dal seguente:
"2. Negli ostelli per la gioventù deve essere garantita non
solo la prestazione dei servizi ricettivi di base, ma anche la
disponibilità di strutture e servizi che consentano di perseguire
le finalità di cui al comma 1, nonché il possesso di un regolamento
interno per l'uso della struttura. Può essere esercitata l'attività
di somministrazione di alimenti e bevande, sempre che sussistano i
requisiti igienico-sanitari previsti dalla normativa vigente,
limitatamente alle sole persone alloggiate e a quelle che possono
utilizzare la struttura in relazione alle finalità sociali cui la
stessa è destinata.".
Articolo 38
(Sostituzione dell'articolo 7 della l.r. 11/1996)
1. L'articolo 7 della l.r. 11/1996 è sostituito dal
seguente:
"Articolo 7
(Dichiarazione di inizio attività)
1. Chiunque intenda gestire gli ostelli per la gioventù
presenta al Comune competente per territorio la DIA di cui
all'articolo 22 della l.r. 19/2007, su apposito modulo predisposto
dalla struttura regionale competente in materia di strutture
ricettive. L'attività può essere iniziata dalla data di
presentazione della DIA.
2. Nella DIA sono indicati:
a) le generalità del proprietario dell'immobile e del
soggetto gestore;
b) il possesso dei requisiti di cui agli articoli 1, comma
1bis, e 6, nonché il numero delle camere, dei posti letto distinti
per camera e dei servizi igienici messi a disposizione degli
ospiti;
c) la descrizione dell'arredo e della tipologia di servizi
forniti in rapporto alle finalità cui la struttura è
destinata;
d) il periodo di esercizio dell'attività e la durata minima e
massima dei soggiorni;
e) i soggetti che possono utilizzare la struttura.".
Articolo 39
(Sostituzione dell'articolo 10 della l.r. 11/1996)
1. L'articolo 10 della l.r. 11/1996 è sostituito dal
seguente:
"Articolo 10
(Dichiarazione di inizio attività)
1. Chiunque intenda gestire i rifugi alpini presenta al
Comune competente per territorio la DIA di cui all'articolo 22
della l.r. 19/2007, su apposito modulo predisposto dalla struttura
regionale competente in materia di strutture ricettive. L'attività
può essere iniziata dalla data di presentazione della DIA.
2. Nella DIA sono indicati:
a) le generalità del proprietario dell'immobile e del
soggetto gestore;
b) il possesso dei requisiti di cui agli articoli 1, comma
1bis, e 9, nonché il numero delle camere, dei posti letto distinti
per camera e dei servizi igienici messi a disposizione degli
ospiti;
c) il periodo di esercizio dell'attività ed i servizi
prestati;
d) gli estremi dell'attestato di abilitazione ed iscrizione
nel relativo elenco professionale regionale ai sensi della
normativa regionale vigente in materia di disciplina della
professione di gestore di rifugio alpino;
e) gli estremi dell'attestato di idoneità psicofisica
all'esercizio della professione, certificata da un medico di sanità
pubblica in data non anteriore a tre mesi dalla data di
presentazione della DIA;
f) le indicazioni concernenti la località dove si trova il
rifugio, l'altitudine e il tipo di manufatto, nonché le vie di
accesso, sentieri o mulattiere.".
Articolo 40
(Modificazione all'articolo 11 della l.r. 11/1996)
1. Al comma 1 dell'articolo 11 della l.r. 11/1996, le parole:
", per periodi non superiori alle quarantotto ore," sono
soppresse.
Articolo 41
(Sostituzione dell'articolo 13 della l.r. 11/1996)
1. L'articolo 13 della l.r. 11/1996 è sostituito dal
seguente:
"Articolo 13
(Dichiarazione di inizio attività)
1. Chiunque intenda gestire i posti tappa escursionistici
presenta al Comune competente per territorio la DIA di cui
all'articolo 22 della l.r. 19/2007, su apposito modulo predisposto
dalla struttura regionale competente in materia di strutture
ricettive. L'attività può essere iniziata dalla data di
presentazione della DIA.
2. Nella DIA sono indicati:
a) le generalità del proprietario dell'immobile e del
soggetto gestore;
b) il possesso dei requisiti di cui agli articoli 1, comma
1bis, e 12, nonché il numero delle camere, dei posti letto distinti
per camera e dei servizi igienici messi a disposizione degli
ospiti;
c) il periodo di esercizio dell'attività ed i servizi
prestati.".
Articolo 42
(Sostituzione dell'articolo 16 della l.r. 11/1996)
1. L'articolo 16 della l.r. 11/1996 è sostituito dal
seguente:
"Articolo 16
(Dichiarazione di inizio attività)
1. Chiunque intenda gestire l'attività di affittacamere
presenta al Comune competente per territorio la DIA di cui
all'articolo 22 della l.r. 19/2007, su apposito modulo predisposto
dalla struttura regionale competente in materia di strutture
ricettive. L'attività può essere iniziata dalla data di
presentazione della DIA.
2. Nella DIA sono indicati:
a) le generalità del proprietario dell'immobile e del
soggetto gestore;
b) il possesso dei requisiti di cui agli articoli 1, comma
1bis, e 15, nonché il numero e l'ubicazione delle camere destinate
all'attività ricettiva, dei posti letto distinti per camera e dei
servizi igienici messi a disposizione degli ospiti;
c) il periodo di esercizio dell'attività;
d) le caratteristiche e le modalità di prestazione dei
servizi offerti;
e) gli estremi dell'atto di approvazione dell'assemblea dei
condomini, qualora l'attività sia esercitata in unità
condominiali.".
Articolo 43
(Modificazione all'articolo 16bis della l.r. 11/1996)
1. Il comma 3 dell'articolo 16bis della l.r. 11/1996 è
sostituito dal seguente:
"3. L'esercizio dell'attività di bed & breakfast-chambre
et petit déjeuner non costituisce cambio di destinazione d'uso
dell'immobile a fini urbanistici e comporta, per i proprietari o
possessori dei locali, l'obbligo di compresenza con gli ospiti nel
medesimo immobile per i periodi in cui l'attività è
esercitata.".
Articolo 44
(Sostituzione dell'articolo 16quater della l.r.
11/1996)
1. L'articolo 16quater della l.r. 11/1996 è sostituito dal
seguente:
"Articolo 16quater
(Dichiarazione di inizio attività)
1. Chiunque intenda gestire i bed & breakfast-chambre et
petit déjeuner presenta al Comune competente per territorio la DIA
di cui all'articolo 22 della l.r. 19/2007, su apposito modulo
predisposto dalla struttura regionale competente in materia di
strutture ricettive. L'attività può essere iniziata dalla data di
presentazione della DIA.
2. Nella DIA sono indicati:
a) le generalità del proprietario dell'immobile e del
soggetto gestore;
b) il possesso dei requisiti di cui agli articoli 1, comma
1bis, e 16ter, nonché il numero e l'ubicazione delle camere
destinate all'attività ricettiva, dei posti letto distinti per
camera e dei servizi igienici messi a disposizione degli
ospiti;
c) il periodo di esercizio dell'attività ed i servizi
prestati;
d) gli estremi dell'atto di approvazione dell'assemblea dei
condomini, qualora l'attività sia esercitata in unità
condominiali.".
Articolo 45
(Sostituzione dell'articolo 19 della l.r. 11/1996)
1. L'articolo 19 della l.r. 11/1996 è sostituito dal
seguente:
"Articolo 19
(Dichiarazione di inizio attività)
1. Chiunque intenda gestire le case e appartamenti per
vacanze presenta al Comune competente per territorio la DIA di cui
all'articolo 22 della l.r. 19/2007, su apposito modulo predisposto
dalla struttura regionale competente in materia di strutture
ricettive. L'attività può essere iniziata dalla data di
presentazione della DIA.
2. Nella DIA sono indicati:
a) le generalità del proprietario dell'immobile e del
soggetto gestore;
b) il possesso dei requisiti di cui agli articoli 1, comma
1bis, e 18, nonché il numero, l'ubicazione e le caratteristiche
delle unità abitative destinate all'attività ricettiva, dei posti
letto distinti per unità abitativa e dei servizi igienici messi a
disposizione degli ospiti;
c) il periodo di esercizio dell'attività;
d) le caratteristiche e modalità di prestazione dei servizi
offerti;
e) gli estremi dell'atto di approvazione dell'assemblea dei
condomini, qualora l'attività sia esercitata in unità
condominiali.".
Articolo 46
(Sostituzione dell'articolo 20 della l.r. 11/1996)
1. L'articolo 20 della l.r. 11/1996 è sostituito dal
seguente:
"Articolo 20
(Adempimenti dei Comuni)
1. Entro sessanta giorni dalla data di presentazione della
DIA, il Comune competente per territorio verifica la sussistenza
dei presupposti e dei requisiti di legge richiesti procedendo, se
del caso, ai sensi dell'articolo 22, comma 2, della l.r. 19/2007.
Entro lo stesso termine, il Comune effettua, inoltre, apposito
sopralluogo diretto a verificare l'idoneità della struttura
all'esercizio dell'attività ricettiva extralberghiera; gli esiti
del sopralluogo sono comunicati alla struttura regionale competente
in materia di strutture ricettive e all'Office régional du
tourisme-Ufficio regionale del turismo.
2. Ogni variazione relativa a stati, fatti, condizioni e
titolarità, indicati nella DIA è comunicata, entro e non oltre
dieci giorni dal suo verificarsi, al Comune competente per
territorio che provvede con le modalità di cui al comma
1.".
Articolo 47
(Sostituzione dell'articolo 22 della l.r. 11/1996)
1. L'articolo 22 della l.r. 11/1996 è sostituito dal
seguente:
"Articolo 22
(Cessazione e sospensione dell'attività)
1. L'esercizio di un'attività ricettiva extralberghiera senza
aver presentato la DIA comporta, oltre all'applicazione delle
sanzioni amministrative di cui all'articolo 28, la cessazione
dell'attività medesima con provvedimento del Comune competente per
territorio.
2. In caso di sopravvenuta carenza rispetto a una o più
condizioni che hanno legittimato l'esercizio dell'attività, il
Comune competente per territorio assegna un termine per il
ripristino delle medesime, decorso inutilmente il quale l'attività
è sospesa fino ad un massimo di sessanta giorni. In casi
eccezionali, tale termine può essere prorogato. Trascorso il
periodo di sospensione senza il ripristino delle condizioni di
legge, il Comune competente per territorio dispone la cessazione
dell'attività.
3. I provvedimenti adottati ai sensi del presente articolo
sono comunicati alla struttura regionale competente in materia di
strutture ricettive.".
Articolo 48
(Modificazione all'articolo 23 della l.r. 11/1996)
1. Al comma 1 dell'articolo 23 della l.r. 11/1996, le parole:
"del rilascio delle autorizzazioni" sono sostituite dalle seguenti:
"della presentazione della DIA".
Articolo 49
(Modificazioni all'articolo 24 della l.r. 11/1996)
1. All'articolo 24 della l.r. 11/1996, sono apportate le
seguenti modificazioni:
a) ai commi 1 e 2, le parole: "titolare dell'autorizzazione
all'esercizio" sono sostituite dalle seguenti: "titolare
dell'attività ricettiva extralberghiera";
b) al comma 4, le parole: "dall'ottenimento
dell'autorizzazione all'esercizio" sono sostituite dalle seguenti:
"dalla data di presentazione della DIA".
Articolo 50
(Sostituzione dell'articolo 28 della l.r. 11/1996)
1. L'articolo 28 della l.r. 11/1996 è sostituito dal
seguente:
"Articolo 28
(Sanzioni amministrative)
1. Chiunque gestisca una delle attività ricettive
extralberghiere disciplinate dalla presente legge senza aver
presentato la DIA di cui agli articoli 4, 7, 10, 13, 16, 16quater e
19, è soggetto alla sanzione amministrativa pecuniaria del
pagamento di una somma di denaro da euro 1.800 a euro 6.000. In
caso di dichiarazioni mendaci o di false attestazioni, si applica
la stessa sanzione.
2. Chiunque gestisca una delle attività ricettive
extralberghiere disciplinate dalla presente legge in violazione
dell'articolo 20, comma 2, è soggetto alla sanzione amministrativa
pecuniaria del pagamento di una somma di denaro da euro 800 a euro
3.000.
3. È soggetto alla sanzione amministrativa pecuniaria del
pagamento di una somma di denaro da euro 600 a euro 6.000, il
titolare di una delle attività ricettive extralberghiere
disciplinate dalla presente legge che:
a) attribuisce alla propria attività, con qualsiasi mezzo,
un'attrezzatura non conforme a quella esistente, o una
denominazione diversa da quella dichiarata;
b) utilizza i locali destinati ad alloggio dei clienti con un
numero di posti letto superiore rispetto a quanto
dichiarato.
4. Chiunque attribuisca ad un immobile e ne pubblicizzi in
qualsiasi forma la qualificazione di attività ricettiva
extralberghiera in violazione delle disposizioni della presente
legge è soggetto alla sanzione amministrativa pecuniaria del
pagamento di una somma di denaro da euro 4.200 a euro
12.000.
5. La mancata o incompleta comunicazione dei prezzi entro i
termini stabiliti dall'articolo 24 e l'omessa esposizione di
tabelle e cartellini prezzi, ove previsti, comporta la sanzione
amministrativa pecuniaria del pagamento di una somma di denaro da
euro 500 a euro 1.200.
6. Fatto salvo quanto disposto dalla normativa statale
vigente in materia di prezzi, l'applicazione di prezzi difformi da
quelli comunicati comporta la sanzione amministrativa pecuniaria
del pagamento di una somma di denaro da euro 1.000 a euro
2.400.
7. In caso di recidiva, le sanzioni di cui al presente
articolo sono raddoppiate.
8. All'accertamento delle violazioni di cui al presente
articolo e all'applicazione delle relative sanzioni provvede il
Comune competente per territorio con le procedure di cui alla legge
24 novembre 1981, n. 689 (Modifiche al sistema penale).
9. I proventi delle sanzioni amministrative sono introitati
dai Comuni.".
Articolo 51
(Abrogazioni)
1. Sono abrogate le seguenti disposizioni della l.r.
11/1996:
a) l'articolo 16quinquies;
b) l'articolo 21;
c) l'articolo 29;
d) il comma 2 dell'articolo 30.
SEZIONE III
COMPLESSI RICETTIVI ALL'APERTO
Articolo 52
(Modificazioni alla legge regionale 24 giugno 2002, n.
8)
1. Nella legge regionale 24 giugno 2002, n. 8 (Disciplina dei
complessi ricettivi all'aperto e norme in materia di turismo
itinerante. Abrogazione della legge regionale 22 luglio 1980, n.
34), le parole: "titolare dell'autorizzazione all'esercizio",
ovunque ricorrano, sono sostituite dalle seguenti: "titolare del
complesso ricettivo all'aperto".
Articolo 53
(Modificazione all'articolo 5 della l.r. 8/2002)
1. Al comma 4 dell'articolo 5 della l.r. 8/2002, dopo le
parole: "ha durata quinquennale" sono aggiunte le seguenti: "; tale
provvedimento è adottato entro trenta giorni dalla data di
presentazione della domanda del soggetto interessato ed è
pubblicato nel Bollettino ufficiale della Regione. Entro lo stesso
termine, la struttura competente può richiedere agli interessati
ulteriori elementi conoscitivi e valutativi".
Articolo 54
(Sostituzione dell'articolo 6 della l.r. 8/2002)
1. L'articolo 6 della l.r. 8/2002 è sostituito dal
seguente:
"Articolo 6
(Dichiarazione di inizio attività)
1. Chiunque intenda gestire uno dei complessi ricettivi
all'aperto di cui all'articolo 2, presenta al Comune competente per
territorio la dichiarazione di inizio attività (DIA) di cui
all'articolo 22 della legge regionale 6 agosto 2007, n. 19 (Nuove
disposizioni in materia di procedimento amministrativo e di diritto
di accesso ai documenti amministrativi), su apposito modulo
predisposto dalla struttura regionale competente in materia di
strutture ricettive. L'attività può essere iniziata dalla data di
presentazione della DIA, corredata della documentazione attestante
il possesso dei requisiti di cui al comma 2.
2. Per l'esercizio dell'attività di cui al comma 1,
l'interessato deve essere in possesso:
a) dei requisiti previsti dal regio decreto 18 giugno 1931,
n. 773 (Approvazione del testo unico delle leggi di pubblica
sicurezza);
b) dei requisiti previsti dalla normativa vigente in materia
di prevenzione incendi, qualora richiesti;
c) dei requisiti igienico-sanitari ed edilizi, previsti dalla
normativa vigente;
d) del provvedimento di classificazione del complesso
ricettivo, adottato ai sensi dell'articolo 5.
3. Ogni variazione relativa a stati, fatti, condizioni e
titolarità, indicati nella DIA, è comunicata entro e non oltre
dieci giorni dal suo verificarsi, al Comune competente per
territorio che provvede con le modalità di cui all'articolo 6bis.
Il Comune provvede inoltre ad informare la struttura regionale
competente in materia di strutture ricettive e l'Office régional du
tourisme-Ufficio regionale del turismo, di seguito denominato
Office régional.".
Articolo 55
(Inserimento dell'articolo 6bis alla l.r. 8/2002)
1. Dopo l'articolo 6 della l.r. 8/2002, come sostituito
dall'articolo 54, è inserito il seguente:
"Articolo 6bis
(Adempimenti dei Comuni)
1. Entro sessanta giorni dalla data di presentazione della
DIA, il Comune competente per territorio verifica la sussistenza
dei presupposti e dei requisiti di legge richiesti procedendo, se
del caso, ai sensi dell'articolo 22, comma 2, della l.r. 19/2007.
Gli esiti della verifica sono comunicati alla struttura regionale
competente in materia di strutture ricettive e all'Office
régional.".
Articolo 56
(Sostituzione dell'articolo 9 della l.r. 8/2002)
1. L'articolo 9 della l.r. 8/2002 è sostituito dal
seguente:
"Articolo 9
(Cessazione e sospensione dell'attività)
1. L'esercizio di un complesso ricettivo all'aperto senza
aver presentato la DIA comporta, oltre all'applicazione delle
sanzioni amministrative di cui all'articolo 14, la cessazione
dell'attività medesima, con provvedimento del Comune competente per
territorio.
2. In caso di sopravvenuta carenza rispetto ad una o più
condizioni che hanno legittimato l'esercizio dell'attività, il
Comune competente per territorio assegna un termine per il
ripristino delle medesime, decorso inutilmente il quale l'attività
è sospesa fino ad un massimo di sessanta giorni. In casi
eccezionali, tale termine può essere prorogato.
3. In caso di violazione degli obblighi di cui all'articolo
10, il Comune competente per territorio dispone la sospensione
dell'attività fino ad un massimo di trenta giorni.
4. Trascorso il periodo di sospensione senza il ripristino
delle condizioni di legge, il Comune competente per territorio
dispone la cessazione dell'attività.
5. I provvedimenti adottati ai sensi del presente articolo
sono comunicati alla struttura regionale competente in materia di
strutture ricettive.".
Articolo 57
(Modificazione all'articolo 12 della l.r. 8/2002)
1. Al comma 4 dell'articolo 12 della l.r. 8/2002, le parole:
"dall'ottenimento dell'autorizzazione all'esercizio" sono
sostituite dalle seguenti: "dalla data di presentazione della
DIA".
Articolo 58
(Modificazioni all'articolo 14 della l.r. 8/2002)
1. All'articolo 14 della l.r. 8/2002, sono apportate le
seguenti modificazioni:
a) il comma 1 è sostituito dal seguente:
"1. Chiunque gestisca un complesso ricettivo all'aperto senza
aver presentato la DIA è soggetto alla sanzione amministrativa
pecuniaria del pagamento di una somma di denaro da euro 1.000 a
euro 5.200. In caso di dichiarazioni mendaci o di false
attestazioni, si applica la stessa sanzione.";
b) dopo il comma 1, come sostituito dalla lettera a), è
inserito il seguente:
"1bis. Chiunque gestisca un complesso ricettivo all'aperto in
violazione dell'articolo 6, comma 3, è soggetto alla sanzione
amministrativa pecuniaria del pagamento di una somma di denaro da
euro 1.000 a euro 3.000.".
Articolo 59
(Abrogazioni)
1. Sono abrogate le seguenti disposizioni della l.r.
8/2002:
a) il comma 2 dell'articolo 13;
b) la lettera b) del comma 4 dell'articolo 14.
SEZIONE IV
PROFESSIONI TURISTICHE
Articolo 60
(Modificazioni alle leggi regionali 21 gennaio 2003, n. 1, e
29 marzo 2007, n. 4)
1. All'articolo 16 della legge regionale 21 gennaio 2003, n.
1 (Nuovo ordinamento delle professioni di guida turistica, di
accompagnatore turistico, di guida escursionistica naturalistica,
di accompagnatore di turismo equestre e di maestro di mountain bike
e di ciclismo fuoristrada. Abrogazione delle leggi regionali 23
agosto 1991, n. 34 e 24 dicembre 1996, n. 42. Modificazioni alle
leggi regionali 13 maggio 1993, n. 33 e 7 marzo 1997, n. 7), sono
apportate le seguenti modificazioni:
a) il comma 3 è abrogato;
b) al comma 4, le parole: "di cui ai commi 1, 2 e 3" sono
sostituite dalle seguenti: "di cui ai commi 1 e 2".
2. Il comma 7 dell'articolo 35 della legge regionale 29 marzo
2007, n. 4 (Manutenzione, per l'anno 2007, del sistema normativo
regionale. Modificazioni di leggi regionali e altre disposizioni),
è abrogato.
CAPO IV
DICHIARAZIONE DI INIZIO ATTIVITÀ E SILENZIO ASSENSO
Articolo 61
(Sostituzione dell'articolo 22 della legge regionale 6 agosto
2007, n. 19)
1. L'articolo 22 della legge regionale 6 agosto 2007, n. 19
(Nuove disposizioni in materia di procedimento amministrativo e di
diritto di accesso ai documenti amministrativi), è sostituito dal
seguente:
"Articolo 22
(Dichiarazione di inizio attività)
1. In tutti i casi in cui l'esercizio di un'attività privata
è subordinato ad autorizzazione, a licenza, ad abilitazione, a
nullaosta, a permesso o ad altri atti di consenso comunque
denominati, ad eccezione di quelli rilasciati ai sensi della
normativa vigente in materia di tutela ambientale,
paesaggistico-territoriale, del patrimonio culturale, della salute
o della pubblica incolumità, il cui rilascio dipende esclusivamente
dall'accertamento dei presupposti e dei requisiti di legge e per il
quale non è previsto alcun limite o contingente complessivo per il
rilascio degli atti stessi, l'atto di consenso è sostituito da una
dichiarazione di inizio attività da parte dell'interessato
all'amministrazione competente, anche corredata da dichiarazioni
sostitutive di certificazione o di atto di notorietà, attestante
l'esistenza dei presupposti e dei requisiti di legge.
2. Nei casi di cui al comma 1 spetta all'amministrazione
competente, entro e non oltre trenta giorni dalla dichiarazione,
verificare d'ufficio la sussistenza dei presupposti e dei requisiti
di legge richiesti e disporre, se del caso, con provvedimento
motivato da notificare all'interessato entro il medesimo termine,
il divieto di prosecuzione dell'attività e la rimozione dei suoi
effetti, salvo che, ove ciò sia possibile, l'interessato provveda a
conformare alla normativa vigente detta attività e i suoi effetti
entro il termine prefissatogli, comunque non inferiore a trenta
giorni. È fatto salvo il potere dell'amministrazione competente di
assumere determinazioni in via di autotutela ai sensi degli
articoli 21quinquies e 21nonies della legge 7 agosto 1990, n. 241
(Nuove norme in materia di procedimento amministrativo e di diritto
di accesso ai documenti amministrativi). Nei casi in cui la legge
prevede l'acquisizione di pareri di organi o enti appositi, il
termine per l'adozione dei provvedimenti di divieto di prosecuzione
dell'attività e di rimozione dei suoi effetti sono sospesi, fino
all'acquisizione del parere, per un massimo di trenta giorni,
decorsi i quali l'amministrazione competente può adottare i propri
provvedimenti indipendentemente dall'acquisizione del parere. Della
sospensione è data comunicazione all'interessato.
3. L'attività oggetto della dichiarazione di cui al comma 1
può essere iniziata decorsi trenta giorni dalla data di
presentazione della dichiarazione all'amministrazione competente.
Nel caso in cui la dichiarazione di inizio attività abbia ad
oggetto l'esercizio di attività di cui alla direttiva 2006/123/CE
del Parlamento europeo e del Consiglio, del 12 dicembre 2006,
relativa ai servizi nel mercato interno, l'attività, ove non
diversamente previsto, può essere iniziata dalla data di
presentazione della dichiarazione all'amministrazione
competente.
4. Restano ferme le disposizioni di legge vigenti che, per
l'inizio dell'attività e per l'adozione da parte
dell'amministrazione competente di provvedimenti di divieto di
prosecuzione dell'attività e di rimozione dei suoi effetti,
prevedono una disciplina speciale oppure termini diversi rispetto a
quelli previsti dal presente articolo.".
Articolo 62
(Sostituzione dell'articolo 23 della l.r. 19/2007)
1. L'articolo 23 della l.r. 19/2007 è sostituito dal
seguente:
"Articolo 23
(Silenzio assenso)
1. Fatta salva l'applicazione dell'articolo 22, nei
procedimenti a domanda di parte per il rilascio di provvedimenti
amministrativi il silenzio dell'amministrazione competente equivale
a provvedimento di accoglimento della domanda, senza necessità di
ulteriori istanze o diffide, se la medesima amministrazione non
comunica all'interessato, nel termine di cui all'articolo 3, commi
3 o 4, il provvedimento di diniego, ovvero non procede ai sensi del
comma 2.
2. L'amministrazione competente può indire, entro trenta
giorni dalla data di presentazione della domanda di cui al comma 1,
una conferenza di servizi ai sensi del capo VI, sezione II, anche
tenendo conto delle situazioni giuridiche soggettive dei
controinteressati.
3. Nei casi in cui il silenzio dell'amministrazione equivale
ad accoglimento della domanda, l'amministrazione competente può
assumere determinazioni in via di autotutela ai sensi degli
articoli 21quinquies e 21nonies della l. 241/1990.
4. Ai procedimenti di cui al comma 1 si applicano le
disposizioni di cui agli articoli 5 e 16.
5. Le disposizioni di cui al presente articolo non si
applicano agli atti e ai procedimenti in materia di tutela
ambientale, paesaggistico-territoriale, del patrimonio culturale,
della salute o della pubblica incolumità, ai casi in cui la legge
qualifica il silenzio dell'amministrazione come rigetto
dell'istanza, nonché agli atti e procedimenti individuati con
deliberazione della Giunta regionale.".
Articolo 63
(Inserimento dell'articolo 23bis nella l.r. 19/2007)
1. Dopo l'articolo 23 della l.r. 19/2007, come sostituito
dall'articolo 62, è inserito il seguente:
"Articolo 23bis
(Disposizioni sanzionatorie)
1. Con la dichiarazione o con la domanda di cui agli articoli
22 e 23, l'interessato deve dichiarare la sussistenza dei
presupposti e dei requisiti di legge richiesti. In caso di
dichiarazioni mendaci o di false attestazioni non è ammessa la
conformazione dell'attività e dei suoi effetti a legge e si
applicano le sanzioni previste dalla normativa vigente in
materia.
2. Le sanzioni previste in caso di svolgimento dell'attività
in carenza dell'atto di assenso dell'amministrazione o in
difformità di esso si applicano anche nei riguardi di coloro i
quali diano inizio all'attività ai sensi degli articoli 22 e 23 in
mancanza dei requisiti richiesti o, comunque, in contrasto con la
normativa vigente in materia.".
Président
- La parole au rapporteur, le Conseiller
Caveri.
Caveri (UV)
- Sì, mi esprimo qui a nome anche del
correlatore, dell'altro relatore: il collega Andrea Rosset. Non
voglio essere noioso, per cui sarò rapido nel dirvi come questo
disegno di legge rientri nella discussione che abbiamo fatto
precedentemente, cioè rientri in quella legge del 2006
sull'attività europea della nostra Regione, che prevede che ogni
anno il Consiglio Valle approvi una legge comunitaria, e fu una
scelta a mio avviso giusta, una scelta intelligente, perché
precedentemente i nostri interventi sulla legislazione europea
venivano fatti "a spizzichi e bocconi", mentre questo lavoro di
verifica continua della ricaduta della legislazione europea sulle
nostre leggi è in qualche maniera conseguente alla necessità di
fare in modo che la nostra legislazione sia sempre legata e
corrispondente agli obblighi che ci derivano dalla politica
comunitaria.
Quest'anno la legge conclude in alcuni suoi articoli un discorso
avviato lo scorso anno sulle professioni e poi si occupa in
particolare dell'impatto di una parte della cosiddetta "direttiva
Bolkenstein" su una serie di attività economiche. La direttiva
Bolkenstein ha preso il nome dal commissario europeo dell'epoca
della Commissione Prodi, che si era occupato della
liberalizzazione, con una propria direttiva, nel settore dei
servizi; una direttiva che fece molto discutere, e probabilmente fu
una delle ragioni anche della scelta di alcuni paesi di bloccare il
processo di adesione al cosiddetto "Trattato costituzionale", che
venne bocciato prima dall'Olanda e poi dai Francesi. Si fece
attorno a questo processo di liberalizzazione una sorta di processo
all'Unione europea.
Va detto però che in questa fase limitata di recepimento la
Regione si occupa di una serie di settori, lo fa - direi
intelligentemente - con una propria legislazione, pur tenendo conto
del decreto legislativo recente, ma spingendosi anche a
regolamentare dei settori che evidentemente sono sfuggiti
all'interesse del legislatore nazionale. Da questo punto di vista
vorrei brevissimamente ricordare di cosa ci occupiamo: un primo
settore, che è nei primi articoli, è un esempio di legislazione
originale che riguarda la liberalizzazione della vendita dei
giornali. Un settore nel quale altre Regioni sono intervenute,
mentre a livello statale c'è stato un piccolo passo indietro
nell'ultimo decreto legislativo. Personalmente sono convinto che
questa liberalizzazione è sicuramente vantaggiosa per la diffusione
dei giornali, perché oggi la limitatezza di punti vendita aveva
creato un qualche problema.
Vorrei poi ricordare che ci occupiamo di una serie di
professioni; la logica è quella dell'inizio di attività facilitato,
senza attendere le pratiche burocratiche come in passato, per cui
nel settore della professione di estetista - come per molte altre
professioni - ci sarà una possibilità di una rapida apertura di
questi saloni di bellezza, legati però ad una serie di criteri di
sicurezza, di igiene che limitano quella che potrebbe essere una
liberalizzazione selvaggia. Lo dico un po' simpaticamente, non
abbiamo recepito una richiesta degli artigiani che era quella di
dire: prevedete che non si possono fare i massaggi in giro avendo
idea dei massaggiatori cinesi sulle spiagge. Insomma, come abbiamo
scherzosamente detto agli artigiani: per adesso non abbiamo ancora
il mare! Spero che la Giunta possa disporre in un prossimo futuro
anche di uno sbocco al mare, ma le spiagge non le abbiamo ancora e
sulla Dora vedo abbastanza difficile aggirarsi delle estetiste
cinesi per fare i massaggi...
(interruzione di un Consigliere, fuori microfono)
...negli chalet, ma quella è altra cosa, Consigliere, lei è
abituato all'Africa...
A parte gli scherzi, vorrei dire che c'è una liberalizzazione
maggiore anche dell'iscrizione all'Albo degli artigiani, c'è un
principio fondamentale nella Bolkenstein, cioè che chi fa una certa
professione non può decidere dell'ingresso o meno in una certa
professione, e questo ha un po' ridimensionato il ruolo della
commissione degli artigiani, che comunque viene mantenuta. Abbiamo
poi presentato un emendamento che consente loro una maggiore
vigilanza sul fatto soprattutto che in fase di autocertificazione
chi vuole diventare artigiano magari non compia delle
autocertificazioni che non sono fondate. Poi c'è il mare delle
attività turistiche, alberghiere ed extralberghiere, rifugi,
alberghi, RTA, cioè è più facile aprire queste attività.
Per quel che riguarda i Bed & Breakfast, c'è stata, con
l'accettazione da parte della Giunta, l'introduzione di un
emendamento che consente ai Bed & Breakfast, come prevedeva la
legge precedentemente... i Bed & Breakfast non sono aziende
vere e proprie, ma sono famiglie che danno un'ospitalità... ho
visto però che c'è un emendamento in questo senso del gruppo ALPE,
di poter tenere quest'attività a 50 metri dall'attività principale,
dove il gestore deve vivere per poter fare questo tipo di
ospitalità.
Per quel che riguarda i rifugi alpini, questo è un altro
emendamento concordato con la Giunta, il decreto legislativo
nazionale era un po' ambiguo e rischiava di potersi interpretare,
come la legge prevede per gli ostelli, che la mescita di bevande e
la somministrazione di cibi nei rifugi potesse essere dedicata
esclusivamente a chi pernottava nei rifugi. Questo avrebbe avuto un
impatto negativo, perché sappiamo bene che per fortuna i nostri
rifugi alpini sono anche una tappa alla quale si va per passare una
giornata e non obbligatoriamente per dormire, ma anche per fruire
dell'ospitalità o per bere qualcosa; quindi questa è una
precisazione che c'è nel testo.
Nella discussione in commissione era emersa anche una questione
posta dai colleghi di ALPE, che era quella dei posti tappa, cioè di
come mai si toglie quella norma che prevedeva che nei
dortoirs
non si potesse dormire più di 48 ore. Anche questa,
nella ricognizione, si ritiene che sia una limitazione non coerente
con la direttiva comunitaria; era un impedimento al libero
esercizio dell'impresa che, pur avendo delle motivazioni storiche,
oggi doveva cadere.
Credo che noi possiamo essere contenti di questa legge
comunitaria, naturalmente - lo dico come un appello a noi stessi e
all'insieme dei dirigenti regionali - la cultura europeista non è
un fatto semplice, non è sempre facile seguire la normazione
europea che è estremamente complessa. Oggi, fra l'altro, verrà meno
tutta quella parte di normazione europea con il Trattato di Lisbona
che si chiamava "comitologia", che era una cosa un po' misteriosa
che si occupava di singole nicchie; oggi questa normazione emerge
in superficie, perché sarà sottoposta anche a controlli da parte
del Parlamento europeo, quindi possiamo dire che ogni anno ai
funzionari dell'Amministrazione toccherà il compito gravoso di
verificare con un pettine fine cosa debba finire nella legge
comunitaria. È un'espressione culturale di cui noi stessi dobbiamo
essere convinti.
Vorrei dire che non sono così pessimista, come è emerso dalla
discussione precedente, come il collega Lattanzi; credo che lo
scenario nel quale si agita e si muove l'autonomia speciale non è
lo scenario né del decreto luogotenenziale del 1945, né dello
Statuto di autonomia del 1948, ma è un mondo più complesso che ci
obbliga a non guardare il nostro ombelico, ma personalmente non
sono pessimista. Ritengo che la nostra capacità, e in questo il
ruolo del Governo è importante, ma è importante anche il ruolo del
Consiglio... quell'osservazione che è stata fatta dal collega
Louvin è un'osservazione giusta: noi continuiamo a ricevere in I
Commissione e in Consiglio quintali e quintali di materiale di
provenienza europea sul quale teoricamente dovremmo esprimere un
parere, ma non siamo in grado, né la Giunta, né noi di poterlo
fare. Si tratta di organizzarsi, valorizzando anche, credo che lo
abbiamo dimenticato tutti anche se nella relazione c'è, l'Ufficio
di Bruxelles, che non a caso si trova in un immobile dove si
trovano anche i colleghi dell'Euroregione, e spero che ci raggiunga
al più presto anche la Liguria, perché così si vocifera.
È chiaro che il ruolo è difficile, essere europeisti è
un'assunzione, lo dico a Donzel, a cui sembrava che qualcuno di noi
potesse dubitare della bontà dell'Unione europea: l'Unione Europea,
a mio avviso, non è né buona, né cattiva; c'è, e quindi non è che
se chiudiamo gli occhi... c'era un personaggio molto bello dei
fumetti, Mafalda di Quino e Mafalda, ad un certo punto, che era
stufa, dice:
"Fermate il mondo, voglio scendere"
! Purtroppo
il mondo non si può fermare, per cui anche se alcuni aspetti della
Bolkenstein potranno non convincerci, personalmente quelle parti
che noi recepiamo, ritengo che siano - per il mondo
dell'imprenditoria - positive, perché vivificano la concorrenza,
rendono più facile fare gli imprenditori.
Président
- La parole au Conseiller Louvin.
Louvin (ALPE)
- Grazie, Presidente.
Non è solo per il numero degli articoli che contiene questa
legge che si impone una piccola riflessione ulteriore, è per la sua
natura particolare, per il contenuto, anche se buona parte delle
leggi regionali ormai risente direttamente o indirettamente delle
normative comunitarie; in questo caso la ricezione è diretta. Qui
abbiamo saltato il livello statale, non dobbiamo dimenticarlo, è
una conquista delle Regioni di aver ottenuto che le Regioni stesse
diventino soggetto attuatore della normazione comunitaria; ma,
proprio perché è stato saltato questo livello intermedio e
giochiamo con dei margini di legislazione che sono comunque
rilevanti, non possiamo dare per scontato che siamo in sede di pura
attuazione, di pura e meccanica trasposizione di norme comunitarie,
perché c'è un margine, c'è uno spazio nel quale agire come
legislatori regionali.
Noi abbiamo ricevuto in commissione questo disegno di legge e
abbiamo avuto poco spazio e poco tempo per approfondirlo, ma
l'audizione che c'è stata con le organizzazioni di categoria
interessate è stata per alcuni aspetti illuminante. Sono emerse, in
particolare dalle rappresentanze delle categorie artigiane e degli
operatori del settore dei servizi, delle paure; questa
liberalizzazione, questo togliere dei vincoli, dei paletti
predeterminati, preoccupa. Ci siamo avveduti, fra l'altro, di una
discreta competenza di alcuni rappresentanti di categoria, buona e
utile per noi anche nel mettere a fuoco i problemi, ma ci hanno -
credo giustamente - aiutato a riflettere sul fatto che, nel momento
in cui saltano determinati freni, le conseguenze possono essere
positive, di accelerazione economica in termini generali; non
dimentichiamo mai, però, che in un sistema economico fragile e
dagli equilibri abbastanza delicati in termini anche di margine di
utile per piccole attività, piccole aziende alberghiere, piccoli
artigiani, rivenditori di cui naturalmente si apprezza
l'operatività di vicinato, bisogna anche riconoscere le scarsissime
possibilità di sussistenza in determinate condizioni.
Qui l'aggressività del grande commercio, pensiamo alla
distribuzione di giornali, non si è fatta sentire, la vendita
attraverso le grandi superfici non è penetrata e non si è
sviluppata come altrove, ma è indubbio che risentono questi
settori, e per quanto poi si vada a raccontare o ad indorare la
pillola, le conseguenze possono essere decisamente negative.
Proprio per questo è doveroso fare quel passo indietro che ha fatto
bene il collega Caveri, nel riportarci alla direttiva Bolkenstein
come madre di questo provvedimento. Intanto per ricordarci che è
una direttiva quadro ed è quindi una direttiva che ci vincola nel
fine, nello scopo e non in tutti i passaggi intermedi, le decisioni
di dettaglio; quindi, all'interno di questa, gli spazi ci sono e lo
ricordo anche in particolare per le questioni che andremo ad
evidenziare soprattutto in materia di ricettività extra
alberghiera, come abbiamo discusso già in commissione. Noi non
possiamo sentirci dire dalla struttura tecnocratica funzionariale
della Regione: lo prevede la direttiva, quindi noi dobbiamo fare
così. Bisogna vedere qual è il fine della direttiva e, all'interno
di questo scopo, vedere fino a che punto ci possiamo esprimere.
Credo che alcune delle piccole correzioni di rotta che abbiamo
individuato siano possibili, perché Bolkenstein - se torniamo
indietro di quattro anni ce lo ricordiamo - evocava Frankenstein,
evocava una messa in opera di un sistema che avrebbe turbato
profondamente l'economia europea; il 70 percento dell'economia
europea è fatta di servizi, nel momento in cui si è messo in moto
questo meccanismo si sono create le premesse per dei contraccolpi
pesantissimi. Sappiamo bene che fra le prime conseguenze allora
neanche della direttiva, ma della predisposizione della direttiva
Bolkenstein ci fu la vicenda del
plombier polonais
, del
tubista polacco che in Francia suscitò tanta emozione, e fu una
delle concause del referendum negativo sul Trattato costituente
dell'Unione europea.
Non dimentichiamo che cos'è la Bolkenstein quando ci mettiamo
mano. Credo che qui si sia messo mano in modo ragionevole, il
nostro Presidente Rollandin non è stato così spregiudicato
nell'applicazione. La Giunta ne ha proposta un'attuazione per
questi settori, ma credo che non sia esaurito però il settore,
anzi, sarebbe utile semmai - suggerisco alla Giunta e ai colleghi -
anticiparci quali saranno i temi su cui andremo a confrontarci, non
sarebbe male; poi magari gentilmente il Presidente dirà qualcosa in
merito... noi auspicheremmo poter essere messi a conoscenza. Non è
male che anche le commissioni ogni tanto lavorino sui temi prima,
non sempre a valle, non sempre all'ultimo momento con condizioni
critiche, ma lo dico in modo totalmente scevro da polemiche. So che
ho orecchie attente da parte di voi colleghi e che questo può
essere tenuto nella giusta considerazione.
Noi, in particolare, facciamo un rilievo: fra i motivi
imperativi di interesse generale che consentono di derogare alla
direttiva Bolkenstein e alle direttive comunitarie in genere, ci
sono degli aspetti che riguardano la pubblica sicurezza, la sanità
pubblica, la tutela dei destinatari dei servizi, e noi, come
regione di montagna, siamo una regione con una certa componente di
tutela dei consumatori che hanno delle necessità particolari, che a
nostro modo di vedere consentono di introdurre delle attenuazioni,
delle moderazioni. Ne parleremo forse marginalmente in questo caso,
ma lo segnaliamo anche nella prospettiva futura di utilizzare
questa leva. Abbiamo l'impressione che molto spesso funzionari, che
sono ligi ad una logica del diritto a cascata, esattamente
l'opposto di quella che il prof. Lombardi ci insegnava dover essere
la dinamica di formazione del diritto: il giurista che si è formato
alla scuola del diritto nazionale sa che c'è una Costituzione, c'è
una legge, adesso ci ha messo sopra il Trattato dell'Unione europea
e scende per i rami fino a noi... e noi, alla fine, abbiamo uno
spazio così ristretto! Non è sempre così, e dobbiamo, come
commissioni e come Consiglio, avere un po' di coraggio nel tenere
larghe le maglie, perché l'apprensione che ci hanno manifestato
anche le categorie professionali dell'eliminazione dei corpi
intermedi, degli spazi che sono di moderato e modesto controllo,
quando non travalicano in pura e semplice difesa di interessi
corporativi, nel non voler lasciare altri nel proprio giardinetto,
nel non volere che altri si iscrivano al proprio albo, alla propria
corporazione... ma quando sono delle giuste sedi di regolazione di
interessi collettivi credo che vadano mantenuti e salvaguardati.
Proprio per questo - e concludo - in termini generali l'approccio
del nostro gruppo al disegno di legge n. 92 è un approccio positivo
e costruttivo.
Abbiamo presentato un emendamento che mi pare sia in linea con
quello presentato dal relatore, su una questione che riguarda i Bed
& Breakfast, ma il nostro approccio è un approccio di
sensibilità crescente che dobbiamo avere per gli spazi da mantenere
e da salvaguardare nell'applicazione del diritto comunitario.
Grazie.
Président
- La parole à la Conseillère Carmela
Fontana.
Fontana (PD)
- Grazie, Presidente. Il disegno di legge
comunitario che è all'esame del Consiglio è una legge obbligatoria,
nel senso che deve recepire ed adattarsi ad alcune indicazioni di
massima dettate dalla normativa europea. Ci sono però gli spazi per
adeguare queste indicazioni alle varie realtà.
La direttiva europea 2006/123/CE, nota come "direttiva servizi",
persegue soprattutto obiettivi legati alla semplificazione delle
procedure amministrative, cercando di eliminare tutta una serie di
autorizzazioni intermedie, spesso inutili e farraginose. Invita le
Regioni a mantenere queste autorizzazioni soltanto là dove siano
strettamente necessarie ed obbligatorie ed individua anche i
settori, purché non rivestano carattere discriminatorio. È una
direttiva che tocca molto da vicino il settore turistico e le
professioni turistiche, del commercio e dell'artigianato; introduce
il concetto che molte autorizzazioni sono sostituibili con semplice
DIA, dichiarazione di inizio attività, cioè il richiedente avanza
una richiesta di inizio attività allegando tutto quello che viene
richiesto e può cominciare subito la sua attività o i lavori di
ristrutturazione. Si potrà dare avvio semplicemente con una DIA a
strutture turistico-ricettive, restando la possibilità, anzi il
dovere per gli enti locali, di effettuare tutte le verifiche del
caso.
Qui mancherebbero alcuni settori, perché altre Regioni hanno
inserito fra le attività realizzabili con le DIA dei comparti
certamente interessanti, come le agenzie di viaggi e turismo, le
attività agrituristiche e le fattorie didattiche, tutte cose che ci
sono anche da noi, ma non sono state contemplate, soprattutto le
agenzie di viaggio e le fattorie didattiche... su queste ultime la
Regione ha fatto tanta pubblicità, ma poi non se ne parla nella
legge... come mai? Sono cose che bisogna capire, sapendo che con
questa direttiva l'intento è quello di semplificare e non di
liberalizzare, per favorire lo sviluppo delle attività commerciali,
piccola o media impresa. È la stessa Unione europea, nella nota di
accompagnamento della direttiva, a dire che i servizi costituiscono
oggi il motore della crescita economica e rappresentano il 70
percento del PIL (prodotto interno lordo) e dei posti di lavoro
nella maggior parte degli Stati membri. Grazie.
Président
- S'il n'y a pas d'autres qui veulent
intervenir, je ferme la discussion générale.
La parole au Président de la Région, Rollandin.
Rollandin (UV)
- Credo di dover ringraziare la
commissione, il relatore e tutti quelli che sono intervenuti, ma
soprattutto la commissione, che ha saputo analizzare questo testo
innanzitutto facendo esprimere le associazioni come è stato detto.
Credo che sia significativo quello che è stato ricordato: della
difficoltà per molte associazioni di trovarsi, a fronte di uno
strumento in qualche modo innovativo, in qualche modo una modifica
che di solito avveniva molto più lentamente. Invece, qui, ci sono
tutta una serie di materie in cui si va ad innovare, a creare le
premesse per una giusta e moderata liberalizzazione, come è stato
detto, perché non è che qui si è data attuazione a tutto il
possibile, ma si è cercato di tener conto delle difficoltà che di
volta in volta ci sono. Sicuramente condivido il fatto che da una
parte è vero che c'è uno standard di ragionamento che porta a dire
che è meglio aspettare l'ultimo grappolo piuttosto che guardare da
dove comincia la vigna.
Il problema vero è che su alcuni aspetti ci sarebbero delle
difficoltà ad applicare immediatamente, in modo generalizzato,
tutte le possibilità di operare sui servizi, perché obiettivamente
adesso la reazione alla direttiva Bolkenstein la diceva lunga, ma
ancora oggi - malgrado si siano affinati gli strumenti - ci sono
ancora delle difficoltà non da poco ad applicarla in modo
generalizzato. Quindi raccolgo il suggerimento di prevedere su
questo una riflessione che possa portare non solo al momento in cui
c'è la legge, ma molto prima, a predisporre uno strumento che
permetta di fare una valutazione sulle possibilità di tradurre
questo in legge. Sotto questo profilo credo che sia corretto
l'atteggiamento.
Per il resto, credo che tutta una serie di associazioni vivevano
anche e avevano il loro significato perché difendevano il fortino;
nel momento in cui queste situazioni sono cambiate oggettivamente
vengono meno in molti casi anche gli elementi costitutivi di queste
associazioni, quindi sembra diminuire il valore di queste
associazioni. Non è così! Le associazioni possono svolgere un ruolo
importante con una logica e un'ottica diversa, che è quella di
tener conto che il mondo è cambiato e che certe regole vanno
adeguate. Questo è il senso di questa legge comunitaria, come avrà
visto anche il collega Louvin che aveva anticipato l'emendamento,
credo che verrà accettato, è simile a quello che è già stato
presentato dai colleghi Caveri e Rosset, quindi credo che sotto
questo profilo ci possa essere una giusta attenzione, come è stata
al dibattito che è avvenuto, e le soluzioni che si propongono penso
vadano nella direzione condivisa. Grazie.
Président
- Nous passons maintenant à l'examen article
par article.
La parole au Conseiller Lattanzi sur l'article
1
er
.
Lattanzi (PdL)
- Per brevissima dichiarazione di voto. Il
nostro gruppo voterà a favore di questo provvedimento; i motivi
sono già stati citati dai colleghi, ma aggiungiamo una riflessione.
Molte volte la normativa Bolkenstein è stata un grande problema, lo
dobbiamo dire: negli anni passati alcune liberalizzazioni hanno
messo in difficoltà non solo dei poteri costituiti, ma a volte
anche degli equilibri sociali che erano difficili da far
combaciare. Ma in questo caso, e in un momento economico come
questo, una liberalizzazione, una riduzione delle burocrazie per
l'attività d'impresa crediamo che sia un fatto positivo e voteremo
a favore di questa normativa.
Président
- Je soumets au vote l'article
1
er
:
Conseillers présents et votants: 34
Pour: 34
Le Conseil approuve à l'unanimité.
Président
- Article 2: même résultat. Article 3: même
résultat. Article 4: même résultat. Article 5: même résultat.
Article 6: même résultat. Article 7: même résultat. Article 8: même
résultat. Article 9: même résultat. Article 10: même résultat.
Article 11: même résultat. Article 12: même résultat. Article 13:
même résultat. Article 14: même résultat. Article 15: même
résultat. Article 16: même résultat.
A l'article 17 nous avons l'amendement n° 1 présenté par les
collègues Caveri et Rosset, qui récite:
Emendamento
Al comma 3 dell'articolo 9 della legge regionale 30 novembre
2001, n. 34 (Nuova disciplina dell'artigianato. Abrogazione di
leggi regionali in materia di artigianato), come sostituito
dall'articolo 17 del d.d.1., le parole: "di avviare la procedura di
accertamento d'ufficio, a carico delle imprese iscritte all'Albo,
in ordine alla sussistenza e modificazione dei requisiti medesimi"
sono sostituite dalle seguenti: ", al fine di verificare
l'effettiva sussistenza o la modificazione di tali requisiti,
l'invio della documentazione presentata in sede di ComUnica. La
Commissione può inoltre richiedere alla Chambre di avviare la
procedura di accertamento d'ufficio, a carico delle imprese
iscritte all'Albo, in ordine alla sussistenza o modificazione dei
predetti requisiti".
Je soumets au vote l'article 17 dans le texte ainsi modifié:
Articolo 17
(Sostituzione dell'articolo 9 della l.r. 34/2001)
1. L'articolo 9 della l.r. 34/2001 è sostituito dal
seguente:
"Articolo 9
(Variazioni, cancellazioni, revisioni e accertamenti
d'ufficio)
1. Le imprese artigiane iscritte all'Albo sono tenute a
trasmettere alla Chambre, entro trenta giorni dal verificarsi
dell'evento, la ComUnica in ordine alle variazioni dello stato di
fatto e di diritto riguardanti l'impresa medesima che possono
comportare la perdita dei requisiti per il mantenimento
dell'iscrizione all'Albo.
2. La Chambre, ai fini della verifica della sussistenza dei
requisiti di legge e nei casi in cui abbia notizia di omissioni
degli obblighi di cui al comma 1, dispone accertamenti d'ufficio.
Qualora la Chambre ravvisi la necessità di completare o rettificare
la domanda ovvero di integrare la documentazione, invita l'impresa
richiedente a completare o rettificare la stessa, assegnando un
termine non superiore a trenta giorni, decorso inutilmente il quale
adotta nell'Albo i conseguenti provvedimenti d'ufficio.
3. La Commissione di cui all'articolo 13, qualora abbia
acquisito elementi da cui si desuma l'insussistenza dei requisiti
di cui agli articoli 2, 3 e 4 per l'iscrizione, può richiedere alla
Chambre, al fine di verificare l'effettiva sussistenza o la
modificazione di tali requisiti, l'invio della documentazione
presentata in sede di ComUnica. La Commissione può inoltre
richiedere alla Chambre di avviare la procedura di accertamento
d'ufficio, a carico delle imprese iscritte all'Albo, in ordine alla
sussistenza o modificazione dei predetti requisiti.
4. La Direzione regionale del lavoro, gli enti erogatori di
agevolazioni in favore di imprese artigiane e qualsiasi pubblica
amministrazione interessata che, nell'esercizio delle loro
funzioni, riscontrino l'inesistenza di uno dei requisiti di cui
agli articoli 2, 3 e 4, nei riguardi di imprese iscritte all'Albo,
possono richiedere alla Chambre di avviare la procedura di
accertamento d'ufficio in ordine alla sussistenza e modificazione
dei requisiti medesimi.
5. La procedura di accertamento d'ufficio può essere attivata
entro il termine di venti giorni dalla presentazione della ComUnica
o dal ricevimento delle richieste di cui ai commi 3 e 4. I
competenti uffici della Chambre provvedono a comunicare alle
imprese interessate l'avvio del procedimento, affinché presentino
le proprie ragioni o gli elementi integrativi entro il termine
assegnato, comunque non inferiore a dieci giorni. La Chambre decide
in merito entro sessanta giorni dalla presentazione della ComUnica
o dal ricevimento delle richieste di cui ai commi 3 e 4 e trasmette
nei successivi cinque giorni la decisione all'impresa interessata,
nonché agli organi ed enti che hanno richiesto l'accertamento,
affinché provvedano agli adempimenti di competenza.
6. In caso di invalidità, di morte o di intervenuta sentenza
che dichiari l'interdizione o l'inabilitazione dell'imprenditore
artigiano, la relativa impresa può conservare, su richiesta dei
soggetti interessati, l'iscrizione all'Albo, anche in mancanza di
uno dei requisiti di cui agli articoli 2, 3 e 4, per un periodo
massimo di cinque anni o fino al compimento della maggiore età dei
figli minorenni, sempre che l'esercizio dell'impresa sia assunto
dal coniuge o dai figli maggiorenni o minori emancipati o dal
tutore dei figli minorenni dell'imprenditore invalido, deceduto,
interdetto o inabilitato. L'esercizio dell'attività è comunque
subordinato al possesso dei requisiti tecnico-professionali, se
richiesti dalla normativa di settore, da parte del soggetto che
assume la conduzione dell'impresa, il quale, qualora non ne sia in
possesso, può preporre all'esercizio dell'attività medesima un
responsabile tecnico in possesso dei medesimi requisiti.
7. Alle imprese artigiane iscritte all'Albo non si applicano
le disposizioni di cui al decreto legislativo 31 marzo 1998, n. 114
(Riforma della disciplina relativa al settore del commercio, a
norma dell'articolo 4, comma 4, della legge 15 marzo 1997, n. 59),
qualora svolgano attività di vendita nei locali di produzione, o in
locali ad essi contigui, dei beni di propria produzione, ovvero
forniscano al committente beni accessori all'esecuzione dell'opera
o alla prestazione del servizio.
8. Nessuna impresa può adottare quale ditta, insegna o
marchio, una denominazione in cui ricorrano riferimenti
all'artigianato se essa non è iscritta all'Albo; lo stesso divieto
vale per i consorzi e le società consortili fra imprese che non
siano iscritti nella separata sezione dell'Albo. Le relative
funzioni di vigilanza e controllo sono svolte dai Comuni.".
Même résultat. Article 18: même résultat. Article 19: même
résultat. Article 20: même résultat. Article 21: même résultat.
Article 22: même résultat. Article 23: même résultat. Article 24:
même résultat. Article 25: même résultat. Article 26: même
résultat. Article 27: même résultat. Article 28: même résultat.
Article 29: même résultat. Article 30: même résultat. Article 31:
même résultat. Article 32: même résultat. Article 33: même
résultat. Article 34: même résultat. Article 35: même résultat.
Article 36: même résultat. Article 37: même résultat. Article 38:
même résultat.
Nous avons l'article 38bis qui constitue l'amendement n° 2
Caveri-Rosset, qui récite:
Emendamento
Dopo l'articolo 38 del ddl, è inserito il seguente:
(Modificazione all'articolo 9 della l.r. 11/1996)
1. Dopo il comma 1 dell'articolo 9 della l.r. 11/1996, è
inserito il seguente:
"1bis. I rifugi alpini possono esercitare l'attività di
somministrazione di alimenti e bevande sia nei confronti di persone
alloggiate che di persone non alloggiate, fatto salvo il rispetto
dei requisiti igienico-sanitari previsti dalla normativa
vigente.".
Même résultat. Article 39: même résultat.
La parole au Conseiller Louvin sur l'article 40.
Louvin (ALPE)
- Colleghi consiglieri, visto che stiamo
procedendo molto rapidamente, un istante solo di attenzione, se me
lo permettete.
L'articolo 40 riguarda i posti tappa escursionistici o
dortoirs
. Una situazione apparentemente marginale, ma si
tratta di una struttura tipica e funzionale ad un certo modo di
condurre il turismo e l'escursionismo in Valle d'Aosta. Il testo
originario della legge n. 11/1996 prevede che sono posti tappa
escursionistici o
dortoirs
le strutture sommariamente
attrezzate, vuol dire che hanno delle condizioni anche di
accoglienza e anche condizioni igienico-sanitarie non negative, ma
comunque limitate, essenziali, spartane, dice bene l'Assessore
Marguerettaz, site anche in località asservite da strade aperte al
pubblico transito veicolare, atte a consentire il pernottamento, e
- dicevamo noi - per periodi non superiori alle 48 ore a coloro che
percorrano itinerari escursionistici. Una struttura tipicamente di
tappa, di attraversamento, non una struttura di soggiorno, e il
fatto di consentire il pernottamento per due giorni introduceva
già, rispetto al pernottamento solo notturno e occasionale,
l'allungamento che dava la giusta elasticità.
Secondo noi - e il problema lo abbiamo già sottoposto ai
colleghi in commissione, mi pare con una discreta attenzione alla
questione in termini generali, poi si possono esprimere loro stessi
direttamente, non voglio essere esegeta del loro pensiero -,
sopprimendo l'inciso
"per periodi non superiori alle 48 ore"
si consente la permanenza a tempo indeterminato, comunque anche per
una settimana o 10 giorni in strutture che, a nostro modo di
vedere, non hanno dei caratteri oggettivamente di pernottamento e
di residenzialità. Chiederei su questo un po' di attenzione, forse
avete già fatto come Governo regionale degli approfondimenti e
delle valutazioni, ma a nostro modo di vedere, e questa è una
questione concreta che prescinde da valutazioni ideologiche o
altro, qui andiamo ad aprire una possibilità al soggiorno
illimitato nel
dortoir
che già oggi - ci confrontavamo con
il collega Cerise poco fa - in alcuni bivacchi alpini è utilizzato
impropriamente, cioè si creano delle condizioni poi di utilizzo
prolungato, non corretto.
Considererei un gesto di attenzione fare un attimo marcia
indietro rispetto a questa modifica, perché questo stravolge la
natura... non è per essere contrari alle liberalizzazioni o alla
elasticità, è perché si va a cambiare la natura e la funzionalità
di quel tipo di strutture. È una piccola questione, non sono
numerosissimi in Valle d'Aosta, ma è un errore - a nostro modo di
vedere - consentire questo tipo di elasticità. Lo avevamo
evidenziato in commissione affinché se ne parlasse, non so se
avete...
(interruzione di un Consigliere, fuori microfono)
...non mi pare, non ho colto nella relazione, chiedo scusa;
comunque ribadiamo, se è una posizione diversa dall'opinione che ha
la maggioranza in proposito, ribadiamo la perplessità e vi
chiediamo di rifletterci; poi, naturalmente, ci esprimeremo.
Voteremo contro questo articolo 40 come formulato.
Président
- La parole à l'Assesseur au tourisme, aux
sports, au commerce et aux transports, Marguerettaz.
Marguerettaz (UV)
- Semplicemente per lasciare traccia e
per ribadire che su questo discorso c'era una pronuncia specifica
dell'Authority dell'antitrust, dove questo principio di limitazione
è un principio lesivo della libera concorrenza, questo dal punto di
vista normativo.
Dal punto di vista pratico è un falso problema, perché dal punto
di vista escursionistico non c'è una ragione per rimanere in un
dortoir
nell'ambito di un percorso itinerante. Ovviamente
per quel che è dei rifugi posso anche condividere, perché sono
posti ad una certa quota. Il
dortoir
- come lei ben sa - può
essere anche in fondovalle, nel senso che non necessariamente se
uno occupa un rifugio può creare un problema; nel fondovalle, chi
ha voglia di soggiornare ha una serie di alternative molto più
agevoli e comode.
Président
- Je soumets au vote l'article 40:
Conseillers présents: 31
Votants: 29
Pour: 24
Contre: 5
Abstentions: 2 (Carmela Fontana, Rigo)
Le Conseil approuve.
Président
- Je soumets au vote l'article 41:
Conseillers présents et votants: 32
Pour: 32
Le Conseil approuve à l'unanimité.
Président
- Je soumets au vote l'article 42:
Conseillers présents et votants: 32
Pour: 32
Le Conseil approuve à l'unanimité.
Président
- A l'article 43 nous avons l'amendement n° 3
présenté par les collègues Caveri et Rosset et l'amendement du
groupe ALPE. On doit voter avant l'amendement proposé par les
collègues Caveri et Rosset, qui récite:
Emendamento
Al comma 3 dell'articolo 16bis della legge regionale 29
maggio 1996, n. 11 (Disciplina delle strutture ricettive
extralberghiere), come sostituito dall'articolo 43 del ddl, le
parole: "l'obbligo di compresenza con gli ospiti nel medesimo
immobile per i periodi in cui l'attività è esercitata" sono
sostituite dalle seguenti: "l'obbligo di abituale dimora, per i
periodi in cui l'attività è esercitata, nel medesimo immobile
oppure in immobile ubicato a non più di 50 metri di distanza dai
locali in cui l'attività è esercitata".
La parole au Conseiller Caveri.
Caveri (UV)
- Normalmente in questi casi c'è l'elemento
di cedevolezza... cioè, per una sorta di galanteria, si può votare
quello dell'opposizione, ma in realtà, al di là di una virgola che
è messa nel nostro emendamento meglio della vostra, secondo me
anche l'utilizzo del verbo è migliore. Nell'emendamento che abbiamo
presentato si dice:
"a non più di 50 metri di distanza dai
locali in cui l'attività è esercitata"
, e voi dite:
"a non
più di cinquanta metri di distanza dall'abitazione in cui si
dimora"
: dimorarsi è un verso, cioè io ritengo che nel momento
in cui si accetta il principio, probabilmente sarebbe meglio votare
il nostro che è più chiaro. Diciamo che la cosa che potrebbe
risolvere la questione è se voi, non so se rientra nelle
consuetudini, se i colleghi aggiungono la firma all'emendamento dei
relatori in maniera che si chiarisce che è una cosa by-partisan, è
una fusion...
Presidente
- Collega Caveri, ho molta attenzione per le
sue galanterie, ma il nostro Regolamento impone che si voti prima
l'emendamento che più si discosta dal testo, nel caso specifico il
suo...
Caveri (UV)
- ...ma se lo ritirano, si evita di...
Presidente
- ...non è una questione di...
Caveri (UV)
- ...ho cercato di essere galante...
Président
- La parole au Conseiller Louvin.
Louvin (ALPE)
- Se per caso qualcuno ci segue
dall'esterno di quest'aula, si fa una strana idea sul tipo di
ragionamenti e di cose che si fanno qui...
Intanto ribadisco che vanno tutti e due questi emendamenti in un
senso intelligente: di consentire una visione dell'attività di bed
& breakfast all'interno di un villaggio e non solo di un unico
edificio, quindi l'intento correttivo di entrambi è positivo, e
siamo contenti che una questione che - come è doveroso - sollevata
in commissione sulla base di esperienze pregresse ci consenta di
migliorare ogni tanto, anche in qualche aspetto, la legislazione.
Non entro nelle raffinatezze lessicali del collega e se, come è
normale, si procede alla votazione dell'emendamento di maggioranza,
il nostro ovviamente decadrà.
Ci permettevamo solo di osservare che l'obbligo di abituale
dimora è una espressione che ricorda singolarmente un provvedimento
coercitivo dell'autorità giudiziaria, non ci sembrava
particolarmente elegante, ma rimarrà nelle legge visto che questo è
il tenore dell'emendamento di maggioranza, rimarrà che abbiamo dei
tenutari di Bed & Breakfast con un obbligo di abituale dimora,
il che sinceramente mi pare una cosa alquanto risibile. Il concetto
è comunque salvo, collega Caveri.
Président
- Je soumets au vote l'article 43 dans le texte
ainsi amendé:
Articolo 43
(Modificazione all'articolo 16bis della l.r. 11/1996)
1. Il comma 3 dell'articolo 16bis della l.r. 11/1996 è
sostituito dal seguente:
"3. L'esercizio dell'attività di bed & breakfast-chambre
et petit déjeuner non costituisce cambio di destinazione d'uso
dell'immobile a fini urbanistici e comporta, per i proprietari o
possessori dei locali, l'obbligo di abituale dimora, per i periodi
in cui l'attività è esercitata, nel medesimo immobile oppure in
immobile ubicato a non più di 50 metri di distanza dai locali in
cui l'attività è esercitata.".
Conseillers présents et votants: 33
Pour: 33
Le Conseil approuve à l'unanimité.
Président
- L'amendement du groupe ALPE est déchu; j'en
donne lecture pour le procès-verbal:
L'articolo 43 del d.1. è sostituito dal seguente:
"Articolo 43
(Modificazione all'articolo 16bis della 1.r. 11/1996)
I. Il comma 3 dell'articolo 16bis della 1.r. 11/1996 è
sostituito dal seguente:
"3. L'esercizio dell'attività di bed & breakfast-chambre
et petit déjeuner non costituisce cambio di destinazione d'uso
dell'immobile a fini urbanistici e comporta, per i proprietari o
possessori dei locali, l'obbligo di dimora con gli ospiti nel
medesimo immobile per i periodi in cui l'attività è esercitata,
oppure in locali ubicati a non più di cinquanta metri di distanza
dall'abitazione in cui si dimora.".
Président
- Article 44: même résultat. Article 45: même
résultat. Article 46: même résultat. Article 47: même résultat.
Article 48: même résultat. Article 49: même résultat. Article 50:
même résultat. Article 51: même résultat. Article 52: même
résultat. Article 53: même résultat. Article 54: même résultat.
Article 55: même résultat. Article 56: même résultat. Article 57:
même résultat. Article 58: même résultat. Article 59: même
résultat. Article 60: même résultat. Article 61: même résultat.
Article 62: même résultat. Article 63: même résultat.
Je soumets au vote la loi dans son ensemble:
Conseillers présents et votants: 34
Pour: 34
Le Conseil approuve à l'unanimité.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK