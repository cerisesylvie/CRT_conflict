Consiglio Regionale della Valle d'Aosta - Oggetto del Consiglio n. 2955 del 9 gennaio 2003 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
TURISMO E INDUSTRIA ALBERGHIERA
Professioni turistiche
Precedente
Successivo
Resoconto integrale del dibattito dell'aula
Oggetto del Consiglio n. 2955 del 9 gennaio 2003 - Resoconto
OGGETTO N. 2955/XI Disegno di legge: "Nuovo ordinamento delle
professioni di guida turistica, di accompagnatore turistico, di
guida escursionistica naturalistica e di accompagnatore di turismo
equestre. Abrogazione delle leggi regionali 23 agosto 1991, n. 34 e
24 dicembre 1996, n. 42. Modificazioni alle leggi regionali 13
maggio 1993, n. 33 e 7 marzo 1997, n. 7".
Capo I Disposizioni generali
Articolo 1 (Oggetto)
1. Ai sensi del combinato disposto di cui agli articoli 2, primo
comma, lettera q), dello Statuto speciale e 10 della legge
costituzionale 18 ottobre 2001, n. 3 (Modifiche al titolo V della
parte seconda della Costituzione), la presente legge disciplina
l'esercizio delle professioni di guida turistica, di accompagnatore
turistico, di guida escursionistica naturalistica e di
accompagnatore di turismo equestre allo scopo di promuoverne uno
sviluppo professionale ed equilibrato, assicurando la prestazione
di un adeguato e corretto servizio.
Articolo 2 (Definizioni)
1. Ai fini della presente legge, si intende per:
a) guida turistica, chi, per professione, accompagna singole
persone o gruppi di persone nelle visite ad opere d'arte,
monumenti, musei, gallerie, scavi archeologici, con lo scopo di
illustrare le attrattive storiche, artistiche, monumentali,
paesaggistiche ed etnografiche del sito, nonché le risorse
produttive del territorio;
b) accompagnatore turistico, chi, per professione, accompagna
singole persone o gruppi di persone durante viaggi attraverso il
territorio nazionale o all'estero per curare l'attuazione dei
programmi di viaggio predisposti dagli organizzatori e assicurare i
necessari servizi di assistenza per tutta la durata del viaggio,
fornendo inoltre informazioni significative di interesse turistico
sulle zone di transito, al di fuori dell'ambito di competenza delle
guide turistiche;
c) guida escursionistica naturalistica, chi, per professione,
accompagna singole persone o gruppi di persone allo scopo di fare
conoscere ed apprezzare il paesaggio e le bellezze naturali, nonché
gli aspetti etnografici, produttivi e topografici dei luoghi in cui
si svolgono le escursioni. Può inoltre effettuare visite guidate in
musei di scienze naturali o strutture espositive di carattere
naturalistico ed ecologico, parchi e loro centri visita, aree
protette, orti, giardini botanici e simili. L'attività della guida
escursionistica naturalistica si svolge in zone di montagna e non,
su pendii erbosi o detritici, con esclusione di tratti, anche
brevi, su pareti rocciose o ghiacciai e comunque su percorsi che,
comportando difficoltà alpinistiche, richiedano l'uso di corda,
piccozza e ramponi;
d) accompagnatore di turismo equestre, chi, per professione,
accompagna singole persone o gruppi di persone in itinerari, gite o
passeggiate a cavallo, assicurando alla clientela assistenza
tecnica e fornendo alla stessa notizie di interesse turistico sui
luoghi di transito.
2. La professione di guida turistica è attività specializzata
che si esercita, oltre che negli ambiti di cui al comma 1, lettera
a), nei siti dei quali è accertata la conoscenza approfondita della
storia e delle caratteristiche geografiche, individuati,
nell'ambito di un apposito elenco, tra beni e aree di interesse
archeologico, artistico e storico, istituti di antichità e arte,
musei, monumenti e chiese aventi un rilievo culturale
particolarmente importante nell'ambito del patrimonio storico,
artistico ed archeologico. Tra tali siti rientrano quelli
riconosciuti dall'Organizzazione delle Nazioni Unite per
l'Educazione, la Scienza, la Cultura (UNESCO) quale patrimonio
culturale dell'umanità, che siano eventualmente presenti sul
territorio.
3. L'elenco di cui al comma 2, predisposto dalla struttura
regionale competente in materia di professioni turistiche, di
seguito denominata struttura competente, d'intesa con la
Soprintendenza per i beni e le attività culturali, è approvato
dalla Giunta regionale con propria deliberazione.
4. I siti di cui al comma 2 possono essere illustrati ai
visitatori solo dalle guide turistiche regolarmente iscritte
nell'elenco professionale di cui all'articolo 7.
5. L'assessore regionale competente in materia di turismo, nel
caso di siti di proprietà privata, anche diversi da quelli di cui
al comma 2, e in mancanza di accordo tra le guide turistiche
abilitate e i proprietari di tali siti circa le modalità di
effettuazione e i costi del servizio prestato dalle guide stesse,
può autorizzare i proprietari a organizzare un proprio servizio di
visita e di illustrazione del sito avvalendosi di proprio
personale, anche sprovvisto della abilitazione prescritta ai sensi
della presente legge.
Articolo 3 (Ambito di applicazione)
1. In ossequio agli articoli 49 e 50 del Trattato istitutivo
della Comunità europea, le disposizioni di cui alla presente legge
non si applicano ai soggetti provenienti da Stati membri
dell'Unione europea, diversi dall'Italia, che esercitano le
professioni turistiche definite ai sensi dell'articolo 2 in regime
di libera prestazione di servizi.
2. Le disposizioni di cui alla presente legge non si applicano
altresì:
a) limitatamente alla professione di guida turistica, ai
dipendenti di enti pubblici che, nell'ambito dello svolgimento
delle proprie funzioni istituzionali, svolgono le attività di
illustrazione dei siti di proprietà dell'ente di appartenenza;
b) limitatamente alla professione di accompagnatore turistico, a
chi svolge attività di accoglienza e di accompagnamento da e per
gli aeroporti o stazioni ferroviarie in qualità di titolare,
direttore tecnico o dipendente di agenzia di viaggi.
CAPO II DISCIPLINA DELLE PROFESSIONI TURISTICHE
Articolo 4 (Esercizio della professione)
1. L'esercizio delle professioni di guida turistica,
accompagnatore turistico, guida escursionistica naturalistica e
accompagnatore di turismo equestre nell'ambito del territorio
regionale è subordinato al possesso dell'abilitazione professionale
e all'iscrizione nel rispettivo elenco professionale regionale.
Articolo 5 (Abilitazione professionale)
1. L'abilitazione per l'esercizio delle professioni turistiche
disciplinate dalla presente legge si consegue mediante la
partecipazione ad un corso di formazione e il superamento di un
esame scritto e orale, nonché, limitatamente alla professione di
accompagnatore di turismo equestre, al superamento di una prova
pratica. I corsi di formazione e gli esami, indetti con
deliberazione della Giunta regionale, sono organizzati dalla
struttura competente. Il relativo bando è pubblicato sul Bollettino
ufficiale della Regione.
2. L'ammissione ai corsi di formazione è subordinata al possesso
dei seguenti requisiti:
a) maggiore età;
b) cittadinanza italiana o di uno Stato membro dell'Unione
europea; sono altresì ammessi i soggetti equiparati per legge ai
cittadini italiani;
c) titolo di studio finale di istruzione secondaria di secondo
grado, per le guide turistiche, gli accompagnatori turistici e le
guide escursionistiche naturalistiche, assolvimento dell'obbligo
scolastico, per gli accompagnatori di turismo equestre, o analogo
titolo conseguito all'estero riconosciuto o dichiarato equipollente
dalle competenti autorità italiane;
d) idoneità psico-fisica all'esercizio della professione
certificata da un medico di sanità pubblica, in data non anteriore
a tre mesi dalla presentazione della domanda di ammissione al
corso.
3. L'ammissione agli esami finali è subordinata alla frequenza
di almeno l'80 per cento delle ore di lezione dei corsi di
formazione.
4. La Giunta regionale con propria deliberazione, sentite le
associazioni di categoria individuate ai sensi dell'articolo 13,
stabilisce il calendario e il programma delle lezioni, determina la
quota di iscrizione ai corsi di formazione e agli esami da
corrispondere a titolo di concorso delle spese di istruttoria e di
organizzazione, nomina le commissioni esaminatrici, determina i
programmi d'esame e le relative modalità di svolgimento,
prevedendo, se del caso, l'effettuazione di prove preselettive per
l'ammissione ai corsi di formazione.
5. Limitatamente ai corsi di formazione per il conseguimento
dell'abilitazione all'esercizio della professione di guida
escursionistica naturalistica, ai candidati abilitati all'esercizio
della professione di guida alpina o di aspirante guida alpina in
Valle d'Aosta, è riconosciuto, secondo le modalità stabilite con
deliberazione della Giunta regionale, un credito formativo valido
ai fini dell'esonero parziale dalle lezioni teoriche.
Articolo 6 (Attestato di abilitazione)
1. Ai candidati risultati idonei agli esami finali, l'assessore
regionale competente in materia di turismo rilascia l'attestato di
abilitazione all'esercizio della professione valido ai fini
dell'iscrizione negli elenchi professionali di cui all'articolo
7.
Articolo 7 (Elenchi professionali regionali)
1. Presso la struttura competente sono istituiti gli elenchi
professionali regionali delle guide turistiche, degli
accompagnatori turistici, delle guide escursionistiche
naturalistiche e degli accompagnatori di turismo equestre della
Valle d'Aosta.
2. L'iscrizione negli elenchi di cui al comma 1 è subordinata ad
apposita istanza, presentata alla struttura competente, nonché al
possesso dei seguenti requisiti, in aggiunta a quelli indicati
all'articolo 5, comma 2:
a) essere residente o domiciliato in uno dei comuni della
regione;
b) aver conseguito l'attestato di abilitazione di cui
all'articolo 6;
c) idoneità psico-fisica all'esercizio della professione
certificata da un medico di sanità pubblica, in data non anteriore
a tre mesi dalla presentazione dell'istanza di iscrizione;
d) insussistenza delle condizioni previste dall'articolo 11 del
testo unico delle leggi di pubblica sicurezza, approvato con regio
decreto 18 giugno 1931, n. 773;
e) copertura assicurativa mediante polizza di responsabilità
civile verso terzi derivante dallo svolgimento dell'attività
professionale, stipulata per somme non inferiori a quelle indicate
con deliberazione della Giunta regionale.
3. Coloro che sono in possesso di titoli professionali
conseguiti in altre Regioni o Province autonome o in Stati membri
dell'UE, diversi dall'Italia, che intendono ottenere il
riconoscimento della qualifica ai fini dell'iscrizione negli
elenchi di cui al comma 1, ne fanno richiesta alla struttura
competente che verifica l'equivalenza del titolo e dei relativi
contenuti e conoscenze professionali con quelli previsti dalla
presente legge e dispone l'applicazione di eventuali misure di
compensazione con le modalità e secondo i criteri stabiliti con
deliberazione della Giunta regionale, nel rispetto della normativa
comunitaria vigente in materia di riconoscimento delle qualifiche
professionali.
4. Nel caso in cui il richiedente provenga da uno Stato membro
dell'UE, diverso dall'Italia, nel quale non è previsto il rilascio
del titolo professionale, si tiene altresì conto, ai fini del
riconoscimento, dell'esperienza professionale acquisita dal
richiedente nello Stato di provenienza, fatta salva l'applicazione
delle eventuali misure di compensazione di cui al comma 3.
5. Negli elenchi di cui al comma 1 sono riportati i dati di
ciascun iscritto. L'interessato è tenuto a comunicare con
tempestività alla struttura competente ogni intervenuta variazione
dei dati contenuti nell'elenco.
6. La struttura competente cura la pubblicazione annuale sul
Bollettino ufficiale della Regione, entro il 30 novembre di ogni
anno, degli elenchi degli iscritti.
Articolo 8 (Tesserino di riconoscimento)
1. All'atto dell'iscrizione negli elenchi professionali di cui
all'articolo 7, la struttura competente rilascia all'interessato un
tesserino di riconoscimento sul quale sono riportati i dati
contenuti nell'elenco, nonché, limitatamente alla professione di
guida turistica, le eventuali specializzazioni linguistiche.
2. Il tesserino è soggetto a vidimazione triennale; la relativa
richiesta, attestante il mantenimento dei requisiti prescritti per
l'iscrizione nell'elenco professionale regionale, è presentata alla
struttura competente, a cura dell'interessato, prima della
scadenza.
3. Il tesserino deve essere reso visibile durante l'esercizio
dell'attività professionale.
4. Il tesserino è sostituito in caso di deterioramento o di
smarrimento e deve essere restituito alla struttura competente
all'atto della cancellazione dall'elenco professionale.
Articolo 9 (Cancellazione dagli elenchi professionali
regionali)
1. La cancellazione dagli elenchi professionali di cui
all'articolo 7 è disposta dal dirigente della struttura competente
nei seguenti casi:
a) perdita di uno dei requisiti richiesti per l'iscrizione
nell'elenco;
b) cessazione dell'attività, previa comunicazione da parte
dell'interessato;
c) aver riportato condanne che comportino l'interdizione dalla
professione.
Articolo 10 (Obbligo di aggiornamento)
1. Ai fini dell'esercizio delle professioni turistiche
disciplinate dalla presente legge, è obbligatoria la frequenza ai
corsi di aggiornamento professionali organizzati con le modalità di
cui al comma 2. Limitatamente alla professione di guida turistica,
l'aggiornamento professionale è obbligatorio almeno ogni tre
anni.
2. La Giunta regionale autorizza, con propria deliberazione, lo
svolgimento dell'attività di aggiornamento di cui al comma 1,
attuata mediante la partecipazione a corsi, convegni, conferenze,
seminari o visite guidate, organizzati dalla struttura competente,
sentite le associazioni di categoria individuate ai sensi
dell'articolo 13.
3. Nel caso di impossibilità a prendere parte all'iniziativa di
aggiornamento obbligatorio per motivate e documentate cause di
forza maggiore, il dirigente della struttura competente autorizza
temporaneamente l'interessato all'esercizio della professione sino
all'organizzazione della successiva attività di aggiornamento.
4. Della frequenza alle iniziative di cui al comma 2 è
rilasciata, a cura della struttura competente, apposita
attestazione, annotata sul tesserino personale di
riconoscimento.
5. L'inadempimento dell'obbligo di aggiornamento comporta la
sospensione dell'iscrizione nell'elenco professionale regionale. La
sospensione è disposta con provvedimento del dirigente della
struttura competente.
Articolo 11 (Limitazione del numero dei clienti)
1. Le guide escursionistiche naturalistiche possono accompagnare
un solo gruppo composto da non più di venticinque persone. I gruppi
scolastici devono essere altresì accompagnati da almeno due docenti
appartenenti alla medesima istituzione scolastica.
2. Gli accompagnatori di turismo equestre possono accompagnare
un solo gruppo composto da non più di sette cavalieri
Articolo 12 (Tariffe professionali)
1. Le tariffe per le prestazioni delle professioni turistiche
disciplinate dalla presente legge sono liberamente determinate dai
singoli operatori, nel rispetto dei limiti, minimi e massimi,
stabiliti dalle associazioni di categoria individuate ai sensi
dell'articolo 13 e dalle stesse comunicati entro e non oltre il 30
ottobre di ogni anno, alla struttura competente, che provvede alla
pubblicazione sul Bollettino ufficiale della Regione.
2. Le tariffe, minime e massime, entrano in vigore il 1° gennaio
dell'anno successivo.
3. In caso di mancata comunicazione entro il termine di cui al
comma 1, le tariffe, minime e massime, in vigore sono prorogate per
l'anno successivo.
Articolo 13 (Associazioni di categoria)
1. Agli adempimenti di cui agli articoli 5, comma 4, 10, comma
2, e 12, comma 1, partecipano, per ciascuna professione turistica,
le associazioni di categoria maggiormente rappresentative a livello
regionale.
2. Sono considerate maggiormente rappresentative le associazioni
di categoria individuate dalla Giunta regionale, tenuto conto del
numero degli aderenti, nonché del numero e dell'adeguatezza delle
sedi e delle strutture a disposizione di ciascuna associazione per
il perseguimento delle finalità associative.
Articolo 14 (Ingressi gratuiti)
1. Le guide turistiche, gli accompagnatori turistici, le guide
escursionistiche naturalistiche e gli accompagnatori di turismo
equestre, regolarmente iscritti negli elenchi professionali di cui
all'articolo 7, durante l'esercizio della propria attività
professionale, sono ammessi gratuitamente nei musei, gallerie, siti
archeologici, monumenti, centri di visita delle aree protette,
parchi e giardini botanici di proprietà della Regione e degli enti
locali della regione.
2. Limitatamente alla professione di guida turistica, trovano
altresì applicazione le agevolazioni di cui all'articolo 12 del
regio decreto-legge 18 gennaio 1937, n. 448 (Norme per la
disciplina delle guide, degli interpreti e dei corrieri),
convertito dalla legge 17 giugno 1937, n. 1249.
CAPO III DISPOSIZIONI FINALI E TRANSITORIE
Articolo 15 (Vigilanza e controlli)
1. Alla vigilanza e al controllo sull'applicazione delle
disposizioni di cui alla presente legge provvedono i comuni.
Articolo 16 (Sanzioni)
1. Chiunque eserciti le attività riservate alle figure
professionali definite ai sensi dell'articolo 2, comma 1, senza
essere provvisto di abilitazione e senza essere iscritto negli
elenchi professionali regionali, è soggetto alla sanzione
amministrativa del pagamento di una somma di denaro da euro 200 a
euro 600.
2. Chiunque, nell'esercizio delle attività professionali
disciplinate dalla presente legge, non tenga in evidenza il
tesserino di riconoscimento di cui all'articolo 8 è soggetto alla
sanzione amministrativa del pagamento di una somma di denaro da
euro 50 a euro 150.
3. L'applicazione di tariffe professionali inferiori o superiori
a quelle minime e massime comunicate ai sensi dell'articolo 12
comporta la sanzione amministrativa del pagamento di una somma di
denaro da euro 100 a euro 300.
4. In caso di reiterazione della violazione, gli importi delle
sanzioni di cui ai commi 1, 2 e 3 sono raddoppiati.
Articolo 17 (Accertamento delle violazioni e irrogazione delle
sanzioni)
1. Per l'accertamento delle violazioni e l'irrogazione delle
sanzioni di cui all'articolo 16 si osservano le disposizioni di cui
alla legge 24 novembre 1981, n. 689 (Modifiche al sistema penale),
da ultimo modificata dal decreto legislativo 30 dicembre 1999, n.
507 (Depenalizzazione dei reati minori e riforma del sistema
sanzionatorio, ai sensi dell'articolo 1 della legge 25 giugno 1999,
n. 205).
Articolo 18 (Abrogazioni)
1. Sono abrogate le seguenti disposizioni:
a) la legge regionale 24 dicembre 1996, n. 42;
b) la legge regionale 23 agosto 1991, n. 34;
c) il comma 1 dell'articolo 1, nonché gli articoli 2, 3, 4, 5,
6, 7, 7bis, 8, 9, 10, 10bis, 11, e le lettere a), b) e c) del comma
1 dell'articolo 22 della legge regionale 13 maggio 1993, n. 33;
d) gli articoli 1, 2, 3, 4, 5, 6, 7 e 8 della legge regionale 7
marzo 1997, n. 6.
2. Alla lettera b) del comma 1 dell'articolo 26 della legge
regionale 7 marzo 1997, n. 7, le parole "dei corsi ed esami per
l'abilitazione degli accompagnatori della natura, di cui alla l.r.
34/1991, dei corsi ed esami di specializzazione," sono
soppresse.
Articolo 19 (Disposizioni transitorie)
1. Le guide turistiche, gli accompagnatori turistici, gli
accompagnatori della natura e gli accompagnatori di turismo
equestre che, alla data di entrata in vigore della presente legge,
siano regolarmente autorizzati all'esercizio della professione ai
sensi, rispettivamente, delle ll.rr. 42/1996, 34/1991 e 33/1993,
sono iscritti negli elenchi professionali di cui all'articolo 7,
previa presentazione di apposita istanza alla struttura
competente.
2. Ai professionisti iscritti negli elenchi professionali
regionali ai sensi del comma 1, la struttura competente rilascia il
tesserino di riconoscimento di cui all'articolo 8, a condizione che
gli interessati siano in regola con l'adempimento degli obblighi di
aggiornamento professionale.
3. Sino all'approvazione dell'elenco di cui all'articolo 2,
comma 2, resta valido l'elenco approvato con deliberazione della
Giunta regionale ai sensi dell'articolo 2, comma 2, della l.r.
42/1996.
Articolo 20 (Disposizioni finanziarie)
1. L'onere derivante dall'applicazione della presente legge è
determinato complessivamente in annui 30.000 euro a decorrere
dall'anno 2003.
2. L'onere di cui al comma 1 grava sull'obiettivo programmatico
2.2.2.12. (Interventi promozionali per il turismo) del bilancio
pluriennale della Regione per gli anni finanziari 2002/2004 e alla
copertura si provvede:
a) per annui 15.000 euro, mediante utilizzo per pari importo
dello stanziamento del capitolo 64170 (Spese per il funzionamento
delle commissioni d'esame per il rilascio degli attestati di
abilitazione all'esercizio di professioni in ambito turistico)
dell'obiettivo programmatico 1.3.2. (Comitati e commissioni);
b) per annui 15.000 euro, mediante utilizzo per pari importo
dello stanziamento del capitolo 64930 (Spese per l'organizzazione
di corsi di qualificazione e di aggiornamento per operatori in
ambito turistico) dell'obiettivo programmatico 2.2.2.12..
3. I proventi delle sanzioni amministrative di cui all'articolo
16 sono introitati nel capitolo 7700 (Proventi pene pecuniarie per
contravvenzioni) dello stato previsionale delle Entrate del
bilancio della Regione.
4. Per l'applicazione della presente legge, la Giunta regionale
è autorizzata ad apportare, con propria deliberazione, su proposta
dell'Assessore regionale competente in materia di bilancio e
finanze, le occorrenti variazioni di bilancio.
Articolo 21 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione sul Bollettino ufficiale della Regione.
Président
La parole au rapporteur, le Conseiller
Piccolo.
Piccolo (SA)
Tengo a precisare che la relazione viene
svolta anche per conto del collega Comé. Le dinamiche che
caratterizzano l'evoluzione del mercato turistico, tanto a livello
nazionale che internazionale, rendono indispensabile un continuo
processo di adattamento dell'offerta alle sempre nuove istanze
espresse dalla domanda. Benché ciò coinvolga in misura più diretta
e prevalente gli operatori interessati alla produzione dei vari
servizi turistici, tuttavia anche la parte pubblica è chiamata a
svolgere un ruolo non secondario, in particolare per quanto
riguarda gli adeguamenti da introdurre nel quadro normativo
inerente l'organizzazione turistica, creando così i presupposti
perché quest'ultima continui a mantenere adeguati livelli di
concorrenzialità.
Il disegno di legge oggi sottoposto all'attenzione del Consiglio
regionale si colloca certamente in quest'ottica, operando da un
lato un sostanziale snellimento delle normative esistenti e,
dall'altro, introducendo istituti e modalità applicative volti a
favorire l'incremento di fattori d'importanza strategica, quali la
professionalità e la qualità dei servizi forniti al turista. In
particolare, per quanto concerne il primo aspetto, va sottolineato
che il testo proposto riunifica in un unico provvedimento tre
diverse normative regionali, omogeinizzando per quanto possibile le
procedure autorizzative e di controllo e uniformando, in armonia
con le direttive europee, le disposizioni in materia di libera
circolazione dei professionisti e di riconoscimento dei titoli
professionali conseguiti all'estero. In un'ottica di
semplificazione e omogeinizzazione delle procedure, va anche vista
l'istituzione degli elenchi regionali, l'iscrizione nei quali
sostituisce l'autorizzazione ora rilasciata dai comuni. In tal modo
è altresì possibile attuare un più preciso monitoraggio
sull'evoluzione delle diverse professioni, potendo quindi
intervenire più tempestivamente nell'adeguamento dell'offerta alla
domanda. Il disegno di legge dà inoltre concreta applicazione al
principio della delegificazione, prevedendo la delega alla Giunta
per quanto riguarda varie incombenze meramente applicative della
legge, soprattutto in materia di organizzazione delle attività
formative e delle prove d'esame per l'accesso alle diverse
professioni, nonché di riconoscimento delle associazioni di
categoria maggiormente rappresentative.
In merito al secondo aspetto, inerente la crescita qualitativa e
professionale del settore, acquista particolare rilievo
l'istituzione dell'obbligo di una formazione preventiva di
preparazione all'esame per il rilascio degli attestati di qualifica
necessari per l'accesso alle professioni, nonché l'obbligo di
aggiornamento per tutte le professioni (oggi tale obbligo non
sussiste, ad esempio, per accompagnatori turistici e accompagnatori
di turismo equestre). Tuttavia, proprio nell'ottica di meglio
coniugare le esigenze di snellezza operativa e di capacità di
adeguamento alle dinamiche del mercato, l'obbligo di aggiornamento,
salvo che nel caso delle guide turistiche, è stato svincolato da
scadenze prestabilite, ritenendo preferibile pianificare la
relativa attività formativa in funzione di effettive esigenze,
sentite le associazioni di categoria. L'approccio seguito per le
guide turistiche è diverso, l'aggiornamento per esse deve avvenire
almeno ogni tre anni, che è da porsi in relazione con la dinamicità
che caratterizza il settore dei beni culturali fruibili da parte
della clientela turistica.
Tra le professioni turistiche, oggetto della nuova normativa, le
maggiori innovazioni riguardano le "guide escursionistiche
naturalistiche", in precedenza denominate "accompagnatori della
natura". Al cambiamento di denominazione si è accompagnata una più
ampia definizione degli ambiti in cui si esercita la professione,
introducendo esplicitamente la possibilità di illustrare anche gli
aspetti etnografici, produttivi e topografici dei luoghi in cui si
svolgono le escursioni. Alla professione è stata inoltre attribuita
una sua più precisa identità e autonomia, svincolandola
completamente dalla diretta tutela cui è attualmente assoggettata
da parte dell'Unione valdostana guide di alta montagna, alla quale
non competerà più in futuro l'organizzazione delle attività
formative e di aggiornamento, nonché l'organizzazione degli esami
di abilitazione all'esercizio della professione. Sono stati altresì
soppressi gli automatismi che consentivano alla guida alpina di
esercitare, senza il sostenimento di ulteriori esami, anche
l'attività di accompagnatore della natura.
In linea generale va infine detto che nella stesura del disegno
di legge sono state sempre tenute in grande considerazione le
osservazioni e le istanze delle rappresentanze regionali delle
professioni interessate alla nuova normativa, recependo inoltre
alcune osservazioni a seguito delle audizioni in commissione, senza
però mai perdere di vista gli obiettivi di interesse generale che
con la nuova normativa si è inteso perseguire. Sottolineo con
l'occasione ai colleghi che il testo licenziato dalla Giunta
regionale ha subito alcune modifiche con l'inserimento di alcuni
emendamenti presentati dall'Assessore competente e da parte delle
associazioni di categoria interessate, richieste che sono state
recepite e che troverete già incluse nel nuovo testo predisposto da
parte della IV Commissione. Dal punto di vista finanziario il
provvedimento non presenta spese aggiuntive rispetto a quanto già
destinato in bilancio per gli interventi nello specifico settore.
Entrando più nello specifico delle disposizioni contenute nel
disegno di legge, cercherò di procedere ad una disamina dei
contenuti più significativi dei singoli articoli del provvedimento
qui di seguito elencati.
L'articolo 1 definisce l'oggetto del disegno di legge, elencando
le professioni da esso regolamentate e indicandone i fondamenti
statutari.
L'articolo 2, oltre a definire con precisione gli ambiti di
esercizio delle diverse professioni, l'articolo stabilisce le
modalità di individuazione dei siti archeologici o dei monumenti la
cui illustrazione è riservata alle sole guide turistiche abilitate
ai sensi della legge regionale in esame. Tale disposizione riprende
una specifica deroga ammessa dalla Commissione europea in materia
di libera prestazione dei servizi ed è essenziale non solo per
tutelare l'attività dei professionisti locali, ma anche per
assicurare un servizio maggiormente qualificato ai turisti in
visita nella nostra Regione.
L'articolo 3 tutela la libera prestazione di servizi, al fine di
armonizzare la normativa regionale con le vigenti disposizioni
europee in materia. L'articolo prevede altresì le circostanze nelle
quali non è necessario munirsi dell'autorizzazione all'esercizio
della professione di guida turistica - dipendenti di enti pubblici,
che illustrano siti di proprietà dell'ente da cui dipendono - o di
accompagnatore turistico: titolari, direttori tecnici e dipendenti
di agenzia di viaggio per l'accoglienza e l'accompagnamento da e
per aeroporti o stazioni ferroviarie.
L'articolo 4 subordina l'esercizio delle professioni previste
dalla legge al possesso delle specifiche abilitazioni professionali
e all'iscrizione negli elenchi.
L'articolo 5 stabilisce il principio che l'abilitazione
all'esercizio delle professioni oggetto della legge presuppone la
partecipazione a un corso di formazione - prevedendo una frequenza
non inferiore all'80 percento delle ore di lezione previste - e il
superamento di un esame. Individua i requisiti per l'ammissione a
corsi ed esami e delega alla Giunta la definizione delle relative
modalità organizzative, che in tal modo possono essere più
agevolmente adeguate alle sempre nuove esigenze di sviluppo del
settore. Viene infine riconosciuto alle guide alpine un credito
formativo ai fini dell'accesso alla professione di guida
escursionistica naturalistica.
L'articolo 6 prevede il rilascio dell'attestato di abilitazione
valido ai fini dell'iscrizione negli elenchi professionali.
L'articolo 7 istituisce presso la competente struttura regionale
gli elenchi professionali regionali e detta le modalità per
l'iscrizione. Individua le modalità per il riconoscimento dei
titoli professionali conseguiti in altre regioni italiane o
all'estero, nel rispetto delle disposizioni europee in materia.
L'articolo 8 definisce le caratteristiche del tesserino di
riconoscimento da rilasciarsi agli iscritti negli elenchi
regionali, nonché le modalità del suo rilascio e delle successive
vidimazioni.
L'articolo 9 individua i casi di cancellazione dagli elenchi
regionali (perdita di requisiti, cessazione attività, aver
riportato condanne).
L'articolo 10 impone l'obbligo dell'aggiornamento
differenziando, come già detto sopra, la situazione delle guide
turistiche, per le quali l'obbligo è triennale.
L'articolo 11 pone, per ragioni di sicurezza, limitazioni al
numero dei clienti per le guide escursionistiche naturalistiche (25
persone) e per gli accompagnatori di turismo equestre (7
cavalieri).
L'articolo 12 sancisce la libertà di determinazione delle
tariffe entro limiti minimi e massimi stabiliti dalle associazioni
di categoria.
L'articolo 13 prevede l'individuazione da parte della Giunta
regionale delle associazioni di categoria maggiormente
rappresentative, con cui collaborare per una corretta applicazione
della nuova normativa. Stabilisce altresì i parametri da
considerare ai fini dell'individuazione (numero di aderenti, numero
e adeguatezza delle sedi).
L'articolo 14 prevede l'ingresso gratuito dei professionisti
abilitati a musei, gallerie, siti archeologici e monumentali, aree
protette, parchi, giardini botanici, eccetera, di proprietà della
Regione e degli enti locali.
L'articolo 15 stabilisce che ai controlli sull'applicazione
della legge provvedano i comuni.
L'articolo 16 definisce le sanzioni da applicare in caso di
violazione delle disposizioni recate dalla legge.
L'articolo 17 determina le modalità di accertamento ed
irrogazione delle sanzioni.
L'articolo 18 individua le leggi regionali da abrogare o
modificare a seguito dell'entrata in vigore della nuova
normativa.
L'articolo 19 introduce le necessarie disposizioni transitorie,
volte a salvaguardare le posizioni giuridiche in essere all'atto di
entrata in vigore della nuova legge.
Gli articoli 20 e 21 recano le necessarie disposizioni
finanziarie e la consueta dichiarazione d'urgenza.
Nel concludere, sperando di essere stato il più possibile chiaro
nell'esposizione, vorrei evidenziare il fatto che in questi ultimi
anni l'Amministrazione regionale è intervenuta con puntuali
provvedimenti legislativi, revisionando ed aggiornando il quadro
normativo che regola tutta l'attività del settore turistico
valdostano, andando a disciplinare le carenze delle strutture e
delle varie offerte turistiche oggi esistenti e stabilendo una
serie di requisiti nel pieno rispetto dell'ambiente e del nostro
territorio, rispondendo prontamente alle numerose esigenze dei
turisti che visitano la nostra Regione con servizi di qualità.
Presidente
È aperta la discussione generale.
La parola al Consigliere Borre.
Borre (UV)
La mia non vuole essere una controrelazione,
si tratta di riflessioni emerse nell'esaminare la legge, ma
soprattutto emerse in occasione di discussioni in commissione,
quindi alcune cose che il relatore Piccolo ha già detto verranno
ripetute.
Il provvedimento in oggetto, pur situandosi in una linea di
continuità con le precedenti normative, riguardanti le professioni
turistiche, si propone di intervenire con aspetti innovativi in tre
ambiti fondamentali che riguardano la materia. Per quanto riguarda
l'aspetto legislativo, l'obiettivo è quello di ricondurre a un
testo unico le normative sulle quattro professioni attualmente
divise in tre leggi. Si è così risposto alla necessità di
uniformare e integrare i diversi testi in una legge di riordino, la
quale, unificando le disposizioni comuni e semplificando le
procedure, consegue il doppio risultato: da una parte, un più
facile riferimento legislativo per gli interessati e, dall'altra,
un deciso snellimento burocratico per gli uffici
dell'Amministrazione regionale. Per quanto riguarda la rispondenza
alla legislazione comunitaria, la nuova legge adegua
necessariamente la normativa regionale alle più recenti direttive
della Comunità europea in materia di libera circolazione dei
professionisti e di riconoscimento dei titoli professionali
conseguiti all'esterno, con puntuali riferimenti alle diverse
eventualità che si possono verificare.
Per quanto riguarda infine gli ambiti di competenza per le
professioni in oggetto, nell'ottica di razionalizzare e rendere più
efficiente l'esercizio dell'attività, la nuova legge individua e
definisce con chiarezza i compiti, le funzioni, i ruoli che
spettano ai diversi soggetti interessati: ente pubblico,
professionisti, associazioni di categoria, indicando anche gli
strumenti operativi necessari all'espletamento dei rispettivi
compiti. L'ente pubblico è chiamato a svolgere un ruolo importante
di indirizzo e di guida, ha il compito di dettare le linee
fondamentali, che devono seguire gli operatori nell'esercizio della
loro professione, affinché i diversi percorsi formativi e
professionali risultino il più possibile omogenei tra loro ed
improntati ad una visione unitaria della professione in
oggetto.
Va vista anche in questa ottica l'istituzione di elenchi
regionali delle singole professioni, i quali vanno a sostituire le
autorizzazioni sinora rilasciate dai singoli comuni ai propri
professionisti, elenchi che risultano maggiormente funzionali alla
suddetta visione unitaria e anche ad un monitoraggio più preciso
sia delle professioni turistiche, sia del rapporto fra domanda ed
offerta, ma è soprattutto per l'aspetto della qualificazione
professionale che l'ente pubblico gioca le sue carte, creando con
la nuova legge i presupposti per una crescita qualitativa e
professionale del settore di tutto rispetto. Vanno in questa
direzione sia l'istituzione dell'obbligo di formazione preventiva
come preparazione all'esame di qualifica per l'accesso alle
professioni, sia l'obbligo di aggiornamento per tutte le
professioni. L'obbligo di aggiornamento è svincolato da scadenze
prestabilite per tutte le professioni, con l'esclusione delle guide
turistiche; si ritiene cioè preferibile pianificare di volta in
volta l'attività formativa, basandosi sulle effettive esigenze del
mercato e sentite le associazioni di categoria. L'obbligo di
aggiornamento ogni tre anni, espressamente indicato per le guide
turistiche, invece si spiega con la dinamicità che caratterizza il
settore dei beni culturali fruibili da parte della clientela
turistica; basti pensare ad esempio alle continue novità che
interessano le scoperte archeologiche della nostra Regione o alla
ristrutturazione di edifici storici, che sempre più numerosi di
anno in anno aprono le loro porte chiuse da tempo.
I professionisti, dal canto loro, trovano nella legge una
precisa definizione dei propri ambiti di attività, all'interno dei
quali ognuno, secondo le proprie capacità e valutando autonomamente
le circostanze contingenti, può esprimere i livelli di preparazione
che si sono raggiunti in materia. È evidente inoltre lo spirito
della legge che, qualificando in modo significativo la preparazione
dei suoi operatori, intende assegnare a queste figure professionali
il ruolo di attori sociali di primaria importanza nei confronti di
una clientela turistica sempre più attenta ed esigente.
L'istituzione di elenchi regionali e il conseguente tesserino da
vidimarsi ogni tre anni all'Amministrazione regionale permette una
più approfondita conoscenza del livello professionale delle offerte
proposte sui necessari aggiornamenti legati all'evoluzione del
settore; inoltre, si evita che l'esercizio della professione di
coloro, che potrebbero praticare anche senza averne titolo, porti
danno all'attività stessa e sia anche un danno per l'immagine della
nostra Regione.
Sotto il profilo economico, infine, i singoli professionisti
hanno la possibilità di applicare liberamente una tariffa
professionale all'interno di un quadro richiesto e stabilito
dall'associazione regionale di categoria, che ne fissa i limiti
minimi e massimi e di cui il mercato stesso dovrebbe avvantaggiarsi
in termini di ordine, chiarezza e trasparenza. I professionisti,
che trovano nella legge elementi innovativi più consistenti, sono
gli attuali accompagnatori della natura, i quali assumono la nuova
denominazione di "guide escursionistiche e naturalistiche", devono
possedere il diploma di istruzione secondaria di secondo grado per
accedere ai corsi di formazione, acquistano una propria autonomia,
hanno l'esplicita possibilità di illustrare, oltre a quelli
naturalistici, anche gli aspetti topografici, etnografici e
produttivi dei luoghi in cui accompagnano i turisti. Le
associazioni di categoria, infine, vedono riconosciuto il loro
importantissimo ruolo, che si è esplicato anzitutto nella fase
preparatoria, poiché le rappresentanze regionali dei professionisti
interessati dal presente disegno di legge sono state sentite per la
definizione dei contenuti di legge che le riguardano. Molti dei
punti stabiliti dalla legge sono stati espressamente da loro
richiesti, come ad esempio per le guide escursionistiche e
naturalistiche il punto che ne stabilisce identità e autonomia. Gli
accompagnatori della natura nacquero come sorta di "figliastri",
infatti con la normativa in vigore - legge n. 34/1991 - è l'UVGAM
che, in collaborazione con le associazioni di esperti e operatori,
che esercitano a livello regionale nel settore della tutela
ambientale e naturalistica, provvede alla preparazione tecnica,
professionale e culturale degli accompagnatori della natura,
organizzando, per conto e in accordo con la Regione, corsi ed esami
per l'accertamento dell'idoneità tecnica all'esercizio, nonché
organizzando, d'intesa con la Regione e le società locali
interessate, corsi di aggiornamento e perfezionamento, modifica
alla procedura con questa legge quanto mai opportuna. In linea
generale, cioè nella stesura del testo di legge, come è stato
richiamato in qualche punto del mio intervento, sono state tenute
in grande considerazione le osservazioni e le istanze delle
associazioni di categoria, senza perdere di vista nel contempo gli
obiettivi di interesse generale. In secondo luogo, il testo stesso
della legge sancisce il ruolo attivo e propositivo della sezione
nelle circostanze indicate in cui emerga come fondamentale tale
funzione.
Proprio nello spirito di massima considerazione e
collaborazione, le Commissioni II e IV hanno accolto due
emendamenti dell'Associazione AGENVA.
Il primo emendamento riguarda la denominazione della figura
professionale, la richiesta era di aggiungere la parola
"escursionistica"
alla dicitura di
"guida turistica"
.
La motivazione a supporto della richiesta è che tale dizione
evidenzia la caratteristica peculiare al modo di agire di tale
figura professionale. La maggior parte della clientela richiede
infatti escursioni all'aria aperta o attività
didattico-divulgative, che trovano nell'escursione stessa un
elemento portante del programma proposto. Facendo questa richiesta,
le commissioni hanno voluto rafforzare la definizione del campo di
azione della professione di guida naturalistica.
Il secondo emendamento riguarda l'articolo 2, comma 1, dove il
testo proposto in commissione recitava:
"Guida naturalistica
escursionistica: chi di professione accompagna singole persone o
gruppi di persone in zone di pregio naturalistico e
ambientale"
. Questa affermazione, ad avviso dell'associazione,
potrebbe risultare una grande limitazione di operatività
territoriale. A tale conclusione sono pervenute anche le due
commissioni, che hanno proposto nel testo ufficiale della IV
Commissione la seguente modifica:
"Guida escursionistica
naturalistica: chi per professione accompagna singole persone o
gruppi di persone allo scopo di far conoscere e apprezzare il
paesaggio…"
eccetera, omettendo
così le parole
"in zone di pregio naturalistico e
ambientale"
.
Il nuovo testo di legge adegua la normativa alle esigenze, che
si sono evidenziate nel settore delle professioni turistiche e che
derivano dalla rapida evoluzione che queste hanno avuto negli
ultimi anni, concatenate ovviamente all'altrettanto rapida
evoluzione del mercato turistico ed è un testo che indica il
percorso per attuare un più stretto collegamento ed attivare le
opportune sinergie fra l'azione sviluppata dall'ente pubblico e
quella degli operatori privati. Come ho detto all'inizio, per
quanto riguarda l'aspetto legislativo, l'obiettivo è quello di
ricondurre a un testo unico le normative sulle quattro professioni
attualmente divise in tre leggi.
Ricordato questo, è doveroso ricordare che la domanda del
mercato turistico, non solo, ma anche dell'occupazione del tempo
libero volto a vivere e a conoscere meglio l'ambiente che ci
circonda, ci porta ad esaminare con attenzione quelle offerte che
già oggi cercano di soddisfare la domanda stessa, senza però norme
che tutelino i fruitori, ma anche gli operatori, produttori di tali
servizi.
In IV Commissione c'è stata l'audizione dell'Associazione di
maestri di mountain bike e ciclismo su terreno, dalla discussione è
emersa l'importanza dell'offerta turistica di questo settore in
piena espansione; un'offerta che oggi non è alla ricerca della
domanda, ma nasce dalla domanda stessa; una domanda che vede
ristoratori e albergatori attrezzarsi con biciclette da mettere a
disposizione dei loro clienti e cercare professionisti per
garantire professionalità tecnica, non solo nella conoscenza del
mezzo, ma anche nella conoscenza e nella gestione dello sforzo
fisico del cliente, nella formazione culturale per spiegare
percorsi di flora e fauna e nella garanzia di sicurezza.
L'associazione ha inoltre fatto presente che oggi in Italia a fare
didattica nel campo del fuori strada in bicicletta è il 69 percento
dei maestri di sci, si tratta di un problema di non poco conto se
si vuole incentivare l'integrazione del reddito con la
pluriattività.
L'Associazione Mountain Bike, presentando una serie di
emendamenti al testo di legge in esame, mira al riconoscimento con
legge dell'associazione come professione turistica e di
accompagnatore, chiede tale riconoscimento per avere tutti gli
strumenti di garanzia per sé e per gli utenti, vista la notevole
domanda di questa attività. La IV Commissione non ha ritenuto
opportuno inserire questa attività nella proposta di legge, per
evitare che la mancanza di un più approfondito dibattito limiti il
contenuto necessario alla normativa di un'attività così importante.
Il dibattito ha però evidenziato l'urgenza di affrontare con un
attento esame le offerte, che già oggi in gran parte rispondono a
domande di attività turistiche o di tempo libero, come mountain
bike, canoa, parapendio, motoslitte, eccetera, e di predisporre un
disegno di legge necessario a dare adeguate risposte. Mi permetto
di fare mia l'indicazione della commissione, ritenendo opportuno
chiedere in questa sede all'Assessore Cerise di assumere l'impegno
di mettere in atto tutte le iniziative per arrivare in tempi brevi
alla predisposizione di una bozza di legge, che risponda alle
necessità a cui ho accennato. L'Assessore potrà contare senz'altro
sulla collaborazione mia e di altri consiglieri, che l'hanno già
dimostrata in commissione.
Presidente
La parola all'Assessore al bilancio, finanze e
programmazione, Agnesod.
Agnesod (UV)
Per annunciare anche su questo disegno di
legge la presentazione di un emendamento riguardante la parte
finanziaria, più precisamente al comma 2 dell'articolo 20.
Presidente
La parola all'Assessore al turismo, sport,
commercio e trasporti, Cerise.
Cerise (UV)
Pour annoncer la présentation de deux
amendements.
Presidente
Se non ci sono altre richieste di intervento,
dichiaro chiusa la discussione generale.
La parola all'Assessore al turismo, sport, commercio e
trasporti, Cerise.
Cerise (UV)
Tout en remerciant les collègues qui sont
intervenus pour leur contribution au débat, permettez-moi de faire
quelques considérations. Avant tout nous nous réjouissons du fait
que ce projet de loi est bien agrée aussi pour la minorité, comme
l'a bien dit M. Piccolo. Le projet de loi en question est le
premier d'une série de mesures visant à perfectionner l'ensemble
des dispositions en matière de professions du secteur touristique.
Il s'agit d'une activité législative, qui se déroule selon deux
directions: d'un côté, nous avons la révision des lois existantes,
afin de les moderniser et de les adapter aux directives européennes
- ce qui est le cas de la loi que nous examinons et par la suite de
la loi relative aux guides de haute montagne -; de l'autre côté, il
est question de réglementer les nouvelles professions, qui sont
nées dans le cadre du tourisme, qui méritent une attention
particulière vu leur capacité de produire des avantages économiques
et les occasions qu'elles offrent aux professionnels qui l'exercent
soit comme activité principale que comme activité complémentaire.
Il s'agit toutefois de professions qui, plus que d'une loi les
réglementant en tant que professions, nécessitent avant tout de
mesures, qui les placent correctement dans la réalité valdôtaine en
accord avec les caractéristiques environnementales et les activités
sportives et touristiques existantes, compte tenu des compétences
des collectivités locales. A ce propos il faut mentionner la
requête du Président Borre et que je partage, à laquelle nous
tâcherons de répondre concrètement.
Pour ce qui est de la loi susdite, je voudrais souligner qu'en
plus des avantages susmentionnés, le fait d'avoir été regroupées
dans un texte unique permet aux quatre professions en question de
jouir d'un meilleur équilibre. Le projet de loi, en application
d'une conception moderne de l'activité législative, délègue à des
mesures administratives, dont se charge à fur et à mesure le
Gouvernement régional, toute une série de tâches relatives à
l'application de la loi, notamment en matière d'organisation des
activités de formation et des épreuves pour l'accès aux différentes
professions.
Pour ce qui est de la correspondance aux dispositions
communautaires, nous devons considérer que, du fait de la
particularité de notre réalité, un grand nombre de professions se
développe dans le contexte, où les frontières, vu la continuité
physique et environnementale du territoire, ne jouent pas un grand
rôle. Elle demeure cependant importante en ce qui concerne
l'exercice de la profession; de plus, vu le processus de
mondialisation en cours, ou mieux je devrais dire d'européisation,
nous assistons actuellement - et assisterons encore plus dans les
années à venir - à l'établissement d'initiatives d'investissement
touristique de la part des professionnels communautaires et
non.
N'oublions pas que le Val d'Aoste a travaillé et travaille
encore actuellement dans le but de devenir un point de repère pour
ce qui est de la formation dans le cadre des professions
touristiques propres à la montagne. Il est donc important que nous
soyons à jour avec les dispositions, afin d'obtenir et de pouvoir
exiger un certain respect de la part des professionnels des Pays
voisins. Aux termes de la loi en question, comme M. Borre vient de
dire, l'organisme public est responsable de la formation et du
recyclage, sous le contrôle de l'Administration régionale la
formation et, notamment, le recyclage sont les moyens les plus
importants pour répondre aux exigences du tourisme national et
international, compte tenu des éléments de flexibilité introduits.
Il s'agit d'un choix qui ne cède pas à des inclinations dirigistes,
puisque les associations les plus représentatives des différentes
professions jouent un rôle actif en ce qui concerne la préparation
des programmes, de l'attribution des certificats d'aptitude, de la
fréquentation des cours et des aspects liés au recyclage. La loi
susdite nous permet d'inscrire les professions touristiques dans un
contexte qui va bien au delà de notre seule Région. Nous sommes
convaincus que le considérable investissemen,t visant à soutenir
l'activité touristique, ne puisse produire les résultats attendus
s'ils ne sont pas accompagnés par l'effort d'améliorer le caractère
professionnel des personnes oeuvrant dans le secteur, véritables
protagonistes de notre offre touristique.
Presidente
Passiamo alla votazione del disegno di legge,
ricordo che votiamo sul nuovo testo della IV Commissione. Il
disegno di legge ha avuto il parere favorevole a maggioranza sia
della IV che della II Commissione.
La parola al Consigliere Curtaz sull'articolo 1.
Curtaz (PVA-cU)
Solo per fare la dichiarazione di voto
del nostro gruppo non solo sull'articolo 1, ma sull'intero
articolato e sulla legge. Come il Governo ricorderà - dovrebbe
ricordarlo in particolare l'ex Assessore Lavoyer, che fra l'altro
non vedo presente -, avevamo sollecitato questa legge fin dalla
scorsa estate, quindi è con soddisfazione che constatiamo il fatto
che finalmente questa legge ha concluso il suo iter e oggi viene
definitivamente approvata.
Il nostro giudizio su questa legge è positivo per due ordini di
ragioni: innanzitutto perché è un riconoscimento esplicito a delle
professioni e a delle professionalità; secondariamente perché è una
legge, che individua con maggiore chiarezza i limiti fra una
professione e l'altra, le distinzioni di ruoli, fra l'altro per la
prima volta adottando diversi elenchi professionali per le varie
professioni. A noi sembra che questi siano in sintesi gli elementi
fondamentali di questa legge, che ci fanno dare un voto positivo al
disegno di legge in esame.
Presidente
La parola al Consigliere Borre.
Borre (UV)
La dichiarazione di voto più che altro è
dovuta al fatto che forse l'Assessore era distratto quando, nella
parte finale del mio intervento, ho chiesto che venisse preso
l'impegno di mettere in atto tutte quelle iniziative per arrivare
in tempi brevi ad una legge che venisse incontro alle necessità a
cui avevo accennato oppure mi è
sfuggito… in tal caso, chiedo scusa
all'Assessore.
Presidente
La parola all'Assessore al turismo, sport,
commercio e trasporti, Cerise, per una precisazione.
Cerise (UV)
Pour assurer le collègue Borre que
sans doute nous nous pencherons pour produire un texte de loi, mais
je l'avais dit, peut-être je l'ai mal dit, mais je l'avais dit.
Presidente
Pongo in votazione l'articolo 1:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 2:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 3:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 4:
Consiglieri presenti, votanti e favorevoli: 27
Il Consiglio approva all'unanimità.
L'articolo 5 contiene un emendamento dell'Assessore Cerise, di
cui do lettura:
Emendamento La lettera c) del comma 2 dell'articolo 5 è
sostituita dalla seguente:
"c) titolo di studio finale di istruzione secondaria di secondo
grado, per le guide turistiche, gli accompagnatori turistici e le
guide escursionistiche naturalistiche; assolvimento dell'obbligo
scolastico, per gli accompagnatori di turismo equestre; analoghi
titoli conseguiti all'estero riconosciuti o dichiarati equipollenti
dalle competenti autorità italiane;".
Pongo in votazione l'articolo 5 nel testo così emendato:
Articolo 5 (Abilitazione professionale)
1. L'abilitazione per l'esercizio delle professioni turistiche
disciplinate dalla presente legge si consegue mediante la
partecipazione ad un corso di formazione e il superamento di un
esame scritto e orale, nonché, limitatamente alla professione di
accompagnatore di turismo equestre, il superamento di una prova
pratica. I corsi di formazione e gli esami, indetti con
deliberazione della Giunta regionale, sono organizzati dalla
struttura competente. Il relativo bando è pubblicato sul Bollettino
ufficiale della Regione.
2. L'ammissione ai corsi di formazione è subordinata al possesso
dei seguenti requisiti:
a) maggiore età;
b) cittadinanza italiana o di uno Stato membro dell'Unione
europea; sono altresì ammessi i soggetti equiparati per legge ai
cittadini italiani;
c) titolo di studio finale di istruzione secondaria di secondo
grado, per le guide turistiche, gli accompagnatori turistici e le
guide escursionistiche naturalistiche; assolvimento dell'obbligo
scolastico, per gli accompagnatori di turismo equestre; analoghi
titoli conseguiti all'estero riconosciuti o dichiarati equipollenti
dalle competenti autorità italiane;
d) idoneità psico-fisica all'esercizio della professione
certificata da un medico di sanità pubblica, in data non anteriore
a tre mesi dalla presentazione della domanda di ammissione al
corso.
3. L'ammissione agli esami finali è subordinata alla frequenza
di almeno l'80 per cento delle ore di lezione dei corsi di
formazione.
4. La Giunta regionale con propria deliberazione, sentite le
associazioni di categoria individuate ai sensi dell'articolo 13,
stabilisce il calendario e il programma delle lezioni, determina la
quota di iscrizione ai corsi di formazione e agli esami da
corrispondere a titolo di concorso delle spese di istruttoria e di
organizzazione, nomina le commissioni esaminatrici, determina i
programmi d'esame e le relative modalità di svolgimento,
prevedendo, se del caso, l'effettuazione di prove preselettive per
l'ammissione ai corsi di formazione.
5. Limitatamente ai corsi di formazione per il conseguimento
dell'abilitazione all'esercizio della professione di guida
escursionistica naturalistica, ai candidati abilitati all'esercizio
della professione di guida alpina o di aspirante guida alpina in
Valle d'Aosta, è riconosciuto, secondo le modalità stabilite con
deliberazione della Giunta regionale, un credito formativo valido
ai fini dell'esonero parziale dalle lezioni teoriche.
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 6:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 7:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 8:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 9:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 10:
Consiglieri presenti, votanti e favorevoli: 27
Il Consiglio approva all'unanimità.
L'articolo 11 contiene il secondo emendamento dell'Assessore
Cerise, di cui do lettura:
Emendamento L'articolo 11 è sostituito dal seguente:
"Articolo 11
(Limitazione del numero dei clienti)
1. Ogni guida escursionistica naturalistica può accompagnare un
solo gruppo composto da non più di venticinque persone. Ogni gruppo
scolastico deve essere altresì accompagnato da almeno due docenti
appartenenti alla medesima istituzione scolastica.
2. Ogni accompagnatore di turismo equestre possono accompagnare
un solo gruppo composto da non più di sette cavalieri.".
Pongo in votazione l'emendamento:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 12:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 13:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 14:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 15:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 16:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 17:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 18:
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 19:
Consiglieri presenti, votanti e favorevoli: 27
Il Consiglio approva all'unanimità.
L'articolo 20 contiene l'emendamento dell'Assessore Agnesod, di
cui do lettura:
Emendamento Al comma 2 dell'articolo 20 l'espressione "del
bilancio pluriennale della Regione per gli anni finanziari
2002/2004" è sostituita dall'espressione "del bilancio della
Regione per l'anno finanziario 2003 e di quello pluriennale
2003/2005".
Pongo in votazione l'articolo 20 nel testo così emendato:
Articolo 20 (Disposizioni finanziarie)
1. L'onere derivante dall'applicazione della presente legge è
determinato complessivamente in annui 30.000 euro a decorrere
dall'anno 2003.
2. L'onere di cui al comma 1 grava sull'obiettivo programmatico
2.2.2.12. (Interventi promozionali per il turismo) del bilancio
della Regione per l'anno finanziario 2003 e di quello pluriennale
2003/2005 e alla copertura si provvede:
a) per annui 15.000 euro, mediante utilizzo per pari importo
dello stanziamento del capitolo 64170 (Spese per il funzionamento
delle commissioni d'esame per il rilascio degli attestati di
abilitazione all'esercizio di professioni in ambito turistico)
dell'obiettivo programmatico 1.3.2. (Comitati e commissioni);
b) per annui 15.000 euro, mediante utilizzo per pari importo
dello stanziamento del capitolo 64930 (Spese per l'organizzazione
di corsi di qualificazione e di aggiornamento per operatori in
ambito turistico) dell'obiettivo programmatico 2.2.2.12.
3. I proventi delle sanzioni amministrative di cui all'articolo
16 sono introitati nel capitolo 7700 (Proventi pene pecuniarie per
contravvenzioni) dello stato previsionale delle Entrate del
bilancio della Regione.
4. Per l'applicazione della presente legge, la Giunta regionale
è autorizzata ad apportare, con propria deliberazione, su proposta
dell'Assessore regionale competente in materia di bilancio e
finanze, le occorrenti variazioni di bilancio.
Consiglieri presenti, votanti e favorevoli: 27
Il Consiglio approva all'unanimità.
Pongo in votazione l'articolo 21:
Consiglieri presenti, votanti e favorevoli: 27
Il Consiglio approva all'unanimità.
La parola al Consigliere Curtaz, per dichiarazione di voto.
Curtaz (PVA-cU)
Solo una constatazione politica che mi
piace mettere in evidenza, confermando naturalmente il voto
favorevole: faccio presente che su questa legge, come su altre
iniziative, oggi il gruppo della "Stella Alpina" ha dimezzato la
sua presenza in maniera quasi regolare e il gruppo di "Forza
Italia" non è presente alla votazione di questa legge.
Presidente
La ringrazio per la precisazione.
Pongo in votazione la legge nel suo complesso:
Consiglieri presenti, votanti e favorevoli: 27
Il Consiglio approva all'unanimità.
Si dà atto, per il verbale, che ci saranno alcune piccolissime
correzioni formali al testo, concordate con l'Assessore Cerise,
alle quali provvederà la Presidenza del Consiglio.
La seduta è tolta, il Consiglio sarà convocato a domicilio.
La riunione termina alle ore 13,26.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK