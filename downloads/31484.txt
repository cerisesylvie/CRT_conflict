Consiglio Regionale della Valle d'Aosta - Oggetto del Consiglio n. 542 del 6 maggio 2009 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SOCIALE
Assistenza socio-sanitaria
ISTRUZIONE PUBBLICA
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 542 del 6 maggio 2009 - Resoconto
OGGETTO N. 542/XIII - Disegno di legge n. 23 e proposta di
legge n. 22: "Disposizioni in materia di disturbi specifici di
apprendimento".
Articolo 1
(Oggetto)
1. La presente legge detta disposizioni per prevenire
situazioni di difficoltà e consentire il pieno sviluppo della
personalità dei soggetti con dislessia, disgrafia, disortografia e
discalculia, sul presupposto del riconoscimento di tali disturbi
(DSA) quali difficoltà specifiche di apprendimento che si
manifestano in presenza di capacità cognitive adeguate, in assenza
di patologie neurologiche e di deficit sensoriali.
2. La legge 5 febbraio 1992, n. 104 (Legge quadro per
l'assistenza, l'integrazione sociale e i diritti delle persone
handicappate), e la legge regionale 18 aprile 2008, n. 14 (Sistema
integrato di interventi e servizi a favore delle persone con
disabilità), non trovano applicazione nei confronti degli alunni
con DSA salvo concomitanza di specifiche patologie.
Articolo 2
(Finalità)
1. La presente legge persegue le seguenti finalità:
a) garantire i necessari supporti ai soggetti con DSA, in
funzione del diritto all'istruzione e alla formazione;
b) assicurare lo sviluppo delle potenzialità dei soggetti con
DSA;
c) assicurare adeguate possibilità di individuazione dei casi
a rischio, a partire dalla scuola dell'infanzia, e di diagnosi
precoce, nella scuola primaria;
d) sensibilizzare e formare gli insegnanti, i formatori, i
referenti delle istituzioni scolastiche, gli operatori
socio-sanitari e i genitori nei confronti delle problematiche
legate a DSA;
e) incrementare la comunicazione e la collaborazione tra la
famiglia, le istituzioni scolastiche, gli enti di formazione e i
servizi sanitari durante tutto l'arco di istruzione e
formazione;
f) ridurre i disagi formativi ed emozionali per i soggetti
con DSA, favorendone il successo scolastico e formativo e
prevenendo eventuali blocchi nell'apprendimento;
g) adottare forme di verifica e di valutazione adeguate degli
alunni con DSA;
h) garantire ai soggetti con DSA uguali opportunità di
sviluppo delle capacità in ambito lavorativo.
Articolo 3
(Comitato tecnico-scientifico sui DSA)
1. Al coordinamento delle azioni preordinate al perseguimento
delle finalità di cui all'articolo 2 provvede il Comitato
tecnico-scientifico sui DSA, nominato con deliberazione della
Giunta regionale, e composto da:
a) un rappresentante dell'assessorato regionale competente in
materia di istruzione;
b) un rappresentante dell'assessorato regionale competente in
materia di sanità;
c) un rappresentante dell'Azienda regionale Unità sanitaria
locale della Valle d'Aosta (Azienda USL);
d) un rappresentante dell'Università della Valle
d'Aosta/Université de la Vallée d'Aoste;
e) un rappresentante della struttura regionale competente in
materia di politiche del lavoro;
f) un rappresentante dell'Associazione italiana dislessia
(AID) della Valle d'Aosta;
g) un logopedista designato dall'Associazione logopedisti
valdostani;
h) uno psicologo designato dall'Ordine degli
psicologi.
2. Al Comitato tecnico-scientifico spetta:
a) proporre un piano di formazione del personale scolastico
dirigente e docente, degli operatori della formazione e degli
operatori socio-sanitari sulle problematiche degli alunni con
DSA;
b) promuovere attività di identificazione precoce da
realizzare dopo i primi mesi di frequenza dei corsi scolastici per
individuare gli alunni a rischio di DSA;
c) documentare e diffondere buone prassi di interventi e
iniziative sui DSA;
d) coordinare e raccordare l'attuazione degli interventi,
monitorarne e valutarne l'applicazione;
e) curare le rilevazioni dei dati e delle informazioni sulle
attività svolte e la predisposizione della relazione annuale di cui
all'articolo 9.
Articolo 4
(Individuazione e diagnosi)
1. È compito delle istituzioni scolastiche regionali, ivi
comprese quelle paritarie, attivare, a partire dalla scuola
dell'infanzia, interventi idonei a individuare i casi potenziali di
DSA degli alunni, al fine di programmare attività educative e
didattiche volte al recupero di eventuali divari e all'acquisizione
di competenze specifiche negli apprendimenti. Tali attività sono
inserite nel Piano dell'offerta formativa predisposto da ogni
singola istituzione scolastica.
2. Per gli alunni che presentino persistenti difficoltà,
l'istituzione scolastica segnala alla famiglia l'opportunità di
avviare un percorso diagnostico specifico.
3. La diagnosi di DSA è effettuata nell'ambito dei
trattamenti specialistici assicurati dall'Azienda USL, anche
attraverso convenzioni tra l'Azienda USL stessa e neuropsichiatri
infantili o psicologi clinici, ed è comunicata dalla famiglia
all'istituzione scolastica di appartenenza dell'alunno.
Articolo 5
(Attività di formazione)
1. Le istituzioni scolastiche regionali, ivi comprese quelle
paritarie, nell'ambito del proprio Piano dell'offerta formativa,
possono aderire alle proposte di formazione elaborate dal Comitato
tecnico-scientifico di cui all'articolo 3 e promuovere
altre
attività di formazione che rispondono a bisogni specifici rilevati
nelle proprie scuole, al fine di favorire l'adozione di percorsi
educativi individualizzati e l'applicazione di adeguate strategie
didattiche per alunni con DSA.
2. Nell'ambito della formazione del personale
socio-sanitario, sono attivate iniziative specifiche per la
formazione e l'aggiornamento degli operatori dei servizi
socio-sanitari regionali preposti alla diagnosi e alla
riabilitazione dei soggetti con DSA.
Articolo 6
(Misure educative e didattiche di supporto)
1. Gli alunni con diagnosi di DSA hanno diritto di fruire di
appositi strumenti, dispensativi e compensativi, di flessibilità
didattica nel corso dei cicli di istruzione e delle attività di
formazione, anche sulla base di quanto previsto dagli indirizzi
ministeriali in materia.
2. Le istituzioni scolastiche regionali, ivi comprese quelle
paritarie, nell'ambito della loro autonomia didattica e
organizzativa, per favorire il successo scolastico e formativo,
individuano per gli alunni con DSA le misure utili a:
a) favorire l'adozione di percorsi educativi individualizzati
e l'applicazione di adeguate strategie didattiche coltivando negli
alunni un approccio positivo verso la scuola, aiutandoli a vivere
l'apprendimento in condizioni di benessere favorendo il successo
scolastico e formativo;
b) prevedere tecniche compensative che possano comprendere
anche l'uso delle tecnologie informatiche e multimediali e degli
strumenti di apprendimento facilitanti, nonché misure dispensative
da alcune prestazioni non essenziali ai fini della qualità dei
concetti da apprendere o la possibilità di fruire di tempi di
esecuzione più lunghi di quelli ordinari;
c) prevedere strategie compensative che favoriscano la
comunicazione verbale e che assicurino ritmi graduali e adeguati di
apprendimento e prevedere, anche in considerazione della
caratteristica bi-plurilingue della scuola valdostana, ove ritenuto
opportuno dal Consiglio di classe, forme di esonero valutativo
rispetto ad alcune tipologie di prove scritte di lingua,
potenziando in forma compensativa le prove orali.
3. Le misure di cui al comma 2 sono sottoposte a monitoraggio
da parte dei docenti per valutarne l'efficacia e il raggiungimento
degli obiettivi, esaminandone i risultati con le famiglie nel
Consiglio di classe ed esplicitandoli nelle valutazioni previste
nel piano annuale delle attività di cui alle disposizioni
vigenti.
4. Al fine di evitare che gli alunni con DSA siano posti in
condizioni di svantaggio rispetto agli altri alunni a causa della
loro lentezza o incapacità di decodifica e di produzione di testi,
le misure di cui al comma 2 devono garantire adeguate forme di
verifica e di valutazione, in riferimento alla progettazione
didattica individualizzata e personalizzata, agli strumenti
compensativi e dispensativi utilizzati e alla possibilità di
assegnare tempi più lunghi di esecuzione.
5. Le misure educative e di supporto adottate e i risultati
conseguiti sono documentati a cura del Consiglio di classe in
apposito fascicolo che garantisce la continuità educativa e che
segue l'alunno nel suo percorso scolastico/formativo.
Articolo 7
(Misure per progetti e azioni specifiche)
1. La Regione promuove, anche mediante l'erogazione di
contributi, particolari progetti a supporto e sostegno del percorso
scolastico, formativo ed extrascolastico degli alunni con DSA,
proposti da istituzioni scolastiche, enti, associazioni,
cooperative o organismi operanti in ambito regionale sulle
problematiche inerenti alle DSA.
2. Ulteriori contributi sono concessi alle famiglie di
soggetti con DSA per l'acquisto di strumenti informatici dotati di
videoscrittura con correttore ortografico e sintesi vocale e di
altri strumenti alternativi, informatici o tecnologici, per
facilitare i percorsi didattici dei ragazzi, destinati allo studio
quotidiano a casa.
3. I criteri e le modalità per la concessione dei contributi
di cui ai commi 1 e 2 sono stabiliti con deliberazione della Giunta
regionale, sentito il Comitato tecnico-scientifico di cui
all'articolo 3.
4. I familiari fino al primo grado e gli affidatari di alunni
con DSA impegnati nell'assistenza alle attività scolastiche da
svolgere a casa possono usufruire di orari di lavoro flessibili. Le
modalità di esercizio delle predette agevolazioni sono demandate al
contratto collettivo regionale di lavoro e non devono comportare
nuovi o maggiori oneri a carico del bilancio regionale e degli
altri enti del comparto unico regionale.
Articolo 8
(Concorsi pubblici)
1. Nelle prove scritte dei concorsi e delle selezioni indetti
dagli enti del comparto unico regionale, ai soggetti con DSA è
assicurata la possibilità di utilizzare strumenti compensativi per
le difficoltà di lettura, di scrittura e di calcolo nonché di
usufruire di un prolungamento dei tempi stabiliti per
l'espletamento delle medesime prove.
2.
Il candidato con DSA deve produrre, con la domanda
di partecipazione al concorso o alla selezione, la certificazione
sanitaria, che attesta la diagnosi di DSA, e specificare gli
strumenti compensativi di cui necessita.
3. Entro sei mesi dalla data di entrata in vigore della
presente legge, la Giunta regionale approva, d'intesa con il
Consiglio permanente degli Enti locali, apposite linee guida,
distinte in base alla qualifica unica dirigenziale o alle
categorie/posizioni per le quali sono banditi i concorsi o le
selezioni, per uniformare l'operato delle commissioni esaminatrici
in merito all'utilizzo degli strumenti compensativi di cui al
presente articolo.
Articolo 9
(Clausola valutativa)
1. Entro il 30 giugno di ogni anno, il Comitato
tecnico-scientifico di cui all'articolo 3 presenta alla Giunta e
alla competente Commissione consiliare regionale una relazione
sulle attività promosse e realizzate in attuazione della presente
legge, al fine di valutarne l'impatto e l'efficacia.
Articolo 10
(Disposizioni finanziarie)
1. L'onere derivante dall'applicazione degli articoli 3 e 7 è
determinato, complessivamente, in euro 20.000 per l'anno 2009 e in
annui euro 50.000 a decorrere dal 2010.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2009 e di quello pluriennale per il triennio 2009/2011
negli obiettivi programmatici 1.3.2. (Comitati e commissioni) e
2.2.3.03. (Assistenza sociale e beneficenza pubblica).
3. Al finanziamento dell'onere di cui al comma 1, si provvede
negli stessi bilanci, mediante l'utilizzo delle risorse iscritte
nell'obiettivo programmatico 2.2.3.03., al capitolo 61310 (Fondo
regionale per le politiche sociali), per euro 20.000 per l'anno
2009 e annui euro 50.000 per gli anni 2010 e 2011.
4. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'Assessore regionale competente in materia di
bilancio, le occorrenti variazioni di bilancio.
Presidente
- Permettetemi, prima di dare la parola, di
fare un piccolo
résumé
perché sia chiaro il percorso: gli
oggetti iscritti ai punti n. 23.1 e n. 24.1 saranno discussi
congiuntamente ed il testo sottoposto all'esame del Consiglio è il
nuovo testo predisposto dalla V Commissione risultante dal
coordinamento della proposta di legge n. 22 presentata dai
Consiglieri Louvin, Salzone, La Torre, Carmela Fontana in data 10
febbraio 2009, recante: "Disposizioni in materia di disturbi
specifici di apprendimento", relatori i colleghi Louvin e Salzone,
e del disegno di legge n. 23 presentato dalla Giunta regionale in
data 17 febbraio 2009, recante: "Disposizioni regionali in materia
di disturbi specifici di apprendimento", relatrice la collega
Hélène Impérial. Il nuovo testo ha ricevuto il parere favorevole
all'unanimità della V Commissione ed il parere unanime di
compatibilità finanziaria della II Commissione.
Ricordo che sul disegno di legge n. 23 la Consulta regionale per
la condizione femminile ha espresso alcuni suggerimenti già
sottoposti alla V Commissione e che si trovano nell'allegato al
punto n. 23.1; l'Ordine degli psicologi, oltre alle osservazioni
formulate sulla proposta di legge n. 22 e trasmesse alla V
Commissione nel corso dell'iter della proposta di legge, ha inviato
il 4 maggio ulteriori osservazioni sul nuovo testo risultante dal
coordinamento della proposta di legge n. 22 e del disegno di legge
n. 23. Queste nuove osservazioni sono già state indirizzate ai
Consiglieri regionali; la copia è comunque disponibile per i
Consiglieri che la richiedono.
Ricordo inoltre che sono stati depositati sull'oggetto n. 23.1 e
n. 24.1 un emendamento dell'Assessore Laurent Viérin, tre
emendamenti dei colleghi Louvin e Patrizia Morelli e un emendamento
del Popolo della Libertà.
La parole au rapporteur, la Conseillère Hélène Impérial.
Impérial (UV)
- Merci, M. le Président. Con l'espressione
"disturbi specifici dell'apprendimento" ci si riferisce ai soli
disturbi delle abilità scolastiche, in particolare dislessia,
disortografia, disgrafia e discalculia. Tali disturbi - che si
verificano a causa di una disfunzione neurobiologica a carico delle
funzioni legate al processo di lettura, scrittura e calcolo - non
colpiscono le funzioni cognitive globali.
Volendo citare Roberta Penge, neuropsichiatra e Presidente
dell'Associazione italiana dislessia, in pratica un giovane
dislessico ha un'intelligenza nella media o superiore, ma per colpa
di queste disfunzioni può commettere gravi errori ortografici,
avere una grafia poco comprensibile, faticare a leggere testi,
invertire lettere e numeri. La maggior parte dei ragazzi dislessici
impara a poco a poco a leggere, a scrivere e a fare operazioni
matematiche, ma a costo di un enorme sforzo. Dato l'autocontrollo
esasperato che tali alunni devono esercitare, i tempi di
concentrazione sono necessariamente limitati, quindi si lasciano
distrarre facilmente e non sono costanti; possono soffrire di
disturbi somatici per prestazioni che in altri sono automatismi. Il
loro disagio psicologico e le conseguenti strategie di
mascheramento possono essere interpretate come scarso impegno,
pigrizia e svogliatezza. Crescendo, gli alunni con dislessia
trovano strategie di compensazione più o meno adeguate, e se anche
commettono pochi errori non raggiungono un profitto scolastico
commisurato alle loro potenzialità, sia per la lentezza e
l'affaticamento che caratterizzano le loro prestazioni, sia per la
scarsa fiducia in sé e le basse aspettative dovute agli insuccessi
e alle frustrazioni accumulate nella carriera scolastica. Di
notevole gravità sono gli effetti collaterali della dislessia non
riconosciuta, poiché essa devasta la stima di sé dei ragazzi e
delle loro famiglie, causando blocchi di apprendimento anche
irreversibili. La motivazione infatti è legata alla previsione di
insuccesso e lavorare senza strategie educative e didattiche idonee
porta ad ansia e a fallimento, a costanti delusioni e senso di
vergogna.
Attualmente i disturbi specifici dell'apprendimento (DSA) che
riguardano in Italia circa 350mila ragazzi di età compresa fra i 6
e i 18 anni e, secondo i dati forniti dalla V Commissione e dalla
Presidentessa della sezione valdostana dell'Associazione italiana
dislessia, tali disturbi coinvolgono poco meno del 5 percento della
popolazione scolare della nostra Regione. Una piccola curiosità:
soffrono di dislessia star del cinema come Tom Cruise, la cantante
Cher e pare siano stati riconosciuti come dislessici personaggi
storici come Albert Einstein, Wiston Churchill, Pablo Picasso e
Leonardo da Vinci.
Il primo sospetto di dislessia sorge negli educatori, insegnanti
e genitori che seguono l'alunno nel quotidiano. La diagnosi viene
posta generalmente alla fine del secondo anno della scuola
primaria; tuttavia, già alla fine del primo anno, profili
funzionali compromessi e presenza di altri specifici indicatori
diagnostici - tipo: ritardo del linguaggio e anamnesi familiare
positiva per DSA - possono anticipare i termini della formulazione
diagnostica, che può essere effettuata da una
équipe
multidisciplinare composta da neuropsichiatra infantile, psicologo
e logopedista. Le misure di supporto si collocano sul piano umano e
relazionale e a livello educativo didattico, in stretto rapporto
con le differenze specifiche di ogni alunno dislessico. Occorre
coltivare negli alunni una struttura positiva di apprendimento,
aiutandoli a porsi in situazione di benessere, cercando di
prevenire il fallimento scolastico ed esistenziale. Il sostegno
alla stima di sé, base per ogni impegno, si raggiunge strutturando
l'insegnamento in modo tale che tutti possano raggiungere risultati
validi. Non si tratta di abbassare il livello di difficoltà, ma di
concentrare il lavoro sull'essenziale, di concedere modalità idonee
di gestione dei codici scritti, di gratificare per gli sforzi
compiuti, oltre che per i risultati. Da escludere con ogni cura
sono minacce e richiami ossessivi all'impegno, sia perché rendono
insopportabile e ingestibile l'ansia che accompagna sempre il
lavoro dei dislessici, non solo al momento delle prove di
verifiche, ma soprattutto perché non esistono forme di impegno che
possano modificare realtà costituzionali come la dislessia.
Alcuni accorgimenti di carattere dispensativo e compensativo
permettono di non aggravare la situazione dei ragazzi dislessici.
Le misure dispensative consistono nel non costringerli alle
prestazioni all'apparenza banali che li mettono in imbarazzo, come
scrivere alla lavagna davanti a tutta la classe, leggere ad alta
voce in pubblico, eccetera. Impossibile per molti di loro è
rispettare i tempi sotto dettatura. Sono misure compensative l'uso
di sussidi come
computer
, calcolatrici, correttori
ortografici, il materiale scritto deve essere chiaro e sintetico.
Compensa in parte il disagio del dislessico il diritto a tempi di
esecuzione più lunghi, il fattore tempo è meglio gestibile ed è
meno emarginante in una situazione didattica di tipo non frontale,
nell'attività individualizzata e di piccolo gruppo. Di solito non
serve un insegnante di sostegno, le misure adottate devono essere
costantemente sottoposte a monitoraggio per valutare se e come gli
obiettivi sono raggiunti, caso per caso, data l'impossibilità di
avere regole valide per tutti. Affinché la valutazione sia
attendibile, sono da attuare anche forme di verifica di valutazione
che non mettano l'alunno dislessico in condizioni di svantaggio
rispetto agli altri, in rapporto con i suoi tempi di decifrazione e
di produzione di testi.
Les dérangements spécifiques d'apprentissage DSA ont engagé, de
façon particulière dans les derniers mois, les bureaux de
l'Assessorat à l'éducation et la V
e
Commission, car au
cours des dernières années les cas de DSA dénoncés de la part de
nos institutions scolaires ont été toujours plus nombreux.
L'initiative législative dont nous nous occupons aujourd'hui, ne se
limite pas cependant à l'aspect éducatif, mais elle concerne aussi
d'autres moments de la vie des jeunes atteints de DSA, en
poursuivant l'objet d'assurer et d'étendre à tous le droit à
l'instruction et à la formation, au succès scolaire et formatif et
au développement des capacités dans le domaine du travail.
Le nouveau texte prédisposé par la V
e
Commission
après un long débat politique est le résultat de l'intégration de
la proposition de la loi n° 22 et du projet de loi n° 23. Le texte
suivant le sillon du projet de loi n° 23 possède une importance
spéciale, grâce à l'implication des écoles paritaires de la
formation professionnelle et se distinguent des initiatives qui
sont en cours à niveau parlementaire, car elles se proposent avec
une application ponctuelle à l'école valdôtaine bilingue,
caractérisée par deux langues d'enseignement.
Voulant faire un rappel aux points saillants de la loi, je vous
demande de concentrer votre attention sur les articles
1
er
et 2. Les articles définissent l'objet et le but de
la loi, c'est-à-dire synthétiquement la prévention des malaises des
sujets avec dyslexie et ils mettent en évidence la différence entre
cette condition et la condition de
handicap
, disciplinée par
la loi n° 54/1992. L'article 3 formalise l'institution du Comité
technique et scientifique sur le DSA, il sera ceci composé par des
représentants de l'Assessorat de l'éducation, de l'assessorat de la
santé, d'un représentant de l'ASL, de l'Université de la Vallée
d'Aoste, d'un représentant de la structure régionale compétente en
matière de politique du travail et d'un représentant de l'AID, d'un
représentant de l'Association valdôtaine des experts en logopédie
et de l'ordre des psychologues. Le Comité aura la charge du
raccordement d'études et des propositions d'interventions au sujet
de la dyslexie à tout niveau. L'article 4 discipline les
initiatives visant à la détermination précoce des élèves qui sont
au risque de DSA, avec le but de réaliser le plus rapidement
possible dans toutes institutions scolaires, à la suite de la
communication à la famille, un parcours diagnostique spécifique
pour chaque élève. L'article 5 prévoit la promotion d'activités de
formation dédiées au personnel scolaire et sanitaire sur les
problématiques des élèves avec DSA, afin de garantir la mise en
œuvre de parcours éducatifs individuels et de
stratégies thérapeutiques finalisées. L'article 6 établit le droit
des élèves avec dyslexie de jouir d'instruments dispensateurs et
compensatoires, comme d'autre part cela est déjà prévu par les
indications ministérielles, telles que par exemple l'usage des
technologies informatiques multimédiales et la possibilité de jouir
de temps d'exécution plus longs par rapport à l'ordinaire.
L'article 7 prévoit l'activation d'actions spécifiques au service
des familles des élèves avec DSA, telles que la possibilité de
bénéficier en conditions particulières d'horaires de travail
flexibles et encore il prévoit le soutien à travers des
contributions économiques pour toutes initiatives du support au
parcours scolaire et extrascolaire des jeunes. L'article 8, afin
d'assurer les mêmes opportunités de développement des capacités
dans le domaine du travail, établit que les candidats atteints par
DSA qui possèdent une certification médicale, puissent avoir la
possibilité d'utiliser des instruments compensatoires ou de
bénéficier d'un prolongement de temps établi pour l'accomplissement
des épreuves dans les concours et dans les sélections pour le
personnel du statut unique régional. L'article 9 engage le Comité
technique et scientifique à présenter au Gouvernement régional et à
la Commission compétente un rapport concernant son activité, afin
d'en évaluer l'impact et l'efficacité. L'article 10 décrit enfin
les dispositions financières nécessaires.
Je tiens à adresser un remerciement particulier aux collègues de
la V
e
Commission et surtout aux Conseillers qui, tout en
n'étant pas membres de cette Commission, ont donné leur
contribution active aux travaux de la Commission même pendant
toutes ces dernières semaines. Merci.
Président
- La parole à l'autre rapporteur, le Conseiller
Salzone.
Salzone (SA-UdC-VdA)
- Grazie, Presidente. L'iter di
questo testo di legge è stato per certi versi elaborato, almeno
nella fase iniziale. La presentazione quasi in contemporanea della
proposta di legge n. 22 e del disegno di legge n. 23 ci ha messo
nelle condizioni di ricercare da subito una soluzione tecnica,
finalizzata all'unificazione dei due testi, anche per la
sostanziale similitudine degli stessi. Disponibilità e opportunità
ci hanno quindi indirizzato verso questa soluzione.
Oggi siamo qui ad approvare un testo concordato di Commissione
con l'apporto anche scientifico di tutti coloro che hanno
collaborato alla stesura di questo disegno di legge. Un
ringraziamento particolare va quindi a tutti gli esperti auditi in
Commissione, un ringraziamento lo rivolgo personalmente
all'Assessore Viérin, che ha capito l'importanza dell'unificazione
dei due testi, facendo prevalere gli interessi specifici del
problema rispetto a quelli di parte. Vorrei ringraziare in modo
particolare la sig.ra Lumetta, Presidente dell'Associazione
dislessia della Valle d'Aosta, il dr. Voltolin responsabile della
struttura semplice in neuropsichiatria infantile dell'Ospedale
regionale, il dr. Mattioni Presidente dell'Ordine psicologi della
Regione accompagnato in Commissione dalle dottoresse Scarlaccini e
Siciliano, esperte nell'ambito dei disturbi specifici
dell'apprendimento.
Un rilievo importante va anche all'Ufficio di Presidenza del
Consiglio regionale che, in collaborazione con la sezione regionale
dell'Associazione italiana dislessia ha voluto organizzare un
incontro il 17 aprile scorso, intitolato:
"La vie est apprendre
- dalla dislessia alla qualità dell'apprendimento per tutti".
In quell'occasione abbiamo avuto l'opportunità di approfondire la
tematica attraverso le esperienze illustrate dal dr. Raffaele Iosa,
Ispettore tecnico delle Istituzioni didattiche in Emilia Romagna e
dal dr. Andrea Biancardi, psicologo e psicoterapeuta del Centro
regionale per le disabilità linguistiche in età evolutiva all'ASL
di Bologna e del Centro dell'apprendimento Tassinari di Bologna.
Altro incontro pubblico organizzato dall'associazione delle
famiglie a cui ho avuto l'opportunità di partecipare e che
personalmente ho considerato molto interessante è stato in
occasione della conferenza tenuta dal dr. Hervé Ferrat il quale ha
illustrato la sua esperienza e il suo percorso scolastico da
dislessico fino al raggiungimento della laurea: un'esperienza molto
interessante, sia sotto l'aspetto didattico, ma anche sotto il
profilo umano.
Veniamo brevemente al disturbo specifico dell'apprendimento. Con
questo termine, come si è detto, ci si riferisce ai soli disturbi
delle abilità scolastiche e in particolare alla dislessia,
disortografia, disgrafia e discalculia. La principale
caratteristica è dettata dalla difficoltà dell'apprendimento della
lettura, della scrittura e del calcolo, lasciando assolutamente
intatto il funzionamento intellettivo generale. Ciò significa che
per avere una diagnosi di DSA, il bambino non deve presentare
deficit di intelligenza o problemi neurologici od altro. Purtroppo
in Italia il disturbo dell'apprendimento è poco conosciuto, benché
si calcoli che riguardi almeno il 4-5 percento della popolazione
scolastica. Il bambino dislessico ad esempio può leggere e
scrivere, ma riesce a farlo solo impegnando al massimo le sue
capacità e le sue energie, perché non può farlo in maniera
automatica, perciò si stanca rapidamente, commette errori, rimane
indietro e non impara.
Come si affronta oggi il problema? Quando qualcuno, il genitore
o l'insegnante sospetta di trovarsi di fronte a un bambino con DSA,
è importante che venga fatta al più presto una valutazione
diagnostica; la diagnosi deve essere fatta da specialisti esperti
mediante specifici test, permette di capire finalmente cosa sta
succedendo, ed ecco che bisogna evitare gli errori più comuni come
colpevolizzare il bambino che non impara perché non si impegna,
errori che determinano frustrazioni e sofferenze. Ottenuta la
diagnosi, si possono mettere in atto aiuti specifici e tecniche di
riabilitazione capaci di migliorare la situazione, come ad esempio
la concessione di tempi più lunghi per lo svolgimento dei compiti,
l'uso della calcolatrice o del
computer
. I soggetti DSA
hanno un diverso modo di imparare, ma comunque imparano.
Cosa fare, quindi, dopo la diagnosi? Il percorso è differenziato
a seconda dell'età del soggetto DSA e della specificità del
disturbo. Alcuni elementi importanti dopo aver ottenuto la
diagnosi: il professionista deve redigere un referto scritto e
indicare la possibilità dell'utilizzo di compensativi, comunicare
con la scuola per creare una rete di condivisione degli obiettivi,
programmare dei controlli a breve scadenza. La famiglia deve
prendere coscienza del problema, deve appoggiare il bambino
aiutandolo nelle strategie di compenso e nella costruzione di una
immagine positiva di sé. A tal proposito occorre ricordare che uno
dei problemi maggiori riguarda i compiti a casa; per alleggerire
questa situazione si può affidare il lavoro scolastico a casa ad
una persona estranea alla famiglia; in questo modo si possono
ottenere diversi risultati: migliorare il clima della famiglia,
riappropriarsi del ruolo di madre e non di insegnante al fine di
ridurre l'ansia della prestazione del bambino e aumentare
l'autostima e la motivazione.
Molto importante è il ruolo degli insegnanti, che devono
riconoscere e accogliere realmente la diversità. Devono parlare
alla classe e non nascondere il problema, spiegare alla classe le
diverse necessità dell'alunno dislessico e il perché del diverso
trattamento, ma soprattutto devono comunicare con i genitori. Cosa
non devono fare perlomeno gli insegnanti? Non devono far leggere il
bambino ad alta voce, anche perché il rischio è quello di
ridicolizzarlo, correggere tutti gli errori dei testi scritti,
farlo copiare alla lavagna, paragonarlo ad altri. Chi si occupa del
bambino o del ragazzo con DSA deve farsi carico di un progetto
integrato e continuativo, capace di favorire la riduzione del
disturbo, di favorire l'inserimento scolastico, lavorativo e il più
completo sviluppo della potenzialità del singolo individuo. Si deve
intervenire con programmi riabilitativi fatti presso strutture che
hanno diagnosticato il disturbo con trattamenti adeguati, tramite
software
riabilitativi e trattamenti logopedici. L'uso di
software
specifici permette di affrontare con serenità e
anche con divertimento le richieste della scuola. Sul mercato si
possono trovare svariati programmi atti ad automatizzare il
processo della lettura oppure programmi che permettono di
migliorare la comprensione del testo, ma anche il traduttore
automatico, programma in grado di tradurre diverse lingue, o ancora
i libri digitali che sono libri scolastici forniti dalle case
editrici in formato digitale. A tal proposito vorrei sottolineare
che è sempre più numerosa la componente degli insegnanti che,
avendone le possibilità, adottano testi da utilizzare per tutta la
classe, gli stessi esperti lo hanno confermato recentemente
nell'incontro cui facevo riferimento prima.
Ciò che ci ha spinti ad elaborare questo testo sui disturbi
specifici dell'apprendimento è dovuto al fatto che anche in Valle
d'Aosta il problema è poco conosciuto. L'intento è quello di
riconoscere il pieno svolgimento della personalità dei soggetti con
DSA, in particolare nel percorso scolastico, a partire dalla scuola
primaria. Le finalità tendono ad assicurare una formazione adeguata
e uno sviluppo delle potenzialità dei soggetti interessati, ma
anche a preparare gli insegnanti e i genitori, il tutto garantendo
una completa integrazione ed uguali opportunità di sviluppo delle
capacità in ambito lavorativo. Per raggiungere tali obiettivi, fra
le altre cose si è ritenuto opportuno istituire in legge un
Comitato tecnico-scientifico con il compito di proporre un piano di
formazione di tutti i soggetti interessati, ma anche quello di
promuovere, documentare, coordinare e raccordare l'attuazione degli
interventi curando la rilevazione dei dati e delle attività svolte.
Altro elemento di sostanza previsto dalla legge è la promozione di
progetti a supporto e sostegno per il percorso scolastico ed
extrascolastico, anche mediante erogazione di contributi; ulteriori
contributi sono concessi alle famiglie con problemi di DSA per
l'acquisto di strumenti informatici per facilitare i percorsi
didattici dei ragazzi destinati allo studio quotidiano e a
casa.
Al termine di questo impegnativo ma interessantissimo lavoro,
sento il bisogno di manifestare una convinta soddisfazione per ciò
che siamo riusciti a produrre, nella consapevolezza che in questi
casi le diverse sensibilità sovente necessitano di un approccio
sereno e di un confronto approfondito, senza mai dimenticare
l'importanza di un supporto scientifico necessariamente
indispensabile. Abbiamo proceduto cercando un unico percorso,
convergendo nell'elaborazione di un testo condiviso e credo di
poter affermare che questi appuntamenti contribuiscono ad
arricchire il bagaglio della conoscenza in senso generale, tanto da
dare un senso rilevante al nostro percorso politico. Abbiamo la
sensazione di aver fatto qualcosa di buono e di utile, accomunando
in egual misura la partecipazione, senza aver avuto il bisogno di
dover attribuire primogeniture poco simpatiche e fuorvianti che non
avrebbero dato la giusta dimensione dell'impegno profuso da
tutti.
Président
- J'œuvre la discussion
générale.
La parole au Conseiller Louvin.
Louvin (VdAV-R)
- Grazie, Presidente. Avrei desiderato
aggiungere semplicemente qualche breve osservazione in qualità di
relatore a questa legge, per rendervi partecipi di una piacevole
sensazione: quella che nel nostro lavoro si possa sentire utilità
di approfondimento, di incontro di competenze tecniche e di
sensibilità personali, come quelle che abbiamo trovato da parte dei
correlatori, da parte della Giunta, da parte di tutto il Consiglio,
nell'affrontare un tema che ci vede, come Regione, fra le prime
Regioni a pronunciarsi legislativamente su questo argomento, ma
direi la prima ad affrontarlo in modo così organico, con uno
sguardo che abbraccia la problematica dei disturbi specifici di
apprendimento a 360 gradi, dall'infanzia fino all'età adulta,
cercando di scandagliare tutti gli angoli in cui nella vita
personale e relazionale dei nostri ragazzi e delle tante persone
che anche in passato, ignorandolo formalmente, hanno sopportato il
peso di difficoltà di apprendimento di questo genere, che ne hanno
limitato o addirittura compromesso un più felice sviluppo di vita e
di lavoro.
Il testo, lo hanno detto bene i colleghi, è un testo che fa
tesoro di apporti che vengono sia dall'esperienza scientifica,
medica, psicologica, sia dalla competenza didattica ed
amministrativa, credo mediati con il dovuto buon senso anche dalla
Commissione e dai colleghi che hanno voluto soppesare attentamente
i pro e i contro di un'attività legislativa che ancora non ha
ritorni in termini di esperienza. Siamo a tracciare fra i primi un
quadro complessivo per far fronte a questa problematica.
È una problematica molto sentita: siamo stati accompagnati in
queste settimane da uno sguardo attento, da una partecipazione -
direi emotiva - e anche di competenza che veniva dall'esterno
dell'aula, e non possiamo che associarci ai ringraziamenti puntuali
e completi che ha svolto il collega Salzone poco fa, perché abbiamo
trovato in essi un utilissimo momento di confronto. Noi, in fondo,
siamo poco esperti nel fondo della questione, abbiamo dovuto
tentare una sintesi fra diverse istanze e diverse esigenze, ma
quanto fosse necessario questo intervento ce lo ha detto anche
l'intensa partecipazione alla serata organizzata pochi giorni fa
dal Consiglio regionale, le centinaia di persone che hanno risposto
ad un invito al confronto che ha arricchito tutti almeno di una
convenzione: quella che ogni bambino, ogni ragazzo, ogni persona
portatrice di problematiche di disturbo di apprendimento, di
dislessia, disortografia, disgrafia e discalculia è una persona che
va apprezzata e valorizzata per quello che è, per come è e a cui
semplicemente, trovando la bicicletta giusta, possiamo dare
moltissimo.
Con questa legge abbiamo intanto l'opportunità di portare il
fenomeno in superficie, nella giusta misura; quando a settembre ne
abbiamo parlato, l'Assessore Viérin ha portato in quest'aula delle
informazioni molto puntuali sullo stato dell'arte nelle nostre
scuole e su una percentuale rilevata dell'1,4 percento di casi di
dislessia accertati e certificati, ma abbiamo anche misurato al
tempo stesso, attraverso altri strumenti, l'esistenza più larga del
fenomeno, come ha detto bene anche la collega Impérial poco fa,
fenomeno che tocca il 4,8-5 percento circa della nostra popolazione
scolastica, il che si traduce molto semplicemente in un bambino per
classe, a dare il senso molto presente di quanti dei nostri ragazzi
abbiano oggettivo bisogno di un piccolo aiuto; un aiuto che
dobbiamo cercare di dare loro, tenendo presente le molte
sfaccettature del problema e l'impossibilità di dare una risposta
standard
per tutti.
A noi è parso, nel lavoro di Commissione, di poter dire che
questa legge è uno strumento per aiutare a fare un salto di qualità
complessivo anche nella nostra scuola, in cui già molto si fa e si
è voluto realizzare in termini di organizzazione, di formazione,
individuazione di referenti; ma in fondo abbiamo la sensazione che
è tutto l'approccio educativo a dover essere investito da questo
problema, è ogni insegnante a dover essere rivoluzionato nel suo
modo di affrontare l'insegnamento e che il nodo della questione
rimanga anche un po' una forma di contrattualizzazione, di
identificazione di un percorso personalizzato, che non dovrebbe
però essere solo per i ragazzi interessati da problematiche di DSA,
ma dovrebbe essere in fondo il percorso che abbiamo per tutti i
nostri ragazzi, per tutti i nostri allievi e studenti. Sappiamo
della difficoltà, sappiamo della complessità e del lavoro che
questo comporta, ma è un salto di qualità che oggi la nostra
scuola, se ambisce - come spesso sentiamo ripetere - ad essere
modello e riferimento, non può non fare, soprattutto tenendo
presente - come ha tenuto bene presente questa legge - che viviamo
in un contesto educativo bilingue, bi e pluriculturale, che vuole
far sì che questa problematica dei disturbi specifici di
apprendimento non si traduca in soluzioni né approssimative, né
inadeguate, ma semplicemente in un approccio più delicato e più
complesso sotto il profilo valutativo degli sforzi e delle capacità
di apprendimento dei nostri ragazzi.
La nostra proposta di legge, nel testo unificato, ha anche un
grande pregio che ha acquisito nel corso delle settimane: quello di
guardare anche oltre il caso dell'allievo, oltre la problematica
dell'apprendimento in sé, ma - come ha detto bene poco fa il
collega Salzone - di capire e sostenere lo sforzo delle famiglie.
In fondo non siamo solo di fronte ad un problema neurologico, siamo
di fronte ad un problema comportamentale e ad un problema
relazionale essenzialmente; di qui la necessità di capire e
d'intervenire a sostegno delle famiglie, del loro travaglio anche
nell'affrontare queste situazioni e nel superare di slancio queste
situazioni. Credo poi sia stata coraggiosa questa proposta, nel
complesso, perché facendosi carico degli aspetti di formazione e
anche di inserimento lavorativo, anche di individualizzazione delle
prove selettive e concorsuali, si fa carico di un "dopo la scuola",
di un momento successivo all'apprendimento nel quale le residue
difficoltà non devono diventare ostacolo, anche in quei momenti nei
quali il giovane si trova ad affrontare prove decisive per quanto
riguarda il proprio avvenire professionale.
Nel disegno di legge e nella proposta di legge, come sono stati
unificati, è rimasta una sola questione non perfettamente definita,
un disaccordo di approccio relativo alla questione della diagnosi e
certificazione che ha, come conseguenza, anche la presentazione di
emendamenti sui quali andremo più tardi a pronunciarci. Qui si sono
confrontate non impostazioni originarie, perché sul punto entrambi
i progetti erano omologhi, ma si sono confrontati poi nell'ambito
della discussione e soprattutto in seguito all'apporto
dell'Associazione competente, l'AID, e degli organismi
professionali, approcci diversi, alcuni più fermamente collegati al
ruolo pubblicistico nell'attività di certificazione, altri più
sensibili alla libertà di scelta da parte delle famiglie per quanto
riguarda la diagnosi dei disturbi. Non credo che questo sarà un
problema che comprometterà la qualità complessiva del lavoro che è
stato fatto; rimarrà probabilmente un punto sul quale potranno
divaricarsi le valutazioni, ma questo non toglie nulla alla qualità
complessiva del lavoro svolto e all'efficacia che potrà avere
questo provvedimento.
Mi sia semplicemente consentito, alla fine di questo piccolo
intervento, di dire quello che "non sarà" questa legge. Questa
legge non sarà la soluzione immediata e completa dei problemi, non
sarà per fortuna neanche un atto di autorità e di imperio che potrà
essere percepito male da chi esercita con tutta la sua complessità
la libertà educativa e ricerca, giorno per giorno, all'interno
delle aule scolastiche la via migliore nella trasmissione del
sapere, ma questa legge contiene una serie di opportunità e di
indicazioni preziosissime. Consente di valutare con scioltezza e
con strumenti diversi le situazioni di apprendimento e soprattutto
è una legge che sarà una forte spinta a tutto il nostro sistema
scolastico e formativo, pubblico e paritario - come ha voluto
formalmente che fosse precisato il Governo regionale -, sarà
comunque un messaggio che affidiamo all'intelligenza e alla
sensibilità dei nostri educatori e degli operatori sociali e
sanitari, perché guardino, se possibile, con uno sguardo attento
anch'essi; più attento ancora, se possibile, al futuro dei nostri
ragazzi.
Président
- La parole au Conseiller Donzel.
Donzel (PD)
- Egregio Presidente, cari colleghi, ritengo
doveroso intervenire su un provvedimento che anch'io giudico
davvero molto importante e, al di là del valore politico di questo
atto legislativo, lo trovo anche di profondo spessore culturale. Mi
permetto anch'io di ringraziare i colleghi proponenti di questo
iter legislativo, i colleghi che si sono impegnati nel lavoro della
Commissione e anche le associazioni che hanno dato un contributo
fattivo anche alla stesura stessa degli articoli. Non vorrei però
che uscissimo di qui dicendo: "siamo i primi della classe, in Valle
d'Aosta abbiamo fatto un provvedimento unico al mondo", ci
lodassimo, senza vedere che quando si fanno delle belle leggi
bisogna essere consapevoli che queste poi si confrontano con una
realtà. Allora la cosa che mi ha colpito è quanto investiamo,
perché parlo di un "investimento" e non di un costo, in questa
legge: mi pare di leggere, dall'articolo finale, che si parla di
una cifra all'incirca di 50mila euro, cioè una grandissima legge,
straordinaria, rivoluzionaria... 50mila euro!
È chiaro che sono convinto che - poi dirò perché - questa legge
rimane importantissima, ma è pur sempre un primo passo. Sono sicuro
che dovremo ritornare e riflettere perché una legge così non può
costare 50mila euro, altrimenti ce la copiano immediatamente e fa
il giro del mondo, perché dicono: "quelli hanno trovato il
meccanismo per investire in cultura spendendo niente"! È chiaro che
si tratta di un provvedimento importante, che naturalmente ha una
caratteristica su alcune parti di legge quadro... cosa vuol dire?
Significa che è affidata ad un importantissimo Comitato una serie
di momenti applicativi che saranno poi quelli decisivi nel
funzionamento della legge.
Una cosa che voglio altresì sottolineare è che questa legge può
funzionare in Valle d'Aosta perché c'è una ragione strutturale: la
scuola della Valle d'Aosta ha comunque - per risorse messe in campo
- le condizioni perché la legge non sia proprio un
flop
,
naturalmente Brunetta e Calderoli permettendo. È chiaro che se
decidiamo di applicare i tagli previsti a livello nazionale sulla
scuola, certi provvedimenti legislativi poi faranno la fine che
faranno! Da un certo punto di vista abbiamo una scuola che è in
grado di farsi carico di una legge così importante, però mi rimane
una preoccupazione che voglio esternare qui ed è quella che c'è il
rischio, se questo Comitato non opererà nel modo più corretto
possibile, di scaricare una responsabilità culturale e tecnica
sulla scuola; scuola che non è solo investita da questo tipo di
legge, ma è investita da anni e da processi di trasformazione, qui
parlo in modo
bipartisan
: che siano stati i "Berlinguer", le
"Moratti", i "Fioroni", le "Gelmini", vi sono stati continui
cambiamenti e gli insegnanti se li trovano a gestire in condizioni
difficili. Anche di questo bisognerà tener conto, perché non vorrei
che venisse fuori che abbiamo fatto la legge più bella del mondo e
poi, se non funziona, sarà colpa di qualche sfaccendato insegnante
che non ci mette abbastanza del suo impegno? Bisogna invece tener
conto che nel frattempo quell'insegnante sta facendo tante altre
cose oltre a questa, che, ripeto, è importantissima... perché?
Perché come ben ha richiamato il collega Salzone in alcune serate
di approfondimento che abbiamo avuto l'opportunità di seguire
tutti, grazie all'impegno del Consiglio regionale che ha permesso
di organizzare queste serate, la scuola che consentirà alla legge
di avere successo è una scuola che si pone l'obiettivo di portare
tutti al successo formativo, cioè una scuola che promuove il
successo di tutti i ragazzi.
Non è quindi la scuola che si sta affermando sul modello
nazionale, cioè una scuola selettiva: se sei sveglio vai avanti, se
non sei sveglio vai a lavorare; è un altro tipo di scuola. È una
scuola del tempo lungo, è una scuola che prende tempo per seguire
l'alunno che è più in difficoltà, che guarda tutti; è una scuola
che, oltre a guardare con particolare attenzione questo tipo di
alunni, guardi a tutti i tipi di alunni, anche a quelli che oggi
rendono difficili i processi di apprendimento, perché sono
particolarmente vivaci e rendono più difficile l'apprendimento a
quelli che hanno delle difficoltà. È una scuola completamente
diversa da quello che si immagina di costruire a livello nazionale
ed è in questo senso che guardiamo con grande favore a questa legge
e ai processi difficili che ci saranno di applicazione di questa
legge. Dico "processi difficili" perché quando nella legge
scriviamo: "qui bisognerà formare il personale docente", dobbiamo
avere presente quali sono le norme contrattuali - sono sicuro che
l'Assessore le conosce benissimo, ma forse non tutto il Consiglio
le conosce - che stanno dietro alla formazione del personale
docente. Bisogna sapere che tale formazione non è obbligatoria. Il
docente sceglie il tipo di formazione e siccome le sollecitazioni
che ha rispetto alla formazione sono moltissime, non è così
scontato che immediatamente riusciamo a formare in massa tutti gli
insegnanti rispetto a queste cose qui. Non è così facile far
passare concetti che a noi, oggi, sembrano banali delle misure
dispensative... evitare certi dettati troppo lunghi, evitare di
leggere ad alta voce tutti... sapete che lavoro vuol dire formare
gli insegnanti alla cultura della misura dispensativa? Formare
tutti i docenti alla cultura della misura compensativa, quindi
dell'utilizzo di strumentazioni e tecnologie varie? Qui, a livello
regionale, si sta facendo tantissima formazione sugli insegnanti,
ma bisogna essere coscienti di quello che stiamo dicendo qua
dentro, per quello parlo di un provvedimento di legge
rivoluzionario, perché davvero può rivoluzionare in senso positivo
la nostra scuola...
(interruzione del Consigliere Salzone, fuori
microfono)
...guarda, che tutti i miei colleghi usano in modo massiccio le
strumentazioni tecnologiche, ti posso dire c'è chi ritiene che
siano più opportune, chi meno, è una cosa da verificare, caro amico
Salzone, e da costruire insieme, perché siccome li facciamo
lavorare 40 anni come tutti gli altri lavoratori, c'è chi magari ha
iniziato la scuola e non è che ha tutte le conoscenze, ha fatto
tanta formazione in altri settori.
L'altro aspetto molto positivo e straordinario di questa legge -
e qui ripeto il rilievo sul finanziamento che servirà per sostenere
questa legge - è l'aiuto alle famiglie. Qui è davvero un
provvedimento importante, che spero questa legge apra anche per
altri alunni oltre a questi, sulla possibilità di avere un supporto
nel cosiddetto "doposcuola"; famiglie sempre più impegnate nel
lavoro non possono seguire questi ragazzi e addirittura non è
opportuno che le famiglie alle volte li seguano in questo specifico
disturbo dell'apprendimento, quindi è importantissimo questo aiuto,
che però non avviene senza costi. Allora c'era poco da ridacchiare
stamattina da parte di qualcuno, quando si parlava dei tagli ai
servizi sociali del Comune di Aosta, c'era poco da ridacchiare
visto che in questo momento stiamo per approvare una legge che
prevede degli investimenti sulle famiglie e sugli alunni! Ed è per
questo che noi daremo il voto favorevole convinto a questo
provvedimento, perché le stesse politiche che facciamo al Comune di
Aosta le approviamo qui, in quest'aula. Grazie.
Président
- Il n'y a pas d'autres interventions? Je ferme
la discussion générale.
La parole à l'Assesseur à l'éducation et à la culture, Laurent
Viérin.
Viérin L. (UV)
- Merci, M. le Président. Avant tout au
nom du Gouvernement régional et du collègue Albert Lanièce, car
cette loi est une loi qui part du domaine de la culture, mais qui
voit aussi impliqué le domaine socio-sanitaire, on exprime
satisfaction pour l'arrivée au Conseil de ce dessein de loi. Je
remercie tous ceux qui ont travaillé à ce projet, à partir du
Gouvernement, jusqu'aux rapporteurs des différents desseins de loi
et aussi j'exprime ma satisfaction pour qu'il y ait un important
consensus sur ce thème très important, donc il est important qu'il
y ait un large partage du point de vue des différentes sensibilités
même politiques.
Questo disegno di legge si configura come espressione di volontà
del Governo di mettere a punto azioni di qualità e investimenti,
sia professionali, sia finanziari, per mantenere il modello e
garantire così una risposta puntuale anche alle esigenze di
percorsi educativi individualizzati, e favorire il successo
formativo degli alunni per mantenere quello
standard
di
qualità che la scuola valdostana vuole continuare ad avere.
Mi limiterò a sottolineare gli aspetti che ci stanno
particolarmente a cuore, cioè il fatto che con questa legge andiamo
a colmare un vuoto che esiste e, vista la situazione che anche in
Valle d'Aosta permane, si tratta di dare risposte concrete e di
investire nel campo del sociale, non fermandosi al mondo della
scuola - qui sono contento che la Commissione abbia recepito le
indicazioni presenti nel nostro testo -, ma aprendo queste misure
anche al mondo dell'istruzione e formazione, alle famiglie e al
doposcuola, perché il problema dei disturbi dell'apprendimento non
si ferma con il conseguimento di un titolo di studio. È importante
che questi obiettivi siano conseguiti con un ampio consenso tutti
assieme, con il pieno coinvolgimento delle scuole paritarie,
formazione professionale, quindi una visione globale
dell'istruzione e formazione con pari riconoscimento dei ruoli di
tutti i soggetti. Direi che il modello - come è stato ricordato -
non è bilingue, ma plurilingue, quindi con l'aggiunta delle lingue
veicolari e in più della lingua nella valle Walser, diventa una
misura che si estende al nostro modello in tutte le sue differenze.
Anche la previsione di questo Comitato scientifico che ci sembrava
importante e che va ad arricchire questo disegno di legge,
rappresenta la volontà di interagire con tutti i soggetti che sono
coinvolti in questa problematica, quindi Assessorato
dell'istruzione, Assessorato della sanità, USL, Università, Agenzia
del lavoro e le associazioni che sono impegnate in questo tema
sociale molto importante, che ringrazio anch'io per l'apporto e per
la sollecitazione, perché ogni legge nasce da esigenze reali sul
territorio che le istituzioni devono recepire. Importante è il
sostegno per i progetti, quando diciamo che non ci vogliamo fermare
al mondo della scuola, perché gli enti e le associazioni possono
proporre iniziative di supporto al percorso scolastico formativo ed
extrascolastico. È quindi un momento importante di sinergia che
potrà far crescere non solo la scuola valdostana, ma la nostra
società.
Infine vorrei ringraziare la Sovrintendenza agli studi, in
particolare la Sovrintendente Patrizia Bongiovanni, tutti i suoi
servizi, perché questo è stato un impegno corale della Commissione
e soprattutto degli uffici che hanno predisposto - per quanto
riguarda il Governo - il testo, che ci hanno supportati
tecnicamente anche nelle audizioni e di fronte alle suggestioni che
venivano sia dai soggetti interessati esterni, sia dai singoli
commissari. Credo che questo sia un testo equilibrato, frutto del
lavoro di tutti e oggi siamo qui ad approvare un testo
nell'interesse della comunità valdostana.
Per quanto riguarda gli emendamenti una breve anticipazione, poi
il collega Lanièce interverrà nel merito; mi riferisco all'ultima
questione di natura tecnica che divideva... noi abbiamo preferito
agire sul terreno della prudenza e soprattutto sul terreno della
riconoscenza da parte dell'USL di questi disturbi, aggiungendo poi
la parte di convenzionati - quindi l'USL o i soggetti convenzionati
-, in quanto riteniamo che ci debba essere una tutela sulla parte
di riconoscimento di questi disturbi e non rischiare di entrare in
una sorta di sistema diverso, che non tuteli dal punto di vista
delle istituzioni e anche di chi ha questi problemi, ma appunto una
diagnosi che tuteli tutte le parti interessate. Ritorneremo sui
singoli emendamenti; era solo per esprimere qual era stata la
filosofia che cercava di mediare all'interno delle diverse
sensibilità, cercando di andare nella direzione anche suggerita da
un punto di vista tecnico dagli uffici sia della parte istruzione e
cultura che della parte sanità.
Président
- On peut passer à l'examen de la loi.
Je soumets au vote l'article 1
er
:
Conseillers présents et votants: 33
Pour: 33
Le Conseil approuve à l'unanimité.
Président
- Je soumets au vote l'article 2:
Conseillers présents et votants: 33
Pour: 33
Le Conseil approuve à l'unanimité.
Président
- Je soumets au vote l'article 3:
Conseillers présents et votants: 33
Pour: 33
Le Conseil approuve à l'unanimité.
Président
- A l'article 4 nous avons trois amendements,
deux amendements signés par les Conseillers Louvin et Morelli, et
un amendement signé par le groupe PdL, qui seront discutés dans
l'ordre suivant: l'amendement Louvin-Morelli, l'amendement PdL,
enfin l'amendement Louvin-Morelli.
La parole au Conseiller Louvin.
Louvin (VdAV-R)
- Presidente, non mi permetterei di
dissentire dalla sua organizzazione, potrei semplicemente proporre
che si discuta eventualmente la questione contestualmente, perché
ci sono tre versioni diverse di emendamento ad una versione che è
quella che è stata licenziata dalla Commissione; quindi è forse
utile mettere sul tavolo, se lei lo permette, delle valutazioni di
ordine generale sulla questione diagnosi-certificazione, dopodiché
si procederà alla votazione separata.
Mi permetto quindi di illustrare il senso dei nostri due
emendamenti e di fare una piccola valutazione comparativa con la
soluzione che è stata individuata maggioritariamente dalla
Commissione come soluzione preferita. In sostanza la Commissione ha
licenziato un testo in base al quale la diagnosi dei disturbi
specifici di apprendimento è riservata all'azienda USL, che può
avvalersi di convenzioni con neuropsichiatri infantili o psicologi
clinici, e successivamente comunicata. In sostanza unico soggetto a
cui la legge affida l'autorità di diagnosi e quindi di
certificazione del disturbo specifico di apprendimento in base al
testo licenziato dalla Commissione sarebbe la stessa azienda USL.
La problematica è stata messa in discussione fin dall'inizio dei
nostri approfondimenti in occasione già del primo incontro che
abbiamo avuto con i soggetti portatori di interesse in questa
vicenda: mi riferisco, in particolar modo, ad una nota che ci ha
fatto pervenire in quella circostanza l'Associazione italiana della
dislessia, una nota molto precisa e puntuale con la quale veniva
individuata questa opportunità di far ricorso anche all'ausilio di
medici convenzionati e non. La nota a firma della Presidente
dell'Associazione Maria Grazia Lumetta ci è stata consegnata ed è
stata discussa in quella circostanza, facendo poi oggetto di
ulteriori approfondimenti che personalmente ho ritenuto molto
significativi, in particolare, da parte del neuropsichiatra dr.
Voltolin, che ha sottolineato come la diagnosi abbia un carattere
multidisciplinare interprofessionale. Questa valutazione metteva in
evidenza, anche in seguito a precisi quesiti che gli sono stati
rivolti dai commissari, il fatto che ci potesse essere in qualche
circostanza una ricerca di attenzione da parte dei familiari dei
ragazzi interessati da questi disturbi, ma a preciso quesito faceva
riferimento ad un'assenza di situazioni finora verificatisi di
carattere simulativo, cioè di tentativo di apparire e di far
risultare l'esistenza di disturbi.
Credo peraltro sia piuttosto raro che si vada forzatamente a
cercare di mettere in rilievo una situazione di disturbo, poiché
complessivamente credo che ne farebbero molto volentieri a meno
persone interessate e famiglie, ma si è sviluppata intorno a questa
problematica una discussione che ha il sapore del sospetto o
dell'idea, del retropensiero che ci possano essere situazioni
simulative. Credo che bisogna parlarne apertamente, che bisogna
mettere sul tavolo le nostre opinioni sul punto. L'opinione dei
sottoscrittori di questo emendamento, quella della collega Morelli
che ha partecipato ai lavori in V Commissione, e mia personale, è
che questa limitazione possa avere una serie di profili
problematici dal punto di vista della non individuazione esatta di
soggetti che possano, al di fuori dell'azienda USL, operare
diagnosticamene, quindi con una sostanziale opposizione anche da
parte di professionisti che operano seriamente e di istituzioni che
operano molto attivamente nell'ambito della ricerca e della
diagnosi di questi disturbi, e quindi che questa rigidità, questa
forma di chiusura - ripeto, siamo in questo articolo in una fase di
diagnosi in epoca scolastica e non in una età post-scolastica -
possa tradursi in una limitazione. Una limitazione anche in qualche
modo di appesantimento, perché tutto si incanalerebbe nell'imbuto
dell'azienda USL, che potrebbe - e qualche avvisaglia c'è già -
risentire di questo sovraccarico lavorativo con ritardi e con un
obbligo sostanziale di persone che hanno avuto già certificazioni
in altra sede, che hanno effettuato diagnosi in altra sede, questa
necessità di ripercorrere questa via.
A noi era parso in prima battuta più adeguata una formulazione,
quella indicata nell'emendamento n. 2, che lasciava una libertà di
scelta alle famiglie e agli interessati tra una diagnosi effettuata
all'interno della struttura pubblica e una diagnosi effettuata
invece da neuropsichiatri o psicologi clinici in regime di libera
professione. Non consideriamo la soluzione indicata dalla
Commissione come una soluzione ottimale, l'idea del
convenzionamento è un'idea limitante: solo chi è richiesto per
questa prestazione da parte dell'USL, chi è individuato dall'USL se
e quando l'USL lo ritenga, sarebbe in questo modo chiamato a poter
effettuare un'attività diagnostica. Il nostro emendamento n. 2
apriva in modo più ampio le porte.
Ci è giunto peraltro - poco più di 48 ore fa, quindi non ha
fatto oggetto di valutazioni e di approfondimento in seno alla
Commissione questo ulteriore apporto - un suggerimento e una
proposta più articolata da parte dell'Ordine degli psicologi, che
credo abbiano la loro autorevolezza e la loro legittima aspirazione
a veder riconosciuta la competenza in sede diagnostica e che
suggeriscono una formulazione più articolata, più complessa, che
scinde i due profili: quello di diagnosi dei disturbi specifici di
apprendimento da operare nell'ambito di trattamenti specialistici,
assicurati dall'USL, ma anche attraverso neuropsichiatri infantili
o psicologi che aderiscono alle linee guida definite con il metodo
del
Consensus Conference
e poi comunicato alle famiglie. Per
noi questo ricorso ai neuropsichiatri infantili o psicologi
dovrebbe fare appello sia ai convenzionati che ai non
convenzionati, dovrebbe consentire l'utilizzo da parte dell'USL di
diagnosi effettuate in regime libero professionale, di cui qualora
venga accertato che sono effettuate secondo una metodologia
standard
. Quando parliamo di
Consensus Conference
-
che non tutti i colleghi hanno ben presente - ci riferiamo ad un
accordo intervenuto fra gli operatori scientifici del settore
promosso dall'Associazione italiana dislessia, ma che ha visto
società scientifiche, associazioni - fra cui l'Associazione
italiana pediatri e logopedisti, psicologi, eccetera - ed una serie
di soggetti altamente qualificati che hanno individuato le modalità
comuni per operare questo tipo di diagnosi.
Riteniamo quindi che sia opportuno, per evitare ingolfamenti e
blocchi nell'azione dell'USL, per non sovraccaricarla e consentire
ad altri soggetti di effettuare, su richiesta delle famiglie e con
loro libera scelta - e sottolineo che questa è anche la direzione
in cui si stanno muovendo altre Regioni in sede legislativa -
liberamente queste diagnosi e ottenerne in seguito la
certificazione tramite i servizi specialistici dell'azienda
USL.
Président
- La parole au Conseiller Secrétaire
Tibaldi.
Tibaldi (PdL)
- Il principio della libertà diagnostica è
quello che ispira anche la nostra proposta di modifica del comma 3
dell'articolo 4, perché indubbiamente l'USL fornisce uno schema dei
trattamenti specialistici, assicura i trattamenti specialistici, ma
è inevitabile che ognuno di noi possa ricorrere allo specialista
che ritiene più opportuno per fare gli approfondimenti necessari,
per diagnosticare una patologia, un disagio. Non riusciamo a capire
perché la Commissione ha optato per una scelta che sarà, sì, una
formula compromissoria, ma alla fine è limitativa e, a nostro
avviso, contraria a quei principi di libertà e di scelta di cui
facevo cenno. Faccio un esempio: qualunque genitore di un figlio
che è potenzialmente dislessico o di cui si sospetta uno di questi
disagi di cui si è ampiamente parlato anche con scienza e
competenza da colleghi che ne sanno più di me, può rivolgersi a
specialisti che si trovano a Palermo, a Milano, a Roma, in
qualunque parte d'Italia e anche d'Europa, in virtù di un concetto
comunitario che accomuna 27 Paesi, e produrre questa diagnosi con
una valenza a tutti gli effetti piena ai competenti organi dell'USL
valdostana e comunicarla all'istituzione scolastica di appartenenza
dell'alunno.
L'impostazione dell'articolo, così come è stato formulato nella
legge, a nostro avviso viola i principi di libertà; è stato anche
citato da chi mi ha preceduto che una maggiore elasticità dovrebbe
riconoscersi. Qualcuno obietterà: il medico scrive quello che gli
suggerisce il cliente che paga, se questo è l'assunto è una
versione distorta della concezione medica e specialistica nel
nostro Paese, spero che un'obiezione del genere non venga assunta a
corollario, ma si cerchi di tutelare le competenze e le
professionalità che si sviluppano nella libera professione; libera
professione che nella nostra Regione vede tanti giovani che si
laureano nelle facoltà qui indicate, che sono necessarie per questi
tipi di diagnosi e che si specializzano e si tengono costantemente
aggiornati per poter far fronte ai problemi che quotidianamente
sono loro sottoposti.
I medici convenzionati rischiano di diventare dei veri e propri
burocrati sanitari che, alla fine, certificano più per fatto
amministrativo che non per esame approfondito le varie casistiche
che vengono loro sottoposte. Allora se questa formula che abbiamo
proposto appare eccessivamente liberale, possiamo dire che la
formula scritta nel testo condiviso appare estremamente
dirigistica. Troviamo una formula che possa trovare una via mediana
che non sia però il classico compromesso che non soddisfa né l'una,
né l'altra parte, ma che soddisfi
in primis
le esigenze
degli alunni che devono essere seguiti e aiutati nel loro percorso
riabilitativo, e poi aiutare la famiglia che deve accudire i propri
figli e, infine, tutelare una dignità professionale medica che
secondo questa formulazione verrebbe alquanto mortificata.
Sono queste le ragioni che hanno ispirato la presentazione della
nostra proposta emendativa e ci piacerebbe che questo emendamento,
come anche altri che sono stati predisposti, potesse fare l'oggetto
di un esame condiviso. Non so se poi gli Assessori competenti
riterranno opportuna una pausa di sospensione per approfondire tali
proposte.
Président
- La parole au Conseiller Donzel.
Donzel (PD)
- Come Partito Democratico abbiamo riflettuto
sulle proposte dei colleghi, che hanno una loro fondatezza, perché
in assenza di una legislazione anche nazionale in merito stiamo
affrontando una materia assolutamente nuova, molto delicata, quindi
le affermazioni che sono state fatte hanno una sensatezza e una
valenza. Ci siamo però riferiti a quanto accade nel mondo che
conosciamo di più, che è il mondo del lavoro, dove una persona può
incorrere in infortuni, invalidità, eccetera. Certamente esistono
tanti specialisti che potrebbero certificare che questa persona ha
un'invalidità, però si ricorre ad una Commissione che certifica
questa invalidità: questo non mette in dubbio la professionalità di
tanti medici che potrebbero dire che quella persona è invalida,
cioè ha mal di schiena o quant'altro.
È necessario che ci sia un passaggio anche non dirigista, ma che
dà una certificazione a queste cose; questo meccanismo della
convenzione è molto aperto a nostro avviso, perché ho avuto modo di
sentire dalle famiglie che i centri che riconoscono queste
patologie non sono tantissimi in Italia e le famiglie hanno spesso
individuato dei professionisti che potrebbero essere segnalati
all'Amministrazione che potrebbe avviare delle convenzioni con
questi che sono i professionisti più riconosciuti dalle stesse
associazioni. In tal senso avremmo un minimo di disciplina su una
materia che è molto delicata ed è interesse di tutti che sia
gestita nel modo più serio possibile, perché, vista la difficoltà
scientifica che è riconosciuta dagli stessi esperti dell'approccio
a questo tipo di disturbo, occorre che ci sia in questa fase di
avvio della norma una particolare attenzione. Naturalmente deve
esserci l'impegno, nel caso in cui emergessero frequenti
contenziosi fra le famiglie e l'Amministrazione, di fare una
riflessione: se davvero emerge che l'Amministrazione con questo
meccanismo non è in grado di certificare i vari casi ed emerge un
contenzioso infinito, ci corre l'obbligo di riflettere su questa
cosa. In questo senso ci asteniamo su questi emendamenti.
Président
- La parole à l'Assesseur à la santé, au
bien-être et aux politiques sociales, Albert Lanièce.
Lanièce A.
- Grazie, Presidente. Rispondo agli
emendamenti n. 1 e n. 2 di Vallée d'Aoste Vive-Renouveau e
all'emendamento del PdL, brevemente, perché i concetti che
esprimerò sono chiari, si tratta di un punto fondamentale della
legge poiché è un articolo - e in particolare il comma 3 - che
stabilisce da chi deve essere fatta la diagnosi.
Si è ritenuto opportuno individuare nell'Azienda USL e nei
medici convenzionati con essa, le figure preposte a certificare il
disturbo DSA. Abbiamo detto come l'Azienda USL abbia una missione
fondamentale che è quella di garantire formazione e aggiornamento
continuo del personale sanitario, come in questo caso rivolto alla
diagnosi delle persone affette da DSA. È importante ricordare come
le strutture pubbliche siano costantemente identificate dai
legislatori per garantire qualità della prestazione e terzietà di
giudizio, punti fondamentali poiché vengono emesse certificazioni
ai fini clinici e medico-legali. La dislessia, se diagnosticata,
comporta una serie di modifiche nel percorso scolastico.
Rimanendo nei DSA, ricordiamo come la circolare del Ministero
dei trasporti inerente l'ammissione agli esami orali di candidati
affetti da queste patologie, che determinano gravi difficoltà nella
comprensione di testi scritti, Dipartimento dei trasporti, 28
novembre 2000 avente per oggetto:
"Esami orali per il
conseguimento della patente di guida"
, faccia riferimento alla
necessità di produrre una idonea certificazione da parte di
strutture pubbliche. Ricordo come l'unica legge regionale attuale
in materia, redatta dalla Regione Basilicata, del 12 novembre 2007
n. 20, all'articolo 7, richieda una certificazione medica di
struttura pubblica che accerti l'esistenza del disturbo; quindi
assolutamente qui non si parla di mortificazione professionale, i
genitori possono avvalersi di consulenze e di certificati dei più
qualificati neuropsichiatri o psicologi, ma la diagnosi deve essere
fatta, come in tantissimi altri ambiti, ad esempio per le patenti,
da una struttura pubblica. Per quanto riguarda le linee guida -
Consensus Conference
-, queste sono raccomandazioni di buona
pratica clinica, non vincolanti per il professionista.
Riteniamo la formulazione dell'articolo 4, in particolare al
comma 3, valida, e quindi voteremo contro gli emendamenti.
Président
- La parole au Conseiller Secrétaire
Tibaldi.
Tibaldi (PdL)
- Siamo piuttosto allibiti dalla risposta
che ci ha fornito l'Assessore Lanièce, anche perché lui è un medico
competente, inserito nel sistema sanitario, quindi capisce meglio
di noi il problema.
Innanzitutto quando si parla di terzietà del giudizio, terzietà
che significa anche qualità del giudizio, non si può presupporre
che la qualità esista in senso assoluto nel medico convenzionato
con l'azienda sanitaria e possa essere sottoposta a qualche dubbio
se si va, invece, a cercare nell'ambito specialistico libero un
professionista di fiducia. È piuttosto pesante come affermazione
questa, Assessore! È come dire che il medico convenzionato è di
serie A, lo specialista professionista reperito liberamente è di
serie B, perché si teme un abuso nella sua certificazione. Non si
può accogliere questo principio, anche perché ipotizzando di avere
un figlio con questo tipo di problemi, prima di tutto provo ad
immedesimarmi nella condizione di un genitore che si trova in
questa situazione, non è facile riconoscere il disagio del figlio.
Immagino che sia refrattario il genitore che si trova in queste
condizioni ed è anche comprensibile, è suo figlio! Penso quindi che
il genitore non vada a cercare il medico compiacente che gli
costruisca la diagnosi
ad personam
per una determinata
utilità. Credo che l'interesse massimo del genitore che tiene al
proprio figlio sia quello di capire realmente cos'ha il figlio,
quindi lo porta dal miglior specialista possibile, ovviamente
secondo le proprie disponibilità finanziarie.
Noi rifiutiamo il concetto che il miglior specialista italiano
in materia è sicuramente inabile ancorché iscritto ad un albo
rispetto al burocrate sanitario che viene lì convenzionato e che,
magari, domani diventerà l'ufficio periferico dell'azienda che
valuta in maniera asettica: questo bambino ha il problema, questa
bambina non ha il problema, eccetera. Il problema della terzietà di
giudizio credo che non debba essere affrontato con questa
leggerezza, Assessore. Voi dite: "votiamo contro", ma soffermatevi
un attimo di più su questo problema; qui si tratta veramente di
cancellare con una norma l'impegno di tutti coloro che si sono
laureati in psicologia o si sono specializzati in neuropsichiatria
infantile, quindi hanno tutte le basi per esaminare i casi che
vengono loro presentati. Non possiamo mettere con un articolo del
genere in discussione la dignità professionale di queste persone. È
vero che la Corte costituzionale - abbiamo avuto l'esempio con i
maestri di sci - è riuscita a negare la libertà di associazione
economica - dalla Corte ci si può aspettare questo e altro! -, ma
ritengo che questo articolo, così come è impostato, abbia qualche
odore di legittimità. Poi c'è chi ha competenze superiori alle mie
e potrà aggiungere qualcosa di più, ma noi non possiamo accettare
un'impostazione così
tranchante
di questa vostra proposta e
una reiezione al mittente di altre proposte, e includo anche quella
dei colleghi di Vallée d'Aoste Vive-Renouveau, che sono sicuramente
degne di interesse.
Di fronte ad un atteggiamento di questo tipo anche a noi non
rimane che votare contro questo articolo; abbiamo condiviso questa
legge, condividiamo principi, impalcatura, obiettivi, però questa è
la chiave di volta del meccanismo ed è una chiave di volta che
viene costruita su un pilastro che è claudicante e che mette in
difficoltà le famiglie, le quali devono passare per forza
nell'imbuto di una certa burocrazia sanitaria che, a nostro avviso,
non è garanzia di qualità e di terzietà come voi sostenete con il
tenore letterale così scritto.
Président
- La parole au Conseiller Louvin.
Louvin (VdAV-R)
- Effettivamente le motivazioni che sono
state espresse a sostegno della formulazione di questo articolo,
come licenziato dalla Commissione, lasciano adito a molte
perplessità.
Credo che qui intanto bisogna sgombrare il campo da qualche
equivoco. Non stiamo creando una situazione nella quale diamo
qualche vantaggio economico o comunque di percorso, addirittura
come dice l'Assessore, "di modifica del percorso scolastico":
stiamo dando degli strumenti, delle misure, delle tecniche che sono
in parte compensative di svantaggi oggettive, e in parte di
migliore adeguamento del rapporto educativo nell'ambito degli
insegnamenti dispensati e della loro valutazione. Se questo è, il
problema di una terzietà di giudizio a nostro modo di vedere cede
il passo rispetto all'importanza di vedere giusto sul piano clinico
e sul piano comportamentale della situazione dell'alunno. Stiamo
parlando della fase scolastica perché - attiro anche la sua
attenzione, Assessore, visto che ha fatto riferimento alle
questioni del Ministero dei trasporti, delle patenti, eccetera -
abbiamo previsto espressamente nel terzo emendamento che, qualora
si ponga il problema per qualcuno che è fuori dal circuito
scolastico, in età adulta sostanzialmente, questo avvenga per il
tramite di una struttura pubblica. Ci si intende presentare ad un
concorso per ottenere un posto di lavoro, se questa è la cautela
che sembrava richiedesse il Governo regionale come maggiore
preoccupazione, lasciamo che in quel caso, ma solo "in quel caso",
si faccia ricorso esclusivamente ad una certificazione pubblica...
ma è l'emendamento n. 3.
Nelle questioni sollevate dai colleghi del PdL e da noi credo
che non siamo su un terreno di certificazione di invalidità che dà
luogo, come è stato richiamato da qualcuno prima, ad un beneficio,
si fa solo spazio ad un approccio educativo diverso. Ora, che qui
ci sia la preoccupazione simulativa, che qualcuno faccia il furbo,
mi pare che sia molto distante; ribadisco che ci troviamo nella
situazione opposta di persone che, vuoi perché all'epoca i nostri
servizi dell'USL non erano ancora adeguatamente strutturati, vuoi
per il fatto che sono oggettivamente ancora deboli dal punto di
vista dell'organico e questo ci è stato ribadito in Commissione,
che ci possono essere lentezze, ritardi, e che obblighiamo persone
che hanno fatto questo percorso in altre strutture, magari anche
pubbliche, fuori da questa Regione, ragazzi che si trasferiscono in
Valle e che devono in base a questa legge ottenere una
certificazione dell'USL, li obblighiamo a ripercorrere questo iter
e a sottoporsi, una volta di più, ad una diagnosi e ad una
certificazione che è già avvenuta e credo, nell'interesse di questi
ragazzi, non sia una certificazione da conseguire a pagamento. È
una certificazione che si consegue per necessità quando se ne
ravvisa assolutamente l'utilità.
Ha detto bene il collega Tibaldi che non sempre le famiglie sono
fortemente sospinte verso questa certificazione, addirittura
abbiamo casi nei quali è la scuola stessa a chiedere che non venga
immediatamente certificato, a ritardare queste procedure. Ci sono
situazioni molto diversificate. Io qui prescinderei comunque dalla
battaglia ideologica per la libera scelta o per la soluzione
pubblica, ma direi che è opportuno e sano per il nostro sistema, in
questo momento, non imbrigliare tutto all'interno della
certificazione pubblica, ma di dare l'opportunità - ribadisco - per
il ciclo scolastico, perché possiamo tranquillamente tenere la
salvaguardia con il terzo emendamento per quanto riguarda gli
aspetti concorsuali, di tenere aperto il ricorso anche a medici non
convenzionati, anche a psicologi non convenzionati, anche a
strutture sanitarie eventualmente private che operino in questo
campo, e ce ne sono anche, all'eccellenza, in questo momento in
Italia e all'estero.
Ribadiamo quindi la nostra convinzione e anche la convinzione
che entrambi gli approcci, pur con qualche diversità di
sensibilità, sia quelli dei colleghi del PdL che i nostri, ci
sembrano maggiormente e aderenti alle necessità del momento, e
ricettivi delle aspirazioni anche e delle preoccupazioni delle
famiglie, che sono tutt'altro che simulative.
Si dà atto che il Vicepresidente André Lanièce non partecipa
alla votazione degli emendamenti relativi all'articolo 4.
Président
- Je soumets au vote l'amendement n° 1 signé
par les Conseillers Louvin et Morelli, qui récite:
Emendamento
L'articolo 4, comma 3 è sostituito dal seguente
comma:
La diagnosi di DSA è effettuata nell'ambito dei trattamenti
specialistici assicurati dall'azienda U.S.L., anche attraverso
neuropsichiatri infantili o psicologi che aderiscono alle linee
guida definite con il metodo della Consensus Conference,
convenzionati e non, ed è comunicata dalla famiglia all'istituzione
scolastica di appartenenza dell'alunno. La certificazione di tali
diagnosi è di competenza dei servizi specialistici dell'Azienda
U.S.L.
Conseillers présents: 33
Votants: 29
Pour: 9
Contre: 20
Abstentions: 4 (Donzel, Carmela Fontana, Rigo, Salzone)
Le Conseil n'approuve pas.
Président
- Je soumets au vote l'amendement du PdL, qui
récite:
Emendamento
Il comma 3 dell'articolo 4 è sostituito dal seguente:
"3. La diagnosi di DSA è effettuata nell'ambito dei
trattamenti specialistici assicurati dall'Azienda USL da psicologi
e neuropsichiatri infantili abilitati all'esercizio della
professione ed è comunicata dalla famiglia all'istituzione
scolastica di appartenenza dell'alunno.".
Conseillers présents: 33
Votants: 28
Pour: 9
Contre: 19
Abstentions: 5 (Donzel, Carmela Fontana, La Torre, Rigo,
Salzone)
Le Conseil n'approuve pas.
Président
- Je soumets au vote l'amendement n° 2 signé
par les Conseillers Louvin et Morelli, qui récite:
Emendamento
L'articolo 4, comma 3 è sostituito dal seguente
comma:
La diagnosi di DSA degli alunni è effettuata dai servizi
specialistici dell'Azienda U.S.L. o da neuropsichiatri o psicologi
clinici ed è comunicata dalla famiglia all'istituzione scolastica
di appartenenza dell'alunno.
Conseillers présents: 33
Votants: 28
Pour: 9
Contre: 19
Abstentions: 5 (Donzel, Carmela Fontana, La Torre, Rigo,
Salzone)
Le Conseil n'approuve pas.
Président
- Je soumets au vote l'article 4:
Conseillers présents: 34
Votants: 29
Pour: 25
Contre: 4
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 5:
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote l'article 6:
Conseillers présents et votants: 34
Pour: 34
Le Conseil approuve à l'unanimité.
Président
- La parole au Conseiller Louvin sur l'article
7.
Louvin (VdAV-R)
- L'articolo 7 è stato oggetto di grande
e vivace discussione e porta ad intervenire sia su progetti di
ordine generale, a supporto e sostegno del percorso scolastico,
iniziativa essenzialmente delle istituzioni scolastiche, ma anche
di altri enti e associazioni, e poi ha introdotto - ed è stato
frutto di un allargamento dell'orizzonte che ha fatto la
Commissione - anche la possibilità di erogare contributi alle
famiglie di soggetti con DSA per l'acquisto di strumenti
informatici dotati di videoscrittura.
Intanto esprimo apprezzamento per il fatto che si sia allargato
questo spettro anche ad un intervento mirato a favore delle
famiglie e sottolineo - rivolgendomi agli Assessori che si occupano
dei finanziamenti per i supporti informatici alle famiglie - che si
possa già operare con rapidità, visto che si sta prolungando l'onda
della contribuzione massiccia che è stata erogata per strumenti
informatici lo scorso anno, a favore degli studenti delle scuole,
che si possa operare quanto prima un allargamento, perché ci sono
famiglie che per la pluralità di figli, necessitando di strumenti
appositi per questi ragazzi portatori di disturbi specifici di
apprendimento, necessitano di più
computer
in famiglia.
Siccome non stiamo ragionando su scala di numeri molto alti, là
dove si sta intervenendo per erogare finanziamenti alle famiglie
per l'acquisto di questi strumenti, affinché questo tipo di aiuti
possa essere attivato più rapidamente, se possibile fare un
percorso agevolato - mi pare che sia stata proprio di queste ultime
settimane la deliberazione di prolungamento dell'effetto di quella
iniziativa dello scorso anno - e intervenire con un ulteriore
allargamento, a precisazione del fatto che famiglie che hanno più
figli - loro, o anche in affidamento, o adottati, eccetera -
possano dotare ciascuno di essi di uno strumento apposito. L'onere
diventa rilevante per le famiglie, ma credo che nella quantità
dell'intervento che facciamo su scala di tutti i ragazzi delle
nostre scuole questo possa essere assorbito facilmente; quindi è
solo una sollecitazione, una richiesta di attenzione su questo e,
se possibile, condividendo questa sensibilità anche con i colleghi
relatori, dare una via rapida alla fruizione di questi
benefici.
Président
- La parole au Président de la Région,
Rollandin.
Rollandin (UV)
- Grazie, Presidente. Solo per rispondere
alla sollecitazione che è stata presentata e che credo facesse
parte di un discorso più ampio nel dibattito della Commissione
competente. A conferma del fatto che si continuerà ad erogare
questo intervento a favore dei giovani, e che nell'anno in corso
andrà ad attivare due annualità, perché utilizzeremo anche i fondi
europei, altrimenti non ce la faremmo, nell'ambito di questa
organizzazione terremo conto di quello che è stato sollecitato.
Président
- Je soumets au vote l'article 7:
Conseillers présents et votants: 34
Pour: 34
Le Conseil approuve à l'unanimité.
Président
- A l'article 8 il y a l'amendement n° 3 signé
par les collègues Louvin et Morelli.
La parole au Conseiller Louvin.
Louvin (VdAV-R)
- Grazie, Presidente. Direi che questo
emendamento è automaticamente da considerarsi ritirato, perché era
strettamente collegato alla diversa impostazione che avevamo
proposto per quanto riguarda la certificazione all'articolo 4,
comma 3. In questo momento diventa generale l'obbligo di munirsi di
apposita certificazione rilasciata dai servizi specialistici
dell'USL, per cui diventerebbe ultroneo questo tipo di
emendamento.
L'emendamento è ritirato.
Président
- L'amendement n° 3 signé par les Conseillers
Louvin et Morelli est retiré; j'en donne lecture pour le
procès-verbal:
Emendamento
All'articolo 8 al termine del comma 2, aggiungere la seguente
frase:
I candidati che non abbiano conseguito la certificazione del
DSA nel corso del ciclo scolastico devono produrre un'apposita
certificazione rilasciata dai servizi specialistici dell'Azienda
U.S.L.
Je soumets au vote l'article 8:
Conseillers présents et votants: 32
Pour: 32
Le Conseil approuve à l'unanimité.
Président
- Je soumets au vote l'article 9:
Conseillers présents et votants: 32
Pour: 32
Le Conseil approuve à l'unanimité.
Président
- Je soumets au vote l'article 10:
Conseillers présents et votants: 33
Pour: 33
Le Conseil approuve à l'unanimité.
Président
- Il y a l'amendement de l'Assesseur Laurent
Viérin qui introduit l'article 10bis.
La parole à l'Assesseur à l'éducation et à la culture, Laurent
Viérin.
Viérin L. (UV)
- Questo articolo va ad ovviare ad un
problema tecnico che potrebbe verificarsi, nel senso che vista
l'approvazione eventuale oggi della legge, queste disposizioni
andrebbero applicate e cadrebbero proprio nel periodo degli
scrutini. Onde evitare di mettere il mondo della scuola - che non
ha ancora gli strumenti per applicare questa legge - in difficoltà,
introduciamo questo articolo che prevede l'efficacia di questa
legge dal prossimo anno scolastico.
Président
- La parole au Conseiller Louvin.
Louvin (VdAV-R)
- Credo sia utile in questo senso
l'emendamento dell'Assessore, lo pregherei di confermare l'adozione
di disposizioni da parte dell'Assessorato e della Sovrintendenza in
ordine ai criteri valutativi in sede di esame di maturità; presumo
che sia un atto automatico, però dare la certezza anche ai ragazzi
che terminano questo anno scolastico, qualora siano portatori di
disturbi specifici di apprendimento, di avere l'applicazione delle
disposizioni che sono ministeriali, ma che sono reiterate con
efficacia anche dalla Sovrintendenza a tutte le commissioni di
esame che operano nella Regione.
Président
- Je soumets au vote l'amendement de
l'Assesseur Laurent Viérin qui récite:
Emendamento
Dopo l'articolo 10, è aggiunto il seguente:
"Articolo 10bis
(Disposizione finale)
1. Le disposizioni della presente legge trovano applicazione
a decorrere dall'anno scolastico e formativo 2009-2010".
Conseillers présents et votants: 34
Pour: 34
Le Conseil approuve à l'unanimité.
Président
- Je soumets au vote la loi dans son
ensemble:
Conseillers présents et votants: 34
Pour: 34
Le Conseil approuve à l'unanimité.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK