Consiglio Regionale della Valle d'Aosta - Oggetto del Consiglio n. 1994 del 9 maggio 2001 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ASSETTO DEL TERRITORIO
Urbanistica e pianificazione territoriale
Precedente
Successivo
Resoconto integrale del dibattito dell'aula
Oggetto del Consiglio n. 1994 del 9 maggio 2001 - Resoconto
OGGETTO N. 1994/XI Disegno di legge: "Accelerazione delle
procedure per l’approvazione delle varianti al piano
regolatore generale comunale urbanistico e paesaggistico (PRG)
finalizzate alla rilocalizzazione degli edifici distrutti o
gravemente danneggiati a causa degli eventi calamitosi del mese di
ottobre 2000".
Articolo 1 (Accelerazione delle procedure)
1. Fatto salvo quanto previsto dai commi 2, 3 e 4, le varianti,
anche sostanziali, al piano regolatore generale comunale
urbanistico e paesaggistico (PRG) sono approvate con la procedura
di cui all'articolo 16 della legge regionale 6 aprile 1998, n. 11
(Normativa urbanistica e di pianificazione territoriale della Valle
d'Aosta), quando siano volte all'individuazione di:
a) aree da destinare alla costruzione di edifici da adibire ad
abitazione permanente o principale, in sostituzione di edifici
aventi la medesima destinazione, distrutti o danneggiati a causa
degli eventi calamitosi del mese di ottobre 2000 e che non possono
essere ricostruiti o ripristinati nello stesso luogo per dichiarata
inedificabilità del sito, ai sensi della deliberazione della Giunta
regionale 11 dicembre 2000, n. 4268;
b) aree da destinare alla costruzione di fabbricati per lo
svolgimento di attività produttive, industriali ed artigianali, in
sostituzione di fabbricati distrutti o gravemente danneggiati a
causa degli eventi calamitosi del mese di ottobre 2000 e comunque
non ricostruibili o ripristinabili nello stesso luogo per
dichiarata inedificabilità del sito ai sensi della deliberazione
della Giunta regionale n. 4268 del 2000.
c) aree da destinare alla costruzione di edifici da adibire ad
abitazione permanente o principale o da destinare ad attività
produttive, industriali o artigianali, in sostituzione di
fabbricati in corso di realizzazione, i cui cantieri siano stati
distrutti o gravemente danneggiati a causa degli eventi calamitosi
del mese di ottobre 2000.
2. Il periodo di pubblicazione delle varianti di cui al comma 1
è ridotto a venti giorni.
3. Contestualmente all'avvio della pubblicazione, copia della
variante adottata è trasmessa alla struttura regionale competente
in materia di urbanistica, di seguito denominata struttura
competente, completa della seguente documentazione:
a) copia conforme all'originale della deliberazione con cui il
Consiglio comunale ha adottato la variante;
b) planimetria catastale con l'individuazione del vecchio sito e
della nuova area;
c) estratto del PRG vigente con l'individuazione del vecchio
sito e della nuova area e l'indicazione dei relativi parametri
urbanistico-edilizi;
d) copia dello studio idrogeologico che attesti, in particolare,
la sicurezza dell'area individuata dal punto di vista idrogeologico
e che sostituisce lo studio di impatto ambientale di cui
all'articolo 6 della legge regionale 18 giugno 1999, n. 14 (Nuova
disciplina della procedura di valutazione di impatto ambientale.
Abrogazione della legge regionale 4 marzo 1991, n. 6 (Disciplina
della procedura di valutazione dell'impatto ambientale)).
4. La struttura competente comunica al Comune le proprie
eventuali osservazioni entro venti giorni dal ricevimento degli
atti della variante.
5. La deliberazione comunale di adozione della variante contiene
la verifica di coerenza con le determinazioni del piano
territoriale paesistico (PTP) e indica, con adeguata motivazione, i
presupposti e le ragioni concernenti:
a) la verificata inedificabilità del sito in cui sorgeva
l'immobile da ricostruire;
b) il dimensionamento dell'area in relazione al fabbricato da
sostituire, tenuto conto degli eventuali adeguamenti connessi alle
esigenze del nucleo familiare o collegati alle necessità delle
attività produttive.
6. Le varianti di cui al comma 1 non devono in ogni caso
comportare:
a) interventi di riduzione della perimetrazione delle zone
territoriali di tipo A del PRG;
b) interventi di nuova edificazione all'interno delle zone
territoriali di tipo A del PRG.
Articolo 2 (Requisiti delle aree)
1. Le caratteristiche tipologiche e gli indici di edificabilità
previsti per le aree di cui all'articolo 1, comma 1, lettere a) e
b), devono essere coerenti con quelli esistenti nel contesto
territoriale di riferimento.
2. Le aree individuate per la costruzione di edifici da adibire
ad abitazione permanente o principale devono essere, di norma,
contigue a zone che il PRG destina alla nuova edificazione; in caso
contrario, deve trattarsi di aree già urbanizzate o facilmente
urbanizzabili.
3. Le aree individuate per la costruzione di fabbricati da
destinare allo svolgimento di attività produttive, industriali ed
artigianali, devono essere di norma contigue a zone che il PRG
destina ad uso artigianale o industriale; in caso contrario, deve
trattarsi di aree già urbanizzate o facilmente urbanizzabili.
4. Le previsioni edificatorie derivanti dall'approvazione delle
varianti di cui all'articolo 1 sono attuabili mediante concessione
diretta.
Articolo 3 (Modalità applicative)
1. Le disposizioni di cui alla presente legge si applicano alle
varianti adottate entro dodici mesi dalla data di entrata in vigore
della legge medesima.
2. La costruzione sulle aree individuate con le procedure di cui
all'articolo 1 deve essere avviata entro ventiquattro mesi dalla
data in cui la variante assume efficacia. Trascorso inutilmente
tale termine, le aree riacquistano automaticamente l'originaria
destinazione. Dell'avvenuta decorrenza del termine il Comune dà
comunicazione, nei successivi trenta giorni, alla struttura
competente.
Articolo 4 (Concessioni gratuite)
1. Le concessioni edilizie rilasciate per la nuova costruzione o
per il recupero di immobili esistenti, in sostituzione di
abitazioni permanenti o principali e di fabbricati destinati ad
attività produttive, industriali ed artigianali, anche in corso di
realizzazione, distrutti o gravemente danneggiati a causa degli
eventi calamitosi del mese di ottobre 2000, sono gratuite.
Articolo 5 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Président
Je rappelle que le projet de loi en question a
été examiné par la III
ème
Commission qui a formulé un
avis favorable à la majorité en élaborant un nouveau texte;
c’est donc sur ce nouveau texte que le Conseil sera
appelé à se prononcer.
La parole au rapporteur, le Conseiller Cottino.
Cottino (UV)
Con il disegno di legge che stiamo esaminando
non si ha certamente la presunzione di voler dare una risposta
esaustiva a tutta la problematica della delocalizzazione o
ricollocazione che ci ha già fatto tanto discutere in
quest'aula.
Ci si propone solamente di dare a questo problema una prima ed
urgente risposta per dare la possibilità di ricostruire i
fabbricati destinati a prima abitazione o ancora fabbricati
destinati ad attività produttive, industriali o artigianali che
siano stati gravemente danneggiati o distrutti dagli eventi
calamitosi dello scorso mese di ottobre.
Come già detto questa è una prima risposta urgente ed in quanto
tale non poteva certamente prendere in esame tutte le problematiche
conseguenti a tali eventi e che dovranno essere prese in esame in
un secondo momento.
Infatti non credo che vi possano essere dubbi sulla necessità di
una soluzione più complessiva che dovrà essere quanto prima oggetto
di un prossimo disegno di legge.
Va ricordato che questo disegno di legge ha visto quali
interlocutori principali i sindaci dei comuni più colpiti sin
dall'inizio della sua stesura.
La III Commissione ha poi ritenuto di avere con gli stessi un
ulteriore confronto. Da questo confronto è chiaramente emerso che i
sindaci di questi comuni non solo sono d'accordo con il contenuto e
con le modalità con cui è stato approntato questo disegno di legge,
ma concordano tutti sulla necessità futura di predisporre una nuova
legge.
Anche nel parere ufficiale del "Conseil permanent des
collectivités locales" se ne fa esplicito riferimento.
Ritengo di dover sottolineare che oggi discutiamo questo disegno
di legge nel testo predisposto dalla III Commissione.
Questa sottolineatura è a mio avviso necessaria perché mi
permette di affermare che tutta la Commissione ha partecipato in
modo collaborativo alla stesura degli emendamenti e dare anche atto
della grande disponibilità dell'Assessore e dei suoi
collaboratori.
Prima di entrare nel merito del contenuto dei singoli articoli e
soprattutto degli emendamenti voglio ribadire con forza il concetto
che questo disegno di legge non è stato predisposto per rispondere
a tutti i problemi urbanistici emersi a seguito dell'alluvione e
della conseguente necessità di affrontare con molta determinazione
il problema generico della delocalizzazione vera e propria.
Esso va visto nell'ottica di permettere ai comuni di approntare
in tempi brevi rispetto alla normativa in atto quelle varianti che
possano permettere la ricostruzione di fabbricati che abbiano le
caratteristiche già ricordate.
All'articolo 1 si fissano le procedure delle possibili varianti
dei piani regolatori generali comunali riducendo notevolmente i
tempi della normativa vigente e si specifica in modo molto preciso
a quali casi queste procedure vanno applicate e quali modalità
vanno osservate.
Ribadisce che per la loro applicazione è fondamentale il
concetto di fabbricato distrutto o gravemente danneggiato e quale
doveva essere la sua destinazione d'uso precedente
all'alluvione.
Si è ritenuto di dover aggiungere al primo comma un punto c che
estende il concetto anche a quei fabbricati in corso di
realizzazione che abbiano avuto il cantiere distrutto o comunque
gravemente danneggiato. Con l'emendamento del punto b del 5° comma
si è voluta dare la possibilità di ricostruire i fabbricati in
relazione a sopravvenute nuove esigenze familiari o di nuove
necessità per le attività produttive.
Per quanto riguarda la tempistica è bene evidenziare che non
solo per queste varianti si applicano i tempi previsti
dall'articolo 16 della legge n. 11 del 1998 relativo alle varianti
non sostanziali del piano regolatore generale comunale, ma riduce
anche il tempo di pubblicazione da 45 giorni della normativa in
atto a 20 giorni.
L'articolo 2 specifica quali devono essere i requisiti e le
caratteristiche delle nuove aree edificabili in modo così chiaro ed
inequivocabile che sicuramente non necessitano di ulteriori
commenti.
All’articolo 3, che precisa quali devono essere
le modalità applicative, ricordo che si è reso necessario un
emendamento che è il frutto di una richiesta specifica dei sindaci
che porta da 6 a 12 mesi il tempo per l'applicazione delle varianti
dei piani regolatori generali comunali. Emendamento che non
significa ritardo nell'applicazione, ma solamente una maggiore
elasticità per casi eventualmente necessitanti di particolari studi
supplementari che nulla tolgono all'urgenza di tutti gli altri casi
non essendovi evidentemente tempi minimi da rispettare.
Con l'aggiunta dell'articolo 4 la Commissione intende tutelare i
richiedenti (facilitando anche i comuni) nel garantire la gratuità
delle concessioni.
In conclusione è il caso di ricordare che i promotori delle
richieste e delle proposte sono i cittadini interessati ed ai
comuni spetta il compito di valutare, e nel limite del possibile,
accogliere le istanze dirette a risolvere situazioni critiche di
quei cittadini già così duramente colpiti dalle avversità.
Président
La parole à l’Assesseur au
territoire, à l’environnement et aux ouvrages
publics, Vallet.
Vallet (UV)
Très brièvement pour remercier avant tout le
rapporteur pour l’exhaustif rapport
qu’il a voulu préparer et pour remercier les
Conseillers de la III
ème
Commission pour leur apport
constructif à la rédaction et à l’amélioration du
projet de loi.
Je voudrais seulement mettre en évidence deux aspects. Le
premier, pour dire encore une fois que sur le thème de la
délocalisation le Gouvernement est engagé à prédisposer un projet
de loi qui devra pourvoir à donner les réponses nécessaires à toute
une série de problèmes.
Nous jugeons ce thème de la délocalisation assez complexe et
donc il est nécessaire de l’approfondir. Je pense
qu’il sera possible pour ce Conseil
d’examiner un texte dans les premières séances de
l’automne prochain.
En ce qui concerne ce projet de loi, comme il a été très bien
dit dans le rapport du Conseiller Cottino, il ne
s’agit que de simplification des procédures pour
répondre à des exigences au nombre très limité et bien connues dans
les faits.
C’est un projet de loi qui ressort
d’une analyse conjointe que nous avons faite avec
les administrateurs des communes, là où ces cas se sont produits,
et qui ont bien voulu eux-mêmes poser les limitations que dans ce
projet de loi sont contenues, c’est-à-dire limiter
les cas d’intervention aux habitations principales
et aux bâtiments destinés aux activités productives.
Les communes auront dans les prochaines années la possibilité de
se pencher sur le thème de la délocalisation lors de la révision
des plans d’aménagement qu’elles
devront produire avant le mois d’août de
l’année 2003 en suivant une logique et même une
ouverture mentale différente, dans le sens que par exemple il sera
nécessaire dans certains territoires d’examiner la
question dans une dimension qui doit aller au-delà de la dimension
strictement communale.
Je répète encore ici l’engagement à produire un
texte de loi qui puisse embrasser le problème de la délocalisation
dans les termes plus vastes possibles pour une des premières
séances de l’automne prochain.
Président
Le débat est ouvert.
La parole au Conseiller Frassy.
Frassy (FI) Assessore, su questo disegno di legge in effetti
c’è stato il coinvolgimento di tutte le parti
politiche che hanno partecipato ai lavori della Commissione anche
perché questo era uno di quei disegni di legge attesi e per certi
versi anche annunciati.
Dobbiamo peraltro dire che le attese forse erano maggiori
rispetto a quanto questo disegno di legge non sia riuscito nei
fatti a concretizzare, anche se è vero che
l’Assessore ha detto è un primo passo, però vorremmo
evidenziare alcune perplessità su questo disegno di legge che
peraltro è stato modificato nel suo percorso in Commissione ed è
stato modificato perché l’Assessore ha dimostrato
una disponibilità al confronto non tanto e non soltanto su
questioni politiche, ma soprattutto su questioni tecniche e su
questioni concrete.
Perciò il disegno di legge che viene oggi portato
all’aula è un disegno di legge significativamente
modificato perché rispetto a questi quattro articoli sono stati
diversi i passaggi che la Commissione, d’intesa con
l’Assessore, ha portato a modifica del testo
licenziato dalla Giunta e sicuramente questi emendamenti della
Commissione hanno migliorato il disegno di legge, ma non hanno
potuto dare completamento ad un percorso che non deve essere un
percorso inteso in senso esaustivo della materia, ma completamento
a un percorso di prime misure di urgenza.
Noi riteniamo che questo disegno di legge abbia ancora bisogno,
Assessore, di almeno due sforzi per poter affrontare in maniera
significativa e soddisfacente quelle che sono le urgenze dei nostri
concittadini a seguito degli eventi alluvionali.
Non starò a dire quello che c’è in questo disegno
di legge perché bene o male lo conosciamo e in parte lo
condividiamo. Mi limiterò invece ad evidenziare quello che
riteniamo essere mancante in questo disegno di legge e preannuncio
anche la presentazione di due emendamenti che riteniamo essere due
emendamenti di completamento di questa misura di prima urgenza e
dall’esito degli emendamenti dipenderà ovviamente la
posizione di voto di Forza Italia, posizione che, come è noto dai
verbali di Commissione, è stata una posizione di astensione proprio
perché abbiamo individuato delle carenze che cercherò in questo mio
intervento di evidenziare.
Il disegno di legge titola e non potrebbe essere diversamente:
"Procedure per l’approvazione delle varianti al
piano regolatore".
Ora noi ci troviamo in una situazione che nasce da
un’emergenza abitativa, ci troviamo in una
situazione che nasce da un'esigenza produttiva, cioè da esigenze
che nascono da soggetti privati di poter rimettere in condizione le
proprie aziende di camminare o di poter ritrovare adeguata
sistemazione abitativa, di conseguenza il soggetto principe, che
dovrebbe essere al centro di questa legge, dovrebbero essere i
privati e noi invece notiamo nell’esaminare
l’articolato di questa legge che il soggetto
principe di questa legge sono le amministrazioni comunali.
È evidente che le amministrazioni comunali sono un elemento
centrale in quello che è il momento edificatorio e concessorio
all’edificazione, ma è altrettanto evidente che se
non andiamo ad individuare quello che ho definito in Commissione, e
ridefinisco in aula, il soggetto promotore, non andiamo a
riconoscere nei fatti alcun diritto ai privati, nel senso che i
privati rimangono comunque subordinati alle valutazioni
discrezionali della politica amministrativa sul territorio
comunale.
Mi ha risposto in Commissione e mi immagino che mi replicherà in
aula l’Assessore:
"Attenzione, vi lamentate su
quella che spesso è l’ingerenza
dell’Amministrazione regionale sulle politiche e
sulle competenze comunali e voi pretendete ora che con un disegno
di legge andiamo ad obbligare le amministrazioni comunali a
riconoscere le concessioni all'edificazione sul proprio
territorio".
Questa è una semplificazione, Assessore, che non condividiamo e
cercheremo di spiegarne i motivi.
Qual è la situazione oggi? La situazione oggi è quella di un
numero significativo di prime abitazioni che sono state distrutte o
che sono state dichiarate inagibili.
La situazione orografica della nostra Regione, soprattutto nei
comuni che hanno subito i danni maggiori, non è una situazione
orografica che ci consenta di essere particolarmente ottimisti su
quelle che sono le aree disponibili, anche perché al di là
dell’elemento orografico ci sono dei requisiti che
condividiamo contenuti all’articolo 2 del disegno di
legge in esame.
Quali sono questi requisiti che consentirebbero alle
amministrazioni comunali di andare a sbloccare aree
inedificabili?
Sono dei requisiti di urbanizzazione e di economicità, nel senso
che devono essere aree contigue a zone in cui fosse già prevista
l’edificazione o in caso contrario deve trattarsi di
aree già urbanizzate o facilmente urbanizzabili perciò non è che
diamo un ampio ventaglio di riedificazione per queste situazioni
che, ripeto, sono limitate nella casistica e sono anche limitate
nel tempo perché la legge pone dei limiti temporali
all’attuazione di questa casistica.
Perciò, fatti salvi questi principi contenuti
all’articolo 2, cioè i requisiti delle aree, per cui
io, privato, devo individuare delle aree che rientrino in questi
requisiti non potendo andare a chiedere la concessione in
un’area che non è facilmente urbanizzabile o la
concessione in un’area che si trova inglobata in una
zona agricola o in una zona boschiva? perciò, fatti salvi questi
requisiti, io dico che tuteliamo sicuramente anche le esigenze
dell’amministrazione comunale.
Dopodiché si tratta di capire quale sia la scelta da fare ed è
una scelta politica. La scelta è quella di far prevalere, a fronte
di una situazione di emergenza, a fronte di una situazione
straordinaria, l’interesse pubblico a che cosa?
L’interesse pubblico al verde,
l’interesse pubblico all'inedificabilità di aree che
sono motivate con le argomentazioni le più svariate. O in questo
caso riteniamo che sia necessario sacrificare
l’interesse pubblico per un interesse privato che,
attenzione, non è quell’interesse privato negativo
che comporta tutta una serie di reati di tipo penale, ma è
l’interesse privato che è il diritto alla casa, che
è il diritto a rimettere in piedi la propria attività
produttiva.
E perché la scelta va fatta tenendo presente questi due paletti?
Perché i terreni, anche dopo l’alluvione in Valle
d’Aosta, non li regalano. I terreni in Valle
d’Aosta devono essere oggetto di un meccanismo che
sta sul mercato.
E allora due almeno sono i problemi e mi fa piacere che Cottino,
come sindaco, rida. Il primo problema attiene alla trattativa che
si deve svolgere sul mercato libero. Non è facile anche con queste
situazioni riuscire a trovare i terreni nonostante che i prezzi
siano prezzi di mercato e dunque siano prezzi non propriamente
abbordabili.
Perciò se consideriamo la difficoltà di reperire delle aree, che
probabilmente non sono nella disponibilità di quanti dovranno
andare a riedificare, e subordiniamo ancora la concretizzazione
della nuova edificazione alla discrezionalità del potere
amministrativo, abbiamo limitato al 50 percento, ad essere
ottimisti, il risultato che ci vogliamo prefiggere con questa legge
ossia di dare il diritto ai nostri concittadini sfortunati che non
hanno più l’abitazione di poter in tempi brevi e
dunque con procedure accelerate ricostruire la propria
abitazione.
La scelta che noi individuiamo invece in questo disegno di legge
è una scelta che, nel dare ampia discrezionalità alle
amministrazioni comunali, può far insorgere tutte quelle
incompatibilità, e non voglio definirle diversamente, che sono
tipiche delle piccole comunità: più le comunità sono piccole, più
le incompatibilità, le insofferenze molte volte condizionano la
discrezionalità amministrativa. Riteniamo che questo sia un aspetto
importante che manchi a questa legge.
L’altro aspetto, non meno importante e che per
certi versi è anche sollecitato dai sindaci, Cottino, ed è
sollecitato da una lettera data 20 aprile, che è la lettera con la
quale il Consiglio permanente degli enti locali dà il parere su
questo disegno di legge.
Il parere non può che essere favorevole, ma è importante leggere
l’ultimo capoverso, ovvero che:
"? A fronte di
altre particolari situazioni presenti sul territorio?"
scrivono
i sindaci
"? sarebbe necessario individuare delle linee di
condotta amministrative e urbanistiche da seguire in tutti quei
casi in cui le abitazioni interessate dagli eventi alluvionali
dell’ottobre 2000 non siano state distrutte e non
abbiano subito gravi danni, ma sorgano in ogni caso in terreni a
forte rischio idrogeologico?"
.
Una persona di buon senso che legge questa lettera non può che
concludere che è normale che, se ci sono delle situazioni a forte
rischio idrogeologico, si debbano effettuare delle previsioni di
prevenzione a tutela e salvaguardia di quella che è
l’incolumità di quanti in quelle aree abitano.
Quello che potrebbe essere normale, colleghi consiglieri, a una
qualsiasi persona che non conosca quello che è
l’impianto normativo che sta dietro a questa legge,
ma che sta dietro a quegli che sono gli atti amministrativi che
sono stati adottati nei mesi successivi all'alluvione non è invece
così scontato per noi che quegli atti li conosciamo.
Sappiamo, perché è stato confermato nelle audizioni che sono
state fatte in Commissione, che ci sono dei comuni che hanno dato
delle concessioni edilizie in aree che, a seguito degli eventi
alluvionali, sono diventate zone rosse, sono diventate aree ad alto
rischio, a forte pericolosità.
I sindaci di quelle amministrazioni comunali ci hanno detto in
maniera chiara di non avere gli strumenti per bloccare quelle
concessioni perché altrimenti innescherebbero un contenzioso
infinito, di conseguenza sollecitavano un provvedimento
legislativo.
E allora in questo disegno di legge il secondo punto che manca a
dare una visione completa per, non dico il superamento, Assessore,
dell’emergenza, ma quanto meno per affrontare
l’emergenza non in maniera settoriale, ma in una
maniera più compiuta, è quello di inibire sin da subito e di
sospendere le concessioni che sono state rilasciate in aree che
sono diventate aree cosiddette "rosse", cioè in quelle aree nelle
quali la concessione è stata rilasciata, dove domani si potrà
costruire o in quelle aree dove già si sta costruendo, ma non siamo
ancora arrivati all'abitabilità, non siamo ancora arrivati alla
conclusione di quei lavori. È evidente che non è una decisione
facile, ma dobbiamo capire in quale contesto deve essere valutata
questa decisione.
Se il contesto è quello di garantire la sicurezza dei nostri
concittadini, penso che non ci siano altre parole da spendere
perché quanto abbiamo passato nei giorni del 15 ottobre e
successivi penso che sia ancora impresso nella memoria di alcuni di
noi. Se certe concessioni fossero state date con ragionamenti
diversi, forse? Ma chiaramente, mi si obietterà, certe cose non
erano prevedibili. Bene.
Oggi queste cose sono prevedibili, perlomeno in una certa
misura. Non possiamo, Assessore, fingere che nulla sia accaduto il
15 ottobre perché questo disegno di legge è la testimonianza che il
15 ottobre è accaduto qualcosa di molto grave.
L’Assessore ha detto di avere
l’intendimento di portare alla discussione del
Consiglio regionale un disegno di legge di più ampio respiro che
possa regolamentare l’intera materia. Bene.
Ma, in attesa che questo disegno di legge trovi il momento per
essere discusso, valutato e infine approvato, passeranno dei mesi e
i mesi che passano sono mesi che sono utilizzati per portare avanti
concessioni su aree dove è sconsigliato, allo stato attuale dei
fatti, di proseguire in questa direzione?
(interruzione dell’Assessore Vallet, fuori
microfono)
? Assessore, ci sono i verbali della Commissione,
c’è il Sindaco di Pollein che ha fatto una richiesta
esplicita in Commissione, ma ci sono i verbali, Assessore, dunque è
inutile che lei neghi l’evidenza salvo che abbia
adottato dei provvedimenti che non ci sono noti tra quella
Commissione e questa ma, se così fosse stato, sarebbe stato
opportuno che lei lo comunicasse quanto meno in apertura di questo
dibattito perché mi sembra che la materia non sia completamente
ininfluente sulle valutazioni che stiamo facendo.
L’altro aspetto, non meno importante, è
l’aspetto finanziario perché se è vero che nella
prospettiva dovremo andare ad ipotizzare dei meccanismi di
delocalizzazione, cioè di spostamento di immobili che sorgono in
aree ad alto rischio, lo strumento della delocalizzazione o della
rilocalizzazione, come la vogliamo definire, è uno strumento che
comporterà degli oneri finanziari per
l’Amministrazione regionale perciò la considerazione
che facevo prima di bloccare certe concessioni non solo va letta in
una chiave di sicurezza delle persone, ma va letta anche in una
chiave di tipo economico-finanziario a vantaggio
dell’Amministrazione regionale.
Queste, in sintesi, sono le principali considerazioni che
riteniamo di fare in maniera critica sulle lacune e sulle carenze
di questo disegno di legge.
Sugli argomenti che ho affrontato in questo mio intervento
abbiamo predisposto degli emendamenti.
L’Assessore probabilmente avrà delle novità da
riportare all’aula, a seguito del dibattito e del
giudizio sugli emendamenti che presenteremo decideremo che tipo di
voto esprimere sul disegno di legge.
Si dà atto che, dalle ore 11,59, presiede il Segretario
Perron e che, dalle ore 12,10, riassume la presidenza il Presidente
Louvin.
Président
La parole à la Conseillère Squarzino
Secondina.
Squarzino (PVA-cU)
Questo disegno di legge vuole essere la
risposta ad esigenze urgenti che alcuni sindaci dei paesi colpiti
duramente dall'alluvione hanno evidenziato.
Ci sono famiglie, ci sono aziende che hanno visto la propria
casa o il proprio fabbricato distrutto o gravemente danneggiato
dall'alluvione. La legge dice che, se i danneggiati riescono a
trovare un terreno su cui ricostruire la propria casa o la propria
azienda e se questo terreno si trova accanto a zone già urbanizzate
o facilmente urbanizzabili, l’amministrazione
comunale può accelerare tutte le procedure previste per
l’approvazione delle varianti al piano regolatore
generale comunale, urbanistico e paesaggistico.
Si tratta chiaramente, come è stato detto sia dal relatore che
dall’Assessore, di una legge che serve per risolvere
alcune situazioni urgenti che vanno sanate in tempi ristretti. Qui
forse era possibile prevederli più ristretti, ma comunque è
interesse della gente risolvere in tempi ristretti il proprio
problema.
A nostro avviso questo è un primo passo verso la direzione di
favorire la delocalizzazione da zone pericolose verso zone più
sicure. Non me ne voglia l’Assessore, ma nei giorni
seguenti l’alluvione il nostro gruppo aveva più
volte indicato nella delocalizzazione una delle possibili soluzioni
per evitare il ripetersi di pericoli, per evitare situazioni di
disagio di fronte a pericoli incombenti di frane e di alluvioni,
soprattutto in quelle zone fragili in cui penso sia impossibile
pensare di erigere muraglioni di difesa di centri abitati o di
territori abitati.
Certo, siamo i primi a dirlo che non tutti i centri abitati
vanno delocalizzati, sarebbe impensabile addirittura trovare il
terreno su cui delocalizzare tutti i centri abitati; ma, laddove è
necessario, laddove sono certi i pericoli possibili e ricorrenti, è
bene delocalizzare per la sicurezza degli abitanti. E anche per un
risparmio di risorse pubbliche necessarie per ripristinare e
ricostruire fabbricati che, ogni volta che si verifica un'alluvione
o un disastro ecologico, sono distrutti. In prospettiva si
realizza, oltre ad un’opera di prevenzione per la
sicurezza degli abitanti, anche un risparmio di risorse.
Queste nostre proposte erano vissute dai colleghi della
maggioranza, "in primis" anche dall’Assessore, un
po' come un affronto, un po' come una provocazione.
Ora prendo atto che sono gli stessi alluvionati, le stesse
persone che hanno subito i danni, che si rendono conto di come sia
duro vivere in zone pericolose e sono le stesse famiglie che
esprimono l’esigenza, il desiderio di cambiare zona
in cui abitare.
Si tratta di un'esigenza a cui va data una risposta più ampia di
quella presa oggi in considerazione. Gli stessi sindaci e il
Consiglio permanente degli enti locali hanno ricordato come esiste
l’esigenza che vengano previste delle norme che
consentano di favorire la delocalizzazione di abitazioni che
sorgono in terreni a forte rischio idrogeologico.
C’è la volontà della Giunta in questo senso,
l’Assessore lo ha ribadito, indicando anche dei
tempi, questo autunno, che spero vengano rispettati anche perché è
un problema urgente, nel senso che, se non si chiariscono bene le
regole del gioco, anche alcune decisioni da parte di proprietari e
di imprenditori non possono essere prese.
Noi suggeriamo all’Assessore di seguire per
questo prossimo disegno di legge lo stesso metodo concertativo che
è stato adottato per il presente disegno di legge e che ha dato i
suoi frutti. C’è stato un incontro con gli
amministratori locali e con i cittadini riuniti in comitato, e cioè
con quelle forme organizzate della società civile che prendono in
carico un problema e che vogliono essere attivi nel fare proposte,
nell’esaminare possibili soluzioni.
Chiedo, lo ripeto, che sia ripreso quel dialogo, quel confronto,
quella disponibilità da parte dell’Amministrazione
di accogliere i suggerimenti, i problemi emersi in Commissione.
Credo che sia stato questo un metodo democratico di agire e su un
tema così importante, come sarà la delocalizzazione, il fatto di
adottare lo stesso metodo porterà sicuramente dei frutti.
La posta in gioco è molto alta: si tratta della sicurezza dei
cittadini; si tratta di ridare fiducia a chi è stato colpito
dall'alluvione; si tratta di pensare il territorio non più in
termini di dominio, di possesso, ma di conoscenza e di rispetto
della fragilità della nostra terra; si tratta di attivare
comportamenti e scelte conseguenti che pensino al futuro e non solo
al presente immediato.
Président
A défaut de requêtes
d’intervention, la discussion générale est
close.
La parole à l’Assesseur au territoire, à
l’environnement et aux ouvrages publics, Vallet.
Vallet (UV)
Per puntualizzare rispetto ad alcune questioni
poste dal Consigliere Frassy che poi si riassumono negli
emendamenti presentati.
Per quanto riguarda il diritto del privato all'edificazione,
abbiamo due concezioni del diritto privato diverse in questa
materia, nel senso che da una parte si ipotizza che il diritto
privato sia una cosa senza confini e illimitato, io credo invece
che il diritto privato diventi limitato nel momento in cui va, non
dico a scontrarsi, ma comunque nel momento in cui deve fare i conti
con gli interessi di carattere generale, con gli interessi della
collettività e la pianificazione territoriale, è una di quelle
questioni che non può essere lasciata all'iniziativa del singolo,
ma deve essere un processo che deve essere governato dalla
collettività e dagli organi che la collettività esprime.
Evidentemente ho una concezione diversa, un approccio diverso e
altra considerazione rispetto al ruolo delle amministrazioni locali
e dei consigli comunali.
Credo che questi siano degli organismi maturi e responsabili che
operano dalla parte del cittadino e non contro il cittadino, quindi
non mi pongo i problemi di discrezionalità o non discrezionalità
rispetto alle richieste legittime poste dal cittadino.
Qui si tratta di capire bene che i ruoli sono diversi: da una
parte il cittadino che legittimamente avanza una richiesta per dare
risposta a un suo problema grave, dall’altra
l’amministrazione comunale,
l’amministrazione pubblica che deve valutare se
questa richiesta è compatibile con un quadro di pianificazione che
non può essere lasciato all'iniziativa del singolo quindi, rispetto
al primo emendamento, ho già avuto modo di dire in Commissione che
la proposta non è accettabile.
Per quanto riguarda l’altra questione posta dal
comma 1 del secondo emendamento, qui dire, come ha detto il
Consigliere Frassy, che si finge che nulla sia accaduto rispetto
alla normativa da applicare, rispetto alle perimetrazione degli
ambiti inedificabili, eccetera, credo che sia un'affermazione un
po' pesante, rispetto alla quale vorrei fare alcune
puntualizzazioni.
Sono sicuro che il Consigliere Frassy ha letto, perché abbiamo
avuto occasione di parlarne anche rispondendo ad iniziative
consiliari, la delibera di Giunta n. 3.248/2000, alla quale la
delibera di approvazione del piano per l’assetto
idrogeologico, votata dal Comitato istituzionale
dell’Autorità di bacino del Po, ha dato sostanza e
veste giuridica definitiva; se il Consigliere l’ha
letta bene, avrà sicuramente verificato che di fatto la nuova
edificazione in Valle d’Aosta è bloccata non solo in
tutte le zone che sono state colpite dall’evento
dell’ottobre 2000, ma altresì in tutte le zone che
il PAI (piano per l’assetto idrogeologico) ha
individuato come aree esposte a rischio e questo fino a quando i
comuni non avranno provveduto alla perimetrazione degli ambiti
inedificabili così come previsto dalla legge urbanistica
regionale.
Non è vero, quindi, che non esistono gli strumenti per
sospendere o per bloccare le concessioni edilizie?
(interruzione del Consigliere Frassy, fuori
microfono)
? ma che questo non lo vogliano fare dipende dall'iniziativa e
dalla responsabilità del comune. Il sindaco di un comune ha la
facoltà di sospendere, non revocare, di sospendere la concessione
edilizia rilasciata nel caso in cui questa abbia dei problemi
rispetto alla pubblica incolumità, quindi nulla vieta al sindaco di
quel comune in cui è stata rilasciata una concessione edilizia, tra
l’altro è al comune, al sindaco, che compete questa
competenza, ma nulla vieta se quest’area è stata
interessata dagli eventi, di sospendere la concessione edilizia in
attesa di definire e di approvare la perimetrazione degli ambiti
inedificabili. Questo deve essere chiaro, quindi il primo comma del
secondo emendamento non è accettabile.
Per quanto riguarda il secondo comma, questo più che un
emendamento a un disegno di legge potrebbe essere una risoluzione
che il Consiglio approva ma, rispetto alle questioni qui contenute,
credo dal punto di vista politico di aver ribadito più di una volta
quali sono le nostre intenzioni, quindi non aggiungo altro.
Président
La parole au Conseiller Cottino.
Cottino (UV) Pour intervenir sur les amendements tout en tenant
compte du fait que l’Assesseur a très bien expliqué
les motivations qui nous porterons à ne pas accepter ces
amendements.
Alcune considerazioni sulle affermazioni fatte credo che siano
comunque necessarie. Mi rendo conto che molto probabilmente il
collega Frassy mi accuserà ancora una volta di essere, per usare
una sua espressione, dalla parte del partito dei sindaci. Ebbene,
anche su questo dirò che non ho nessuna intenzione di avere un
partito dei sindaci o di creare un partito dei sindaci, soprattutto
perché mi trovo molto bene all’interno
dell’Union Valdôtaine.
Se però per partito dei sindaci si intende il sostegno ai
sindaci e la comprensione dei problemi che hanno i sindaci e i
comuni, allora mi vanto di dare questo sostegno perché credo di
avere un po' più di esperienza diretta di quella che può aver avuto
il Consigliere Frassy e perciò mi rendo maggiormente conto delle
problematiche che i comuni avrebbero se dovessero per forza di cose
accettare tout court quella che è una richiesta di qualsiasi
cittadino ed è quanto vuol cercare di far passare Frassy attraverso
un emendamento.
È chiaro che negli esempi che ha fatto per sostenere la sua
tesi, il collega Frassy, ha portato l’esempio meno
interessante dell’interesse pubblico e ha portato
l’esempio più interessante
dell’interesse privato.
Vorrei ricordare che l’interesse pubblico
potrebbe essere un po' più complicato di quanto affermato dal
Consigliere Frassy, così come l’interesse privato
potrebbe essere molto maggiore e molto più sottile di quanto sempre
da lui affermato.
Tutti sappiamo che attualmente le zone con destinazione agricola
hanno un valore di poche decine di migliaia di lire. In certi
comuni le zone edificabili valgono alcune centinaia di mila lire. È
facile, o potrebbe essere facile, senza il coinvolgimento dei
comuni interessati, accordi privati per dividersi il beneficio di
passare da una zona agricola a una zona fabbricabile ?
(interruzione del Consigliere Frassy, fuori
microfono)
? no, l’ho letta, non preoccuparti, il discorso è
molto più sottile di quanto tu vuoi fare apparire. Lo stesso
discorso vale per quanto riguarda il parere del Conseil permanent.
Tu lo leggi, e come è tua abitudine, lo interpreti sempre nel modo
che più ti aggrada.
È chiaro che il parere ufficiale del Conseil permanent significa
quello che chiedono "dopo" l’applicazione di questa
legge; nessuno lo ha chiesto per questa legge e nessuno lo ha
sostenuto per questa legge.
Questo problema, se hai seguito l’audizione, è
stato chiarito in modo inequivocabile dai diretti interessati; per
cui non è corretto mestare nel torbido inventandosi delle
interpretazioni che non sono assolutamente logiche e tantomeno
autentiche.
E non entro nell’altro problema, sul quale
ritengo che l’Assessore abbia risposto più che
esaustivamente, mi riferisco alle possibilità che hanno i
comuni.
Se allarghiamo questo concetto anche ad altre situazioni,
andiamo incontro a problematiche molto più complicate che non
sappiamo dove ci portano non essendo più inerenti soprattutto ad
una delle caratteristiche fondamentali previste da questa legge,
cioè della prima casa o, se preferisci, della dimora principale
degli interessati. Essere o meno d'accordo su questo principio è un
problema diverso.
In questo senso, e l’ho detto anche nella
relazione, va letta questa legge, non nel modo in cui ognuno di noi
vuole interpretarla. Soprattutto per quanto riguarda i tempi. Se
vogliamo dare una risposta urgente alle attuali esigenze, non
possiamo permetterci il lusso di perdere tempo in approfondimenti
che fatti in questo momento creerebbero un danno reale a chi ha
queste necessità.
Caro collega, questa è la volontà di questa legge: dare una
prima risposta che è urgentissima e solo in questo modo si può
farlo.
Président
Nous procédons à l’examen du
nouveau texte préparé par la III
ème
Commission, article
par article.
Sur l’article 1
er
la parole au
Conseiller Martin.
Martin (SA)
Con questo provvedimento di legge si vuole
dare una prima risposta concreta per dare la possibilità a tutti
coloro che hanno perso un'abitazione o un fabbricato per
un'attività produttiva, abitazione e fabbricato che non è più
possibile ricostruire o ripristinare.
Non è certamente il provvedimento per una delocalizzazione di
tipo generale, anche perché per un provvedimento di tale portata
sarà bene pensare alle aree, sarà bene pensare ai finanziamenti,
quindi sarà giusto fare un ragionamento più complessivo con i
comuni interessati.
Ma riteniamo sia un provvedimento importante per quei casi
concreti che sono stati censiti dai comuni stessi, pochi casi
concreti in alcuni comuni colpiti dall’alluvione, un
provvedimento che è stato migliorato con la discussione ampia che
si è tenuta in commissione e con i rappresentanti dei sindaci dei
comuni interessati, dove fra l’altro sono state
inserite due precisazioni importanti: per quanto riguarda gli oneri
di urbanizzazione che saranno a carattere gratuito e per quanto
riguarda il dimensionamento dei nuovi fabbricati che terranno conto
di eventuali adeguamenti.
Dicevo che è una prima risposta; rimangono delle realtà, come
hanno ricordato il relatore e l’Assessore, realtà
che non rientrano in questa legge e che dovranno rientrare in un
progetto più complessivo.
Il gruppo della Stella Alpina, nell’annunciare il
voto favorevole a questo disegno di legge, vuole raccomandare alla
Giunta regionale di affrontare quanto prima il problema più
generale della delocalizzazione senza andare verso una
delocalizzazione generalizzata, ma verso una delocalizzazione molto
sensata interessando i comuni che sono stati colpiti
dall’alluvione e quindi fare un provvedimento nel
più breve tempo possibile affinché quei casi, che oggi non sono
contemplati in questa legge e quelle abitazioni e quei fabbricati
che oggi insistono in aree a rischio e che non rientrano in questa
legge, possano trovare una giusta risoluzione.
Président
Je soumets au vote l’article
1
er
:
Conseillers présents: 29
Votants: 27
Pour: 27
Abstentions: 2 (Frassy, Tibaldi)
Le Conseil approuve.
Je soumets au vote l’article 2:
Conseillers présents: 29
Votants: 27
Pour: 27
Abstentions: 2 (Frassy, Tibaldi)
Le Conseil approuve.
Article 2 bis, à savoir l’amendement présenté par
les Conseillers Frassy et Tibaldi.
Il s’agit de la feuille sur laquelle erronément
on trouve l’intitulé: "Articolo 5. Misure urgenti?",
mais qui par la suite présente articolo 2 bis qui sera suivi
d’un intitulé: "Diritto soggettivo
all’edificazione", "I soggetti i cui immobili sono
stati distrutti?" et ainsi de suite.
Je donne lecture de l’amendement:
Emendamento Art. 2bis (Diritto soggettivo
all'edificazione)
I soggetti i cui immobili sono stati distrutti o sono stati
dichiarati non più ripristinabili a seguito degli eventi
alluvionali dell'ottobre 2000 hanno diritto ad ottenere dalle
amministrazioni comunali la concessione edilizia nelle aree da loro
individuate a condizione che rispettino i requisiti di cui all'art.
2.
Le richieste di concessione debbono essere presentate ai comuni
entro sei mesi dall'entrata in vigore della legge.
La parole au Conseiller Frassy.
Frassy (FI) Penso che questo emendamento più che essere
illustrato debba essere riportato in quello che è il suo
significato più letterale che è poi anche quello sostanziale.
Qui è stata fatta una disquisizione sui concetti del diritto
privato, sulle sensibilità. Io penso che sia stato forse un voler
andare al di là di quello che è scritto nelle righe che compongono
l’emendamento dell’articolo 2
bis.
L’articolo 2 bis riporta al centro della legge i
soggetti che dovrebbero essere i più meritevoli, per le situazioni
che vivono, di tutela.
Consigliere Cottino, il partito dei sindaci, che forse in Valle
d’Aosta non è costituito perché è il partito
dell’Union Valdôtaine, ma il partito dei sindaci
nella comunicazione che ha vergato di suo punto il Presidente
Empereur, Consiglio permanente degli enti locali, fa dei
riferimenti chiari e precisi alle esigenze delle amministrazioni,
ma ne parleremo poi sul secondo emendamento.
Sull’articolo 2 bis voglio solo sottolineare come
oggi il cittadino non abbia nessun diritto riconosciuto a fronte
invece degli obblighi che gli vengono posti per quanto concerne
l’articolo 2.
Si parlava di terreni, ma i terreni, fino a prova contraria,
sono sul mercato. Non so che ragionamenti facesse il collega
Cottino che ha avuto anche esperienza di sindaco. Se ha letto la
legge, non è che tutta la famiglia può andare a costruire; può
costruire chi ha avuto l’abitazione distrutta, di
conseguenza gli indici edificatori devono essere pertinenti ai
volumi che vengono edificati, collega Cottino, allora non esiste
questo terrore speculativo che va a sconvolgere il territorio dei
nostri comuni.
Il territorio dei nostri comuni molte volte è stato sconvolto da
politiche discutibili dei sindaci perché se andiamo a fare la
fotografia di certi comuni della Valle d’Aosta, a
partire da Cervinia e arrivare a Gressan, forse abbiamo qualche
rimostranza da fare a chi si è succeduto nel governo di quei
comuni. Pollein poi penso che non sia neppure da citare perché è
l’emblema di come non deve essere gestito da un
punto di vista edificatorio un comune.
Comunque con questo articolo 2 bis vogliamo semplicemente dire:
"Cari concittadini, siamo consapevoli che c’è una
situazione di emergenza, siamo consapevoli che ci sono delle
esigenze che sono garantite dalla Costituzione: il diritto
all'abitazione è un diritto costituzionalmente garantito perciò non
ha senso la polemica sterile sul fatto che andiamo a programmare la
pianificazione territoriale delle amministrazioni comunali"
.
Anche perché se i colleghi hanno letto i dati che
l’Assessore ha fornito sulle abitazioni che devono
essere ricostruite, si renderanno conto che parliamo di alcune
decine di immobili e non stiamo parlando di centinaia di
immobili.
Noi abbiamo una sensibilità diversa; auspicheremmo che anche il
Consiglio regionale riuscisse a condividere questa sensibilità.
Questo è l’unico senso con cui va letto e votato
l’articolo 2 bis.
Président
Je soumets au vote l’amendement
du groupe de Forza Italia introduisant l’article 2
bis:
Conseillers présents: 29
Votants: 5
Pour: 3
Contre: 2
Abstentions: 24 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Lanièce, Lavoyer, Louvin,
Marguerettaz, Martin, Nicco, Ottoz, Pastoret, Perrin, Perron,
Piccolo, Praduroux, Rini, Vallet, Vicquéry)
Le Conseil n’approuve pas.
Je soumets au vote l’article 3:
Conseillers présents: 27
Votants: 25
Pour: 25
Abstentions: 2 (Frassy, Tibaldi)
Le Conseil approuve.
Je soumets au vote l’article 4:
Conseillers présents: 28
Votants: 26
Pour: 26
Abstentions: 2 (Frassy, Tibaldi)
Le Conseil approuve.
Il y a le deuxième amendement présenté par les Conseillers
Frassy et Tibaldi introduisant l’article 4 bis.
Je donne lecture de l’amendement:
Emendamento Art. 4 bis - Misure urgenti e temporanee di
salvaguardia
1) Le concessioni edilizie insistenti su aree divenute, a
seguito di successive perimetrazioni, ad alto rischio e
pericolosità ai sensi degli artt. 35-36-37 della l.r. 11/98, sono
sospese con effetto immediato sino all'approvazione della legge di
cui al comma 2.
2) Entro 120 giorni dall'entrata in vigore della presente legge
la Regione emanerà specifica legge finalizzata a regolamentare gli
aspetti inerenti la compatibilità edificatoria con la relativa
messa in sicurezza delle aree di cui al comma 1 e a individuare
misure di incentivazione finanziaria a beneficio dei privati per la
rilocalizzazione delle attività produttive e delle abitazioni fuori
dalle aree a rischio idrogeologico.
La parole au Conseiller Frassy.
Frassy (FI) Sono molto sintetico sull'illustrazione di questo
articolo anche perché l’Assessore ha confermato, sia
pure dicendo che le competenze sono dei comuni, del resto non
poteva non confermarlo perché sono fatti noti e sono fatti che
stanno nei resoconti, che ci sono dei comuni nei quali in aree
divenute ad altro rischio ci sono dei cantieri aperti.
L’Assessore sostiene che la potestà in termini di
sospensione delle concessioni compete ai comuni e questo è vero ma,
a fronte di situazioni che vanno al di là di fatti accaduti in
singoli comuni e che hanno un interesse di tipo regionale,
riterremmo doveroso che l’Amministrazione regionale
si facesse carico di alcune scelte, innanzitutto perché in materia
urbanistica abbiamo delle competenze ben precise
tant’è che l’indomani
dell’alluvione l’Assessore non ha
esitato a far adottare dalla Giunta regionale una delibera di
indirizzo che dava delle determinazioni ben precise su obblighi o
meno di ripristino inerenti immobili che erano stati danneggiati
dall'alluvione.
Quella delibera, Assessore e colleghi consiglieri, è stata
dichiarata insufficiente dai sindaci stessi.
Collega Cottino, la lettera del CELVA dice in maniera chiara ed
invoca in maniera chiara misure amministrative e urbanistiche; le
misure amministrative sono diverse da quelle urbanistiche che
normalmente sono di tipo legislativo.
A fronte di una situazione di questo genere sostenere sapendo
che ci sono comuni, che per debolezza politica, che per pressioni
forse anche derivanti da quelle che vengono definite lobbies, non
lo so, ma che per motivi irrazionali ad oggi non hanno sospeso le
concessioni di cantieri che si trovano in aree ad alto rischio?
questo Consiglio regionale non può ignorare questa situazione
demandando e scaricando su primi cittadini che non hanno
evidentemente strumenti e sufficiente potere e determinazione
politica per arrivare a quella che dovrebbe essere una conclusione
logica.
Riteniamo che situazioni del genere non possano essere ignorate
trincerandosi dietro il rispetto dell’autonomia
delle amministrazioni locali dopodiché penso che questo
emendamento, oltre che fare l’oggetto di una
valutazione politica, debba essere un emendamento che dovrete
valutare con la vostra coscienza.
Ci auguriamo che il 15 ottobre rimanga un ricordo destinato a
sbiadirsi nella nostra memoria che non venga rinfrescato da altri
eventi di simile portata.
Non posso però non esprimere quelli che sono stati anche timori
miei personali, ma di molte persone che conosciamo, la scorsa
settimana quando le piogge lasciavano paventare una replica a
distanza ravvicinata di quanto è accaduto a metà ottobre.
A fronte di questo scenario penso che sia un voto che debba
essere dato più che con il ragionamento politico con il buon senso
e soprattutto con la coscienza.
Président
Je soumets au vote l’amendement
du groupe de Forza Italia introduisant l’article 4
bis:
Conseillers présents: 29
Votants: 2
Pour: 2
Abstentions: 27 (Agnesod, Bionaz, Borre, Cerise, Charles Teresa,
Collé, Comé, Cottino, Cuc, Curtaz, Ferraris, Lanièce, Lavoyer,
Louvin, Marguerettaz, Martin, Nicco, Ottoz, Pastoret, Perrin,
Perron, Piccolo, Praduroux, Rini, Squarzino Secondina, Vallet,
Vicquéry)
Le Conseil n’approuve pas.
Je soumets au vote l’article 5:
Conseillers présents: 29
Votants: 27
Pour: 27
Abstentions: 2 (Frassy, Tibaldi)
Le Conseil approuve.
Je soumets au vote la loi dans son ensemble:
Conseillers présents: 29
Votants: 27
Pour: 27
Abstentions: 2 (Frassy, Tibaldi)
Le Conseil approuve.
La séance est levée, elle reprendra en début
d’après-midi à 16,00 heures.
La séance est levée.
La séance se termine à 13 heures 2.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK