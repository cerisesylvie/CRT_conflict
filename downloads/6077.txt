Consiglio Regionale della Valle d'Aosta - Oggetto del Consiglio n. 520 del 26 aprile 1984 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 520 del 26 aprile 1984 - Resoconto
OGGETTO N. 520/VIII - PARERE SUL PROGETTO PRELIMINARE
RELATIVO ALLA TANGENZIALE SUD DEL COMUNE DI AOSTA.
PRESIDENTE
: Ha chiesto la parola l'Assessore ai Lavori
Pubblici Chabod; ne ha facoltà.
CHABOD (D.C.):
A partire dal 1974 si sono succeduti
progetti autostradali, prosecuzioni della già esistente A5
Torino-Aosta verso il Traforo del Monte Bianco e il raccordo per il
Traforo del Gran San Bernardo.
Tutti avevano lo scopo principale di liberare Aosta dalla
congestione del traffico in attraversamento catturandolo a monte
della città, per rimetterlo direttamente a valle sulla direttrice
dell'esistente autostrada, garantendo in ogni caso la funzionalità
dell'autoporto di Aosta, punto obbligato per i traffici di merci
con provenienza da ovest, dogana d'entrata in Italia per il valico
del Monte Bianco. L'impossibilità di realizzare i progetti
sopracitati è dovuta essenzialmente allo stato di crisi del settore
ed in particolare ad un vincolo negativo dell'art. n. 18bis della
legge 16/10/1975 n. 492 che li ha resi rapidamente obsoleti.
Il territorio interessato, ancorché sottoposto, inizialmente, in
tutta la sua estensione, a vincolo urbanistico finalizzato ad
infrastrutture di trasporto, nel decennio in esame ha subito
notevoli trasformazioni, motivate dalla crescente domanda d'uso sia
per gli sviluppi dei veicoli industriali, sia per le attività
sportive e del tempo libero. Inoltre gli interventi degli enti
locali e dell'A.N.A.S. sulla viabilità locale hanno modificato le
esigenze di raccordo all'asta in esame, nel senso di una drastica
riduzione della domanda d'accesso del traffico locale. Nel contesto
di queste importanti modifiche delle ipotesi si è inserita la
decisone della disciplina idraulica nell'alveo del fiume Dora, da
Sarre alla fonte del Buthier, la cui progettazione generale è stata
ultimata nel 1980 ed il programma di esecuzione per lotti
successivi è in corso di realizzazione per i primi lotti.
Il presente studio, dopo avere cercato le possibili alternative
di soluzione del tema segnato rispondenti anche ad esigenze di
salvaguardia del territorio, ha individuato la soluzione che oggi
riunisce al maggior grado indicazioni positive di fattibilità ed
occasioni di incidere positivamente il territorio stesso. E' chiaro
che la soluzione proposta, data la grande complessità dei vincoli
esistenti, può anche comportare il sacrificio di talune esigenze
prospettate, ma si ritiene che nel complesso tali rinunce siano di
gran lunga inferiori ai benefici generali indotti
dall'intervento.
Si sottolinea infine, sulla base dell'esperienza più che
decennale accumulata in Valle d'Aosta su tali problemi, la
necessità che il progetto debba essere nel più breve tempo
sottoposto alle indispensabili procedure di salvaguardia per
impedire che l'opera divenga non realizzabile se non a costi
proibitivi, per il continuo presentarsi sul territorio di nuove
esigenze e quindi di nuovi vincoli, qualora per cause congiunturali
non fosse possibile dare immediato avvio ai lavori.
La fascia di territorio interessata dal possibile inserimento
dell'infrastruttura stradale è quella sul fondo Valle, contornante
a Sud il centro storico di Aosta, a cavallo del fiume Dora Baltea,
con andamento pressochè analogo a quello della linea ferroviaria,
sostanzialmente lungo il corso della morfologia della Valle. Tale
striscia è obbligata, in quanto unico corridoio di collegamento dal
terminale autostradale, in comune di Brissogne, con la S.S. 26 ad
ovest di Aosta, in Comune di Sarre o a Aymavilles, compatibile con
la futura prosecuzione verso la direttrice del Monte Bianco.
Vorrei fare qualche piccola osservazione: dalla progressiva 000
alla progressiva A4, tra l'esistente sede autostradale e la zona
terminale di svincolo della S.S. 26 il territorio è vincolato da
importanti attrezzature ed infrastrutture esistenti e previste. Fra
le prime sono previste l'aeroporto civile di Aosta e l'autoporto,
fra le seconde il depuratore e la zona di compattazione oltre a
zone riservate per spazi pubblici e per attrezzature collettive.
L'inserimento dell'opera fra l'autoporto e l'aeroporto deve essere
compatibile con i vincoli stradali per il servizio dell'autoporto e
dell'adiacente zona industriale, con quelli aeronautici dovuti ad
una superficie di rispetto per il campo di aviazione civile e
successivamente con quelli militari dell'eliporto.
Dalla progressiva A4 alla progressiva A6 in comune di
Charvensod, lo strumento urbanistico non prevede zone riservate
alle infrastrutture stradali ma a sviluppo industriale (in avanzata
fase di realizzazione), a spazi pubblici, ad attrezzature
collettive come il campo sportivo già realizzato. Pertanto tale
zona non era assolutamente più praticabile. La corrispondente
fascia a cavallo del confine tra il Comune di Aosta e quello di
Charvensod è invece fisicamente ancora libera, ancorché riservata
quasi totalmente allo sviluppo industriale (in effetti si è al
margine dello scarico dello stabilimento della Cogne).
Dalla progressiva A6 alla progressi va A7, mentre sulla destra
della Dora si succedono zone riservate allo sviluppo industriale
sia dal Comune di Charvensod che dal Comune di Gressan, sulla
sinistra, sempre lungo il fiume stesso, esiste lo spazio lasciato
libero dagli strumenti urbanistici dei medesimi Comuni, quale zona
cuscinetto fra il fiume e le confinanti aree industriali di Aosta e
dopo la progressiva A6 della zona sportiva di Tzamberlet alla
progressiva A7-3 e A8-3 della sponda destra della Dora nel Comune
di Gressan si succedono le zone industriali e quelle sportive,
campi da tennis e stadio. Nella sponda sinistra, in Comune di
Aosta, si trova l'ampia fascia indicata come: "parco naturale
attrezzature territoriali" gravitanti sul Château de Montfleury.
Alla progressiva A8-3 e A11-5, gli strumenti urbanistici di Gressan
e di Jovençan prevedono sulla destra della Dora un'ampia fascia di
territorio vincolata alla previsione di strade per un brevissimo
tratto, in Comune di Jovençan, ai piedi della Casa forte di Pompiod
vi è una zona agricola e in Comune di Sarre, sulla sinistra è
disponibile un'ampia zona riservata agli allacciamenti
stradali.
Vorrei comunicare che in commissione è stato concordato (e credo
che la Giunta sia d'accordo) di indire un incontro con le Giunte e
i Consigli comunali interessati e con i Capi Gruppo per l'esame del
progetto esecutivo, prima di discuterlo in Consiglio. Do lettura
del testo del parere espresso:
"Il Consiglio regionale esprime il parere favorevole al
progetto preliminare per la realizzazione della Tangenziale Sud di
Aosta, impegnando la Giunta a studiare il progetto esecutivo in
collaborazione con i Consigli comunali interessati in modo da fare
coincidere il più possibile il tracciato con l'argine della Dora e
nel rispetto e nella salvaguardia, della zona di
Montfleury".
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
Nascondo un certo imbarazzo nel
dibattere questo argomento, che ritengo essenziale per lo sviluppo
della nostra Regione, soprattutto se visto nella proiezione del
prolungamento del tratto autostradale verso Courmayeur.
In politica è difficile, a volte amaro, fare dell'autocritica,
ma in questo caso mi sento di doverla fare come ex amministratore
del Comune di Aosta, e sento di dovere rendere omaggio a una
persona che per un certo periodo di tempo ha presentato il P.S.I.
in quest'aula: parlo del compianto compagno Palmas, che faceva
parte del Consiglio di amministrazione della S.A.V.. In anni ben
lontani e rivolto soprattutto a noi Amministratori del Comune di
Aosta, un giorno disse: "Esiste un avanzo d'esercizio per quanto
riguarda la S.A.V., sarebbe bene che Aosta ipotizzasse la
costruzione di una sua tangenziale utilizzando questi fondi". In
quegli anni sarebbero bastati pochi miliardi per realizzare
l'intera opera, e, se non vado errato il supero di esercizio era di
5 miliardi.
Col senno di poi, possiamo ora dire che con scarsa avvedutezza
il Comune di Aosta disse di no a quella realizzazione e così, per
altri 15 anni, il traffico pesante ha letteralmente tagliato in due
la nostra città. Nel timore che Aosta venisse tagliata fuori da un
certo tipo di traffico, è stata poi tagliata in due dal traffico
stesso. Si credeva che il commercio cittadino si sarebbe
inevitabilmente depauperato e che l'economia della Città avrebbe
subito un tracollo.
Però le stesse categorie che in quell'epoca chiesero agli
amministratori di rifiutare la tangenziale, trovando purtroppo nel
Comune un riscontro favorevole, non hanno poi alzato un dito
quando, alle porte della città, sono stati costruiti quei grandi
centri commerciali che non so quale sorte subiranno nel momento in
cui, fortunatamente, questa tangenziale verrà realizzata.
Quell'opera di colonizzazione commerciale della nostra Regione
certamente finirà, come ormai è costume, dopo un paio di anni,
quando l'impresa non sarà più redditizia. Certi gruppi
monopolistici nazionali, che hanno spillato dei soldi ai valdostani
e non hanno investito neanche cento lire, ci lasceranno e a noi non
resterà neanche la possibilità di ringraziarli e dovremo poi
gestirci il problema occupazionale delle poche persone che hanno
trovato un lavoro all'interno dei centri commerciali.
Ora, il problema della tangenziale è vecchio di oltre 15 anni e
ha diviso profondamente, quando si è parlato di tracciato, Aosta
dai vicini Comuni. Dico Aosta perchè c'è sempre stata un pò di
ostilità fra Aosta e i Comuni della cintura. Essere aostano è
essere "veullatzi", con tutte le conseguenze che comporta questo
termine che, a volte ha un significato dispregiativo. Questo
dissidio si è manifestato anche quando si è trattato di discutere
di questo nastro d'asfalto che doveva attraversare i nostri
territori.
Si usano definire "guerre tra poveri" quelle guerre che
scoppiano tra i paesi del terzo mondo, ma questa è proprio una
guerra tra poveri, perchè lo spazio vitale che hanno i nostri
Comuni è quello che è.
La nostra non è una valle che si apre, è una valle che tende a
chiudersi e quindi questa povertà di territori ha esaltato le
polemiche e lacerato certi rapporti.
Dico questo perchè ho sempre sostenuto, quando ero membro del
Consiglio comunale, che Aosta e i Comuni della cintura dovevano
comunque trovare un "modus vivendi".
Questo campanilismo esasperato è nocivo soprattutto ad Aosta ma
anche ai Comuni della cintura. Aosta è una realtà che, sul piano
demografico e territoriale, ha un suo peso, ma questa realtà non
deve essere vissuta in maniera sbagliata dai Comuni confinanti e in
termini di contrapposizione.
Se Aosta dimostrerà una diversa disponibilità verso i Comuni
della cintura, io credo che favorirà l'aggregazione dei comuni, che
ormai si sviluppano senza soluzione di continuità. Io feci un
esempio e usai un'espressione sbagliata definendo questa operazione
di aggregazione "la grande Aosta". Questo non per privilegiare
Aosta, ma perchè l'entità e l'intreccio dei problemi economici,
territoriali e urbanistici, erano tali da prefigurare la
costituzione di un comprensorio che inglobasse più Comuni.
Si poteva risolvere non solo il problema del territorio, ma
anche il problema di certi servizi essenziali a disposizione di
tutti i cittadini di Aosta e dei paesi. Ci poteva anche essere
un'osmosi di tipo diverso tra la cultura di Aosta e la cultura di
cui sono portatori i paesi della cintura.
Io credo che questa operazione vada ancora sostenuta anche per
evitare i guai che ha causato la "guerra" tra Aosta e Comuni della
cintura.
Venendo al discorso che ci riguarda più da vicino in questo
momento, posso capire, in una logica campanilistica, il discorso
del Comune di Gressan, e non sto a citare il caso di Jovençan che
ha delle sfumature di tipo diverso.
In effetti il tracciato attuale, guardato dal punto di vista di
chi siede su banchi del Consiglio comunale di Aosta, penalizza il
territorio della nostra città e soprattutto quel grosso polmone
verde, l'unico rimasto alla Città, rappresentato dalla cosiddetta
zona di Montfleury. Però il Comune di Aosta ha fatto male a non
realizzare uno studio, e bisogna dare atto al Consigliere Lanivi di
essere stato tra i propugnatori di questa proposta, che prevedeva
la creazione di una zona diversa dall'attuale che è rimasta una
bella zona agricola. Si fece uno studio particolareggiato, redatto,
se non vado errato, dall'Architetto Bertola, in cui si
puntualizzavano le utilizzazioni della zona e si stabiliva
finalmente un contatto diverso con il fiume. Aosta ha sempre avuto
un rapporto conflittuale con i suoi due fiumi, probabilmente dovuto
al fatto che in passato sono stati portatori di gravi danni alla
città, e l'ha vissuto, a differenza di altre località dove il
rapporto con il fiume è vivo e vitale, in termini di
contrapposizione.
Se fosse stato realizzato quel progetto che avrebbe restituito
alla fruizione dei cittadini aostani quella zona, probabilmente il
tracciato dell'attuale tangenziale, visto che si sarebbero dovute
insediare alcune infrastrutture, avrebbe dovuto subire una
variazione.
Fatte queste precisazioni e considerato che il problema non va
visto in una logica dove l'ambiente è legato al territorio comunale
ma va inteso nel suo complesso, noi dobbiamo vedere quale impatto
ha il progetto della tangenziale sull'ambiente inteso
nell'accezione più vasta del termine e considerato nel suo
insieme.
Devo riconoscere che il tracciato, a parte l'onerosità della
spesa, se fosse stato collocato sulla destra orografica della Dora
avrebbe portato ad uno sconquasso ambientale maggiore di quello
provocato sulla riva sinistra. Secondo i tecnici, l'impatto del
tracciato autostradale dall'altra parte della Dora devasterebbe una
zona altrettanto bella quanto Montfleury, prevedendo un tracciato
in trincea con opere di notevole rilievo che, al di là della spesa,
deturperebbero la zona in modo irreparabile. Sul territorio del
Comune di Gressan, infatti, sono collocati due impianti sportivi
che, nell'eventualità di un tracciato sulla riva destra, sarebbero
tagliati in due dal percorso autostradale.
Mi auguro che in un futuro questo discorso dell'impatto
sull'ambiente sia regolamentato da una legge regionale. Noi, forti
dell'esperienza di questi giorni, ci siamo fatti promotori di una
legge che prevede una verifica preventiva, nelle costruzioni di
opere sia pubbliche che private, dell'impatto sull'ambiente, in
modo da evitare che alcuni esempi negativi, che si sono verificati
anche nelle località più suggestive della Valle, abbiano a
ripetersi in futuro.
Fra le opere che abbiamo elencato come soggette ad una procedura
di impatto ambientale, abbiamo, prioritariamente, i percorsi
stradali, e non solo quelli di grande dimensione, ma anche le
strade minori, quelle interpoderali, che hanno provocato delle
ferite enormi al nostro paesaggio. Riteniamo di dover chiudere
comunque questa polemica augurandoci che i Comuni di Aosta e
Gressan trovino un "modus vivendi" di tipo diverso.
Abbiamo chiesto che il tracciato nella sua fase esecutiva, possa
essere ancora verificato, per orientarlo il più possibile vicino
alle sponde della Dora, in modo da salvaguardare gli interessi di
Aosta, di Gressan e di Jovençan. Siamo propensi a dibattere
ulteriormente con i Consigli comunali interessati la possibilità di
rettificare il tracciato in modo che l'impatto ambientale sia più
tollerabile per tutti, ma soprattutto vorremmo arrecare il minor
danno possibile al Comune di Aosta e a quella immensità di verde
che è Montfleury.
Se questo avverrà noi voteremo a favore del tracciato facendoci
carico di questa nostra posizione sia all'interno del nostro
partito, sia all'esterno con coloro che hanno voluto esprimere il
loro dissenso verso questa operazione. Non vogliamo difender
l'ambiente in termini campanilistici ma dal punto di vista generale
e complessivo.
Nel caso specifico, il territorio del Comune di Aosta subirà un
impatto ambientale minore di quello di altri comuni, secondo la
logica del male minore.
Si dà atto che dalle ore 17.45 assume la Presidenza il Vice
Presidente De Grandis.
PRESIDENTE
: Ha chiesto la parola il Consigliere Tonino;
ne ha facoltà.
TONINO (P.C.I.):
Io credo che le questioni siano due: la
prima riguarda l'opportunità di quest'opera, la seconda riguarda i
problemi relativi al tracciato e alla qualità del progetto che oggi
ci è stato sottoposto.
In merito all'opportunità dell'opera, voglio ribadire una
affermazione che abbiamo già fatto in quest'aula quando si discusse
complessivamente del collegamento tra Quart-l'Eglise e il Traforo
del Monte Bianco. Noi abbiamo sostenuto la tesi che la tangenziale
sud di Aosta poteva avere un tracciato di tipo autostradale, perchè
aveva ed ha il compito di decongestionare il traffico che
attraversa e taglia in due la città di Aosta e avevamo però
espresso delle serie riserve, che manteniamo tuttora,
sull'opportunità di andare con troppa facilità alla scelta di un
tracciato di tipo autostradale tra Aosta e il Traforo del Monte
Bianco.
Le ragioni che avevamo sottoposto all'attenzione del Consiglio
risalivano, in primo luogo, alla necessità di conoscere meglio
l'evoluzione del traffico su gomma e i dati ci hanno dato ragione,
nel senso che l'ipotizzato incremento del traffico su gomma quasi
ad andamento geometrico, che taluni avevano prospettato, in realtà
non si è verificato. C'è stato in questi ultimi anni un decremento
del passaggio di Tir nella nostra Regione, che è destinato a
diminuire ulteriormente nel momento in cui sarà pienamente in
funzione il Traforo del Fréjus con la relativa arteria di
collegamento.
In secondo luogo avevamo sollevato serie preoccupazioni
sull'impatto ambientale di un'opera autostradale nella realtà
dell'alta Valle: milioni di metri cubi di materiale di risulta,
estratto nella realizzazione delle gallerie, non si sa bene dove
sarebbe andato a finire. Avevamo espresso delle perplessità in
merito agli investimenti: oggi si parla di 1.200 miliardi di
investimento al valore attuale, destinati perciò a salire. Così
come avevamo espresso delle perplessità in merito all'opportunità e
agli effetti che un investimento così massiccio nella nostra
Regione poteva comportare anche sul piano sociale, nel senso della
necessità di una grossa fetta di manodopera non qualificata,
necessariamente reclutata all'esterno della nostra Regione, con
tutti i problemi connessi.
Noi manteniamo questa seria riserva relativamente al progetto
autostradale dell'alta Valle. Abbiamo chiesto, ma in questo senso
la Giunta non si è mai mossa, verifiche concrete sulla possibilità
di alternative quali quella di un tracciato di tipo camionabile,
che avrebbe ben altro impatto. Su questo argomento ritorneremo fra
non molto perchè stiamo conducendo, come gruppo, uno studio che
permetterà di illustrare meglio qual è la nostra posizione in
merito. Ho detto già allora che, rispetto alla situazione di Aosta,
eravamo d'accordo per la realizzazione di una tangenziale con una
carreggiata di tipo autostradale.
Si sono persi, rispetto a questo problema, molti anni in modo
incomprensibile. Ho chiesto questa mattina al Presidente della
Giunta le ragioni di questo continuo rimpallo di responsabilità tra
l'ANAS, la Regione e la S.A.V. e la risposta che ho ricevuto non è
stata convincente. Abbiamo anche chiesto quale società avrebbe
realizzato la tangenziale e il Presidente della Giunta ha detto che
ci avrebbe risposto nel pomeriggio. Vogliamo quindi sapere dalla
Giunta, dall'Assessore competente e dal Presidente della Giunta in
che direzione stiamo lavorando per definire la società che
realizzerà questa arteria che interessa la città di Aosta ed i
Comuni limitrofi.
Per quanto riguarda il secondo problema, quello del tracciato,
diciamo che quello che oggi ci viene proposto risente di un
approccio progettuale che è ancora insufficiente. Il collega
Torrione ha fatto riferimento ad esperienze di progettazione che
tengono conto non soltanto dei raggi di curvatura o delle
caratteristiche ingegneristiche del manufatto autostradale, ma
anche del suo inserimento nel paesaggio. Ci sono articoli molto
interessanti, che riportano esperienze della Francia in merito alla
valutazione dell'impatto ambientale dei tracciati autostradali,
soprattutto nel paesaggio e che sono stati pubblicati in un numero
recente della rivista: "Agricoltura e Ambiente", edita dal
Ministero dell'Agricoltura e Foreste.
Questa insufficienza nell'affrontare la progettazione
autostradale, secondo noi, è oggi molto chiara nella proposta che
ci viene avanzata. E' ancora una proposta che tenta di rimaneggiare
vecchie proposte su un sistema e su un modo di progettazione che è
quello solitamente usato. E' una questione di necessità, per la
nostra Regione, salvaguardare il paesaggio e le aree che hanno un
indubbio valore paesaggistico. Noi abbiamo altre volte sostenuto
che, nell'affrontare un'opera di questo tipo, ci rifiutiamo di
avere un'ottica eminentemente economicistica. La nostra opinione è
che qualche centinaio di milioni spesi in più, per avere una
qualità del manufatto e un inserimento migliore nel paesaggio, sono
degli investimenti per il futuro della nostra Regione.
Queste necessità si rendono urgenti nella fase di progettazione
esecutiva del tracciato della Tangenziale sud di Aosta. Noi
chiediamo che nella fase esecutiva questi elementi, che ho tentato
di illustrare, siano tenuti in considerazione dalla Giunta
regionale. Rispetto, ad esempio, alla zona di Montfleury del Comune
di Aosta, il tracciato proposto oggi taglia malamente, con scarsa o
nulla sensibilità, una zona che ha un grande interesse e che non
solo è il polmone verde di Aosta, ma è una zona che nel suo
complesso ha un importante valore ambientale.
La proposta che ha fatto l'Assessore Chabod all'inizio del
dibattito, che è frutto della discussione che c'è stata nella
Commissione Assetto del territorio e Tutela dell'ambiente, cioè di
prevedere, nella fase esecutiva, il massimo di attenzione e di
collaborazione perchè il tracciato si tenga sull'argine della Dora
e non comprometta l'area di Montfleury e la possibilità di accesso
alla Dora, credo sia una questione molto importante che deve essere
sancita da questo Consiglio regionale. Rispetto ad essa noi
chiediamo alla Giunta assolute garanzie, perchè questa necessità
non è classificabile come una richiesta campanilistica del Comune
di Aosta, ma è un problema che riguarda la migliore scelta
possibile, oggi, relativamente al tracciato della tangenziale sud
della città di Aosta.
Queste sono le considerazioni generali che, rispetto a questo
tracciato, noi ci sentiamo di fare oggi. Prima di esprimere una
dichiarazione di voto, in merito al nostro atteggiamento, vogliamo
però avere notizie dall'Assessore competente o dal Presidente della
Giunta sul come si procederà alla realizzazione di quest'opera, con
quali tempi, con quali capitali e con quali società.
PRESIDENTE
: Ha chiesto la parola il Consigliere Pedrini;
ne ha facoltà.
PEDRINI (P.L.I.):
Vado velocissimo sull'argomento, perchè
troppe volte ho parlato sullo stesso tema e non voglio tediare
quindi quelli che sono presenti in aula, né ripetere le cose che
sono state dette dai colleghi che mi hanno preceduto. Desidero
soltanto ricordare al Consigliere Torrione che c'era già un
progetto per l'autostrada fatto gratuitamente e l'On. Mancini,
allora Ministro dei lavori pubblici, personalmente aveva garantito
che i 5 miliardi stanziati sarebbero rimasti a disposizione per
arrivare sino alla piana di Aymavilles. Noi non avremmo speso
nemmeno una lira e oggi non ci troveremmo con la città divisa in
due.
Questo è accaduto, mi si consenta, per un po' di miopia e per il
troppo egoismo di Aosta nel volere tutto accentrato, così come
avviene per tutti i problemi perchè essendo il capoluogo regionale,
ha e vuole essere solo lei ad avere sempre i problemi maggiori di
tutti gli altri e vuole che essi siano risolti. Non era questa la
strada da seguire, lo dissi allora e lo ripetei non so quante
volte. Oggi ho la grossa soddisfazione di vedere che, a cominciare
proprio dall'amico Torrione, si dice che è stato un errore perchè
mai più si pensava che le cose sarebbero andate così e che quindi
bisogna fare presto per vari motivi, che si chiamano Sempione,
Gottardo, Moncenisio e Fréjus.
Sono motivi di grande preoccupazione perchè se oggi abbiamo
delle entrate che ci permettono di avere determinate quote da parte
dello Stato, che rimangono in Valle d'Aosta, noi sappiamo quante di
queste ci provengono dall'autoporto.
E' quindi necessario che si affronti questo problema, in fase
esecutiva, il più velocemente possibile. Il sottoscritto, il
Consigliere Torrione e gli altri presenti hanno accettato di
inserire nel testo che verrà presentato una variazione, nella quale
si dice che per quanto riguarda l'essenziale tutela di Montfleury e
la strettoia nel comune di Jovençan, nella fase esecutiva sarà
fatto quanto di meglio i tecnici potranno fare per accogliere le
nostre richieste.
Garantisco quindi il voto favorevole da parte del Partito
Liberale a questa impostazione, con la raccomandazione di muoversi
il più presto possibile.
PRESIDENTE
: Ha chiesto la parola il Consigliere
Riccarand; ne ha facoltà.
RICCARAND (N.S.):
In questo Consiglio si fa finta di
discutere un argomento e in realtà si discute di una cosa diversa:
l'argomento di cui si fa finta di discutere è la tangenziale sud di
Aosta, l'argomento di cui si discute è in realtà il proseguimento
dell'autostrada da Quart fino al tunnel del Monte Bianco, con
conseguente raddoppio del Traforo del Monte Bianco. Questa è la
sostanza del problema.
Infatti la stessa relazione che accompagna il progetto di
tangenziale che ci è stato sottoposto dice chiaramente che lo
studio della tangenziale sud di Aosta è stato fatto in funzione
dell'intero collegamento autostradale da Quart fino al Tunnel del
Monte Bianco, e in funzione della realizzazione del raddoppio
possibile di detto Traforo. Questa è la sostanza del problema che,
secondo me, viene riduttivamente camuffata sotto il problema del
tracciato, del comune di Aosta, del comune di Gressan, ecc.
Il problema non è la circonvallazione sud di Aosta, che è
un'opera necessaria e che tutti sostengono debba essere realizzata,
il problema è se questa circonvallazione sud di Aosta debba essere
una circonvallazione o debba essere il tratto iniziale
dell'autostrada da Quart fino al tunnel del Monte Bianco.
L'impostazione di questo progetto è che si tratta del primo tronco
dell'autostrada fino al tunnel del Monte Bianco. Non c'è nessun
equivoco nessun margine di incertezza. Io credo che il Consiglio
regionale di oggi sia chiamato nuovamente a dire di sì a quel
progetto autostradale di cui si è già discusso nel 1980.
Sia che si tratta di confermare quel tipo di scelta
limitatamente ad un tronco, per ora parziale, o di incominciare a
rivedere quel tipo di scelta, io dico fin dall'inizio che la nostra
posizione sul progetto che ci è stato sottoposto è negativa: sia
per il tracciato, sia per le dimensioni proposte, sia per le
eventuali modifiche che possono essere presentate in
quest'aula.
Quando si viene a dire che nella fase esecutiva si sentiranno in
modo più approfondito i Comuni, però la carreggiata rimarrà quella,
gli svincoli saranno quelli, le dimensioni rimarranno quelle e le
finalità rimarranno le stesse, perchè l'obiettivo è quello di
arrivare fino al Tunnel del Monte Bianco e possibilmente di fare un
secondo traforo, il prolungamento dell'autostrada è la realtà su
cui si discute!
Io credo che l'intero Consiglio debba dirlo molto chiaramente e
debba essere cosciente che votare oggi questo progetto vuole dire
votare per l'autostrada fino al Tunnel del Monte Bianco, ed, in
prospettiva, per un raddoppio del Tunnel del Monte Bianco. Si
tratta di chiedersi se questo progetto, che è di carattere
strategico rispetto al futuro della Valle d'Aosta, ha una sua
validità o si tratta di una scelta sbagliata.
Ci possono essere posizioni diverse. Io apprezzo la posizione
chiara del Consigliere Pedrini il quale fin dal 1980, ha sempre
detto che si doveva fare l'autostrada ad ogni costo, perchè
altrimenti diminuirà il passaggio dei camion perchè entreranno in
funzione il Fréjus, il Sempione ecc. ecc.. Si tratta di scegliere
se noi vogliamo che ci siano più T.I.R. che passano attraverso la
Valle d'Aosta o se vogliamo che ce ne siano di meno: è una scelta
che va fatta.
Il mio movimento politico (non da solo però) ha sempre sostenuto
che l'obiettivo era quello di fare passare meno T.I.R. attraverso
la Valle d'Aosta, perchè non è una funzione logica della Valle
d'Aosta quella di essere un'area di transito per questi automezzi
pesanti. La Valle d'Aosta ha una vocazione di tipo diverso, deve
avere un assetto diverso, deve perseguire delle finalità diverse,
deve essere un'area di soggiorno e non un'area di transito e,
soprattutto, non un'area di transito di automezzi pericolosi ed
inquinanti. Questo è il discorso di fondo.
A parte il fatto che vorrei dire al Consigliere Pedrini, senza
fare polemiche, che anch'egli ha fatto degli errori di valutazione,
perchè il "Monitore Valdostano" del novembre del 1979 diceva: "Con
un tasso di incremento del 15%, nel 1983 transiteranno nel Traforo
900.000 autotreni, con un tasso del 20%, più probabile, il numero
dei camion supererà nel 1983 il milione". Invece così non è stato è
siamo rimasti a meno della metà di quelli che erano in previsione.
Per fortuna questo non è successo. Io credo però che noi non
dobbiamo e non possiamo porci nella prospettiva in cui ci si pose
nell'80, facendo in modo che questa diminuzione del passaggio dei
T.I.R. non avvenga in Valle d'Aosta, cercando anzi di incrementare
il traffico. Credo che la prospettiva giusta sia invece esattamente
opposta.
Oggi non si parla di circonvallazione, ma del primo tronco di
collegamento autostradale, come dice chiaramente la relazione, da
Quart fino al tunnel del Monte Bianco. Rispetto a questo progetto,
l'abbiamo espresso più volte ma lo ribadiamo, il nostro giudizio è
estremamente negativo.
E' giusto che il Consigliere Pedrini dica che bisogna fare in
fretta, perchè più passa il tempo più diminuiscono i motivi per
realizzarlo, perchè cadono un po' per volta le motivazioni con cui
lo si sosteneva. Noi pensiamo tuttavia che se, sciaguratamente,
questo progetto verrà realizzato, comporterà devastazioni
paesaggistiche veramente gravi per tutta la Valle d'Aosta. Si
tratta di devastazioni ambientali e idrogeologiche gravissime che,
a lungo andare, incideranno negativamente sulla stessa attrattiva
turistica della Valle d'Aosta.
L'impegno finanziario che verrà richiesto alla Regione è enorme.
Si parla attualmente, per il solo tratto della tangenziale sud, di
120 miliardi. Ho visto che la relazione si ferma a 98 miliardi, ma
a questi ultimi si deve aggiungere la sistemazione idraulica della
Dora Baltea, si deve aggiungere lo spostamento a nord della pista
dell'aeroporto, quindi arriviamo senza dubbio, se tutto va bene, ai
120 miliardi. Per l'intero tronco fino al Tunnel del Monte Bianco
si parla attualmente di 1200 miliardi, cifra che, stando alle
informazioni finora ricevute, dovrebbe gravare in gran parte
sull'Amministrazione regionale con degli impegni finanziari che
potrebbero essere utilizzati molto più proficuamente in altri
settori.
In terzo luogo, con questo progetto si vuole di fatto
incentivare un sistema di trasporto, quello su gomma, che comporta
dei consumi e dei costi energetici notevolmente superiori a quello
su rotaie. Si tratta di una scelta, anche in prospettiva,
strategicamente sbagliata rispetto all'assetto e alla funzione dei
mezzi di trasporto.
Già oggi c'è una situazione di crisi iniziale nei trasporti su
gomma e c'è, in tutti i paesi europei, un rilancio fortissimo del
trasporto su rotaie.
Le stesse ferrovie dello Stato stanno adeguandosi in modo da
aumentare il trasporto merci. Si parlava stamattina dell'interporto
di Orbassano e si stanno cercando delle strutture interportuali in
modo da rendere meno oneroso il tragitto che devono fare gli
autotreni e i T.I.R., perchè sono estremamente costosi e lo
diventeranno sempre più. Si tratta di andare a privilegiare questo
tipo di trasporto limitatamente anche soltanto alla Valle
d'Aosta.
E' chiaro che facendo questo tipo di scelta autostradale, con
oneri a carico della Regione e con oneri che richiederanno
interventi a carico dello Stato, di fatto si fa una scelta
alternativa a quello che invece è il potenziamento ferroviario
perchè non si potrà chiedere contemporaneamente allo Stato, o alla
stessa Regione, di intervenire sull'autostrada, con gli ingenti
costi che questa comporta, e di intervenire per il potenziamento
della ferrovia, con il raddoppio della Aosta-Chivasso, un migliore
collegamento con Pré-Saint-Didier e con uno studio di fattibilità
del progetto Martinico di un collegamento ferroviario
Martigny-Aosta.
Se verrà realizzata l'autostrada c'è un problema di
inquinamento, di cui non si parla mai, che non si tiene
assolutamente in considerazione. E' vero che gran parte del
tracciato sarà in galleria, ma le sostanze inquinanti si depositano
sulle pareti delle gallerie e scendono poi nelle acque. Ci sarà un
inquinamento da rumore dovuto alla velocità, soprattutto nelle zone
strette dell'alta Valle. Ci saranno delle devastazioni ambientali
gravissime, ci saranno degli inquinamenti idrici che non saranno
irrilevanti. Tutto questo per avere dei vantaggi che saranno,
probabilmente, molto limitati dal punto di vista finanziario per la
Valle d'Aosta.
Se il discorso è quello di aumentare il passaggio dei T.I.R.,
per aver più I.V.A. da importazione, si può incrementare la
funzionalità dell'autoporto di Aosta con determinati potenziamenti,
facendo in modo che ben più dell'attuale 20-25% del traffico che
passa attraverso la Valle utilizzi l'autoporto di Aosta. Non c'è
bisogno di potenziare il passaggio dei T.I.R., si tratta di offrire
dei servizi tali da aumentare il numero di T.I.R. che si servono
dell'autoporto di Aosta.
In ultima analisi, si può dire anche che certamente la
realizzazione dell'autostrada implicherà un danno per una serie di
attività economiche che sono sorte lungo la strada statale n. 26.
Questo è forse l'ultimo degli eventi da esaminare, ma è un elemento
da tenere presente. Evidentemente il nostro giudizio rimane
completamente negativo su questo progetto strutturale e rimane
completamente negativo sul progetto di tangenziale sud che è un
organico progetto autostradale.
Ritenevamo e riteniamo che ci siano delle soluzioni alternative
che sono, per esempio, una circonvallazione che sia veramente una
circonvallazione di Aosta e cioè con un'unica carreggiata a due
corsie, con possibilità di utilizzare dei tratti di strada già
esistenti, con un danno ambientale minore, con delle zone di
rispetto considerevolmente più limitate. Esiste la possibilità di
studiare circonvallazioni e rettifiche di tracciato in altri comuni
dell'alta Valle, che sono attualmente danneggiati dal tracciato
della S.S. 26, la possibilità di potenziare ed allargare la
statale, permettendo due corsie in alcuni tratti in salita, per
consentire il sorpasso.
Si tratta di studiare una serie di accorgimenti che possono
essere realizzati senza creare un'arteria completamente nuova con
tutti i costi di realizzazione e di gestione finanziaria e sociale
che questo comporta.
Noi crediamo che questa scelta, che ancora una volta viene
discussa in Consiglio regionale con una certa fretta, senza una
sufficiente ponderazione, sia di importanza vitale per la Valle
d'Aosta. Si tratta di decidere se la comunità valdostana vuole
diventare un'area di transito oppure se si vuole puntare sulla
nostra principale ricchezza che è l'ambiente naturale e quindi
potenziare le caratteristiche della Valle d'Aosta come area di
soggiorno.
Si tratta di decidere se si vuole continuare ad inseguire un
modello di sviluppo basato sullo spreco e sul consumo
indiscriminato delle risorse, da quelle ambientali e paesaggistiche
a quelle energetiche, oppure se la Valle d'Aosta ha il coraggio di
guardare, non solo al 1987 o al 1990, ma anche al 2000, ad un
periodo cioè che non è più lontano, in cui la vera ricchezza di una
comunità montana si potrà misurare non sulla base dei suoi
chilometri di autostrade, ma sulla base dell'integrità e della
pulizia della sua terra, della sua flora, della sua fauna e delle
sue acque.
Molto spesso in questo Consiglio, da quando è presente il
Consigliere Torrione, devo dargliene atto, si parla di ambiente e
di ecologia. Io apprezzo le iniziative del Consigliere Torrione,
del Gruppo Socialista e di tutti coloro che sollevano i problemi
della difesa della natura e dell'ambiente in Valle d'Aosta, dico
però che questo è un problema cruciale. E' giusto battersi per la
chiusura del tiro al piccione di Saint-Vincent e per difendere le
marmotte, però questo è un problema di devastazione ambientale che
supera tutti gli altri e quindi ritengo che su questo anche il
Partito Socialista, e gli altri Gruppi che si ritengono difensori
della natura debbano prendere una posizione chiara.
Si deve dire no a questo progetto autostradale cominciando a
dire no al primo tronco da Quart fino a Sarre.
PRESIDENTE
: Ha chiesto la parola l'Assessore ai Lavori
Pubblici Chabod; ne ha facoltà.
CHABOD (D.C.):
Vorrei rispondere al Consigliere Torrione
per dirgli che mi fa piacere che abbia le stesse nostre idee,
riconoscendo, come ha detto anche il Consigliere Pedrini, che siamo
in ritardo e che oggi ci costa molto caro quello che ieri ci
sarebbe costato molto meno.
Come ha detto il Presidente della Giunta, durante l'esecuzione
cercheremo di fare tutto il possibile per restare vicino alla Dora,
per non danneggiare niente.
Per la questione sollevata dal Consigliere Tonino, che ha detto
che sarebbe forse meglio fare una camionabile, io penso che una
camionabile o una autostrada siano la stessa cosa, poichè chi ha
fretta è meglio che vada, mentre quelli che vogliono passeggiare
sulle nostre strade e sulla superstrada avranno la possibilità di
andare più piano senza pericolo.
Il Consigliere Tonino aveva inoltre sollevato il problema della
manodopera: purtroppo noi non possiamo avere tutta la manodopera in
Valle d'Aosta per un lavoro come questo! Tuttavia, se la cosa è
organizzata bene e divisa bene negli anni, tutti quelli che sono
disoccupati, quelli che hanno voglia di lavorare, potrebbero fare
dei corsi speciali per imparare le nuove tecniche, per inserirsi
nella manodopera che verrà impiegata per fare i vari lavori. Io
penso che la Regione non abbia niente in contrario.
Sulla questione delle gallerie e sulle perplessità del
Presidente, e cioè di fare la tangenziale senza fare
contemporaneamente le gallerie, ci troveremmo ad avere del
materiale da non saper dove depositare. Questo ecologicamente non è
tanto simpatico. Si potrà trovare il sistema di utilizzare il
materiale delle gallerie per fare dei riempimenti.
Sulla questione sollevata da Riccarand, c'è da dire che lui ha
sempre detto di no a tutte queste cose. Io lo capisco perchè il suo
movimento è attestato su questa posizione, il Consigliere Riccarand
fa quello che gli dice il movimento, però noi non possiamo dire
alla Valle d'Aosta di fermarsi, non possiamo viver solo di
ecologia. Del resto, sono d'accordo con Torrione quando parla di
ecologia ma non quando parla del Parco Nazionale.
Io sono sicuro che se noi non facciamo presto questa tangenziale
per poi arrivare all'autostrada, rimaniamo indietro e perdiamo il
treno mentre il Fréjus va avanti, coma sa benissimo il Consigliere
Pascale che è un addetto alla dogana.
Purtroppo, Consigliere Riccarand, i soldi fanno soldi ed è vero!
A te potranno non interessare ma alla nostra Regione i soldi
interessano e noi dobbiamo andare avanti al più presto
possibile.
PRESIDENTE
: Ha chiesto la parola il Presidente della
Giunta Rollandin; ne ha facoltà.
ROLLANDIN (U.V.):
Malheureusement je n'ai pas écouté les
observations qui ont été faites par les Conseillers.
Quand même, comme considération d'ordre général, je dois dire
que, à part le choix assez clair du Conseiller Riccarand qui, comme
pour la question "CASINO", déclare clairement qu'il est contraire
et, en considération de cette position, je pense qu'aucune
observation soit à même de lui faire changer son avis, pour le
restant, je dois dire que, si d'un côté il faut considérer les
problèmes liés au milieu, de l'autre il faut considérer les
problèmes liés à la sécurité des personnes qui, à présent, sont en
difficulté. Je l'ai dit l'autre jour et je le répète encore une
fois, s'il y avait aujourd'hui ici l'ex Conseiller Clusaz, il
aurait à nouveau une série de statistiques, une série des chiffres
à nous apporter, pour soutenir qu'il n'est pas seulement nécessaire
mais indispensable de réaliser l'autoroute.
Nous sommes déjà en retard et, quant aux problèmes du tracé
(s'il faut passer du côté de Gressan ou du côté d'Aoste ou bien,
comme quelqu'un a dit s'il faut passer sur la Doire) je veux
rappeler que la Doire même doit être conservée, car il faut étudier
le plus tôt possible le problème du parc fluvial. En effet, nous
avons l'intention de défendre la possibilité d'exploiter le tracé
de la Doire. Notamment, elle ne doit pas être polluée car, à
présent, elle a encore des taux de pollution qui sont au-delà du
minimun.
Toujours pour la pollution, Riccarand dit que, si on augmentera
le pourcentage des passages, sans doute il y aura une augmentation
de la pollution. En théorie ça peut être vrai, mais en réalité,
avec le tracé actuel, la pollution dépasse largement celle que nous
aurons avec le tracé de l'autoroute, car l'effort fait maintenant
par les camions favorise la pollution, tandis qu'avec les
autoroutes, et cela est démontré, on a diminué toute sorte de
pollution.
C'est clairement un choix de se déclarer aujourd'hui favorables
à l'embrachement, qui est le premier pas pour la construction de
l'autoroute. C'est assez clair qu'on ne dérangera pas le tourisme,
mais, au contraire, on le favorisera car, comme on l'a constaté au
cours de ces denières années à propos de l'autoroute que nous avons
déjà construite, le touriste choisit où il veut arriver et la
vallée qu'il veut visiter. Ce n'est pas le fait d'arriver le plus
tôt possible à Courmayeur qui doit pousser le touriste à aller en
France plutôt que rester en Italie; ça, c'est un autre problème. Au
contraire, nous donnons la possibilité aux touristes qui viennent
de la France ou de n'importe où de choisir où s'arrêter pour
visiter les Vallées et de savoir qu'ils arrivent dans un certains
délai de temps, car tout le monde doit tenir compte de la
disponibilité de son temps et doit arriver le plus tôt possible. Le
même problème se pose pour les skieurs qui doivent arriver le plus
tôt possible sur les domaines skiables.
Pour toutes ces raisons, nous croyons qu'il est important de
choisir de réaliser la première partie, c'est-à-dire de faire cet
embrachement qui sera le plus tôt possible lié à l'autre partie de
l'autoroute en tenant compte du milieu et nous avons déclaré, en
ajoutant cette proposition dans la délibération, que nous devons
respecter le territoire. Nous devons tenir compte des levées de la
Doire, donc, il faudra respecter le plus possible la Doire sur la
base du tracé de l'autoroute, afin de réaliser les deux travaux en
même temps.
Avec ça, nous aurons sans doute une économie dans la réalisation
de l'autoroute même et non, comme le Conseiller Riccarand disait,
des travaux en plus. Les travaux, qu'il faut faire pour endiguer la
Doire, peuvent être faits quand même: il s'agit de les faire en
tenant compte du tracé de l'autoroute, soit pour le tronçon dans la
commune de Jovençan, soit pour celui de la zone de Montfleury.
Nous savons très bien quelle est l'importance de Montfleury
comme poumon pour les deux communes intéressées, Aosta et Gressan;
nous sommes donc les premiers à être convaincus qu'il faut à tout
prix la sauvegarder car, nous l'avons dit, au moment de la
réalisation du projet nous chercherons à respecter le plus possible
le territoire.
PRESIDENTE
: Signori Consiglieri, do lettura del documento
allegato all'oggetto n. 32, integrato, in una parte, secondo quanto
concordato dalla Conferenza dei Capi Gruppo e che dovrebbe essere
stato distribuito:
IL CONSIGLIO REGIONALE DELIBERA
di esprimere parere favorevole al progetto preliminare per la
realizzazione della tangenziale sud di Aosta, impegnando la
Giunta
a
studiare il progetto esecutivo in collaborazione
con i Consigli comunali interessati in modo da fare coincidere il
più possibile il tracciato con l'argine della Dora, nel rispetto e
nella salvaguardia della zona di Montfleury.
PRESIDENTE
: Ha chiesto la parola l'Assessore ai Lavori
Pubblici Chabod; ne ha facoltà.
CHABOD (D.C.):
Per aggiungere una congiunzione "e" dove
si dice: "I Consigli comunali interessati in modo da fare
coincidere il più possibile il tracciato con l'argine della Dora e
nel rispetto e nella salvaguardia della zona di Montfleury".
PRESIDENTE
: Assessore Chabod, mi sembra irrilevante
questa modifica; la dizione "Il tracciato con l'argine della Dora,
nel rispetto e nella salvaguardia della zona di Montfleury" mi
sembra chiara...
Signori Consiglieri, io non posso decidere, spetta a voi dirmi
se accettate il suggerimento dell'Assessore Chabod oppure no.
Chiedo scusa io non sono un professore di lettere ma mi sembra che
il discorso corra più così che con il suggerimento dell'Assessore
Chabod. Mettiamo la "e" come ha suggerito l'Assessore Chabod?....
Allora viene tolta la virgola dopo la parola Dora e aggiunta una
"e".
Do lettura del testo così modificato:
IL CONSIGLIO REGIONALE DELIBERA
di esprimere parere favorevole al progetto preliminare per la
realizzazione della tangenziale sud di Aosta, impegnando la Giunta
a studiare il progetto esecutivo in collaborazione con i Consigli
comunali interessati in modo da fare coincidere il più possibile il
tracciato con l'argine della Dora e nel rispetto e nella
salvaguardia della zona di Montfleury.
PRESIDENTE
: Ha chiesto la parola per dichiarazioni di
voto il Consigliere Tonino; ne ha facoltà.
TONINO (P.C.I.):
Io ribadisco in sede di dichiarazione di
voto che la nostra posizione oggi è quella di approvare la
tangenziale sud di Aosta non come il primo tratto dell'autostrada,
ma come realizzazione di una arteria importante per decongestionare
il traffico nella città di Aosta.
Mentre noi, come abbiamo preannunciato nell'intervento generale,
faremo altre proposte, chiediamo al Consiglio un'ulteriore
riflessione sulla opportunità di costruire in alta Valle
un'autostrada, per ragioni che non sto a ripetere ma che sono
essenzialmente finanziarie, di carattere ambientale e di impatto
sociale di una massa di investimenti di quel tipo in un breve
tempo.
Ripeto per il Presidente della Giunta, che prima era assente,
che è ancora nebulosa la prospettiva finanziaria relativa alla
realizzazione della tangenziale, o, perlomeno, non si sa chi
metterà a disposizione i soldi. Per il momento abbiamo solo i 42
miliardi e mezzo messi a disposizione dall'ANAS e le poche decine
di miliardi che abbiamo stanziato con il bilancio regionale. Non si
riesce a capire dove si troveranno gli altri soldi per arrivare
alla somma 120 miliardi necessari alla realizzazione dell'arteria.
Vorremmo avere qualche indicazione e qualche precisazione in
più.
In merito al tracciato, senza ripetere le cose già dette, la
nostra opinione è che il tipo di approccio progettuale deve essere
assai più serio e approfondito rispetto a quello finora usato e che
le questioni relative all'ambiente e all'inserimento dell'opera
nella piana interessata sono questioni rilevantissime, che devono
essere affrontate anche con una metodologia seria e che si richiami
ad esperienze che sono all'avanguardia. Ho già citato, nel primo
intervento, l'esperienza francese nello studio degli inserimenti
ambientali dei tracciati autostradali. Sono esperienze che, a mio
avviso, devono essere riprese nella nostra realtà.
Fatte queste precisazioni sul deliberato che è stato proposto,
il nostro gruppo si esprime favorevolmente.
PRESIDENTE
: Ha chiesto la parola per dichiarazioni di
voto il Consigliere Torrione; ne ha facoltà.
TORRIONE (P.S.I.):
Noi abbiamo preso atto con
soddisfazione di questa ulteriore puntualizzazione che il
Presidente della Giunta regionale ha voluto fare sull'argomento
specifico del tracciato.
Noi però non consideriamo chiuso l'argomento, anche perchè non
c'è niente di più frustrante, per un amministratore comunale, di
vedersi passare un'autostrada sulla testa senza essere
interpellato. Ci sembra un dato di fatto positivo la consultazione
dei Consigli comunali prima di procedere alla fase esecutiva
dell'opera soprattutto per il rispetto e per la salvaguardia della
zona di Montfleury.
Il nostro sarà quindi un voto a favore.
Voglio fare alcune precisazioni sul l'intervento del collega
Riccarand, che, dal suo punto di vista, non fa una grinza, anzi ha
un logica stringente. Il motivo per il quale noi ci troviamo
d'accordo nella difesa dell'ambiente è diverso dal caso
dell'autostrada. Noi abbiamo sempre sostenuto che l'autostrada è un
dato di fatto incontestabile nel quadro dello sviluppo della
Regione Valle d'Aosta e del nostro regime di autogoverno. Questa è
un'impostazione che abbiamo avuto da sempre. Ci siamo rammaricati
del fatto che, per andare dietro alle petizioni di principio di
qualche categoria, abbiamo ritardato la realizzazione della
tangenziale di Aosta.
Purtroppo, se osserviamo ciò che è avvenuto ad Aosta in questi
ultimi 15-20 anni, rileviamo che noi stessi ne abbiamo pagato le
conseguenze. Il discorso della tutela ambientale non può e non
deve, a nostro avviso, con tutte le precisazioni che ha fatto
giustamente il collega Tonino, essere un discorso di chiusura,
tendente quasi a rallentare lo sviluppo della Valle d'Aosta. Noi
immaginiamo una Valle d'Aosta con le sue strade e la sua autostrada
fino a Courmayeur, poichè sono strumenti di sviluppo ed è nella
loro realizzazione che ci vuole una acuta sensibilità da parte
dell'ente pubblico. Con una certa ammirazione si può osservare la
procedura di impatto adottata da oltre un decennio dalla Francia.
Basta superare le Alpi per vedere che le strade e le autostrade,
sono state realizzate nel rispetto della natura e dell'ambiente.
Non si può andare contro la civiltà dell'automobile, che contesto
in parte, ma considero necessaria.
L'abilità di questo Consiglio dovrà essere verificata quando
discuteremo il progetto di legge sull'impatto ambientale.
Trattandosi infatti, di un certo approccio sul piano concettuale
nei confronti dell'ambiente, avremo la possibilità di verificare il
minor danno su tutte le componenti dell'ambiente naturale fra cui
l'aria, il suolo, il rumore, ecc. Alla fine vedremo l'incidenza e
la compatibilità con il nostro territorio, senza preclusioni verso
realizzazioni doverose per le condizioni attuali e future della
nostra regione.
Il discorso del finanziamento è importante perchè, a fronte di
pochi impegni da parte delle autorità competenti, si ipotizza un
impegno regionale che non è da poco. Per realizzare un tronco
autostradale di queste dimensioni e con queste difficoltà, secondo
gli esperti occorrono circa 1200 miliardi. Non vorrei che questa
cifra pesasse esclusivamente sul bilancio regionale perchè, se è
vero che abbiamo anche noi degli obblighi, altrettanti obblighi ha
lo Stato italiano nei confronti della Valle d'Aosta poichè si
tratta di una arteria che interessa anche lo Stato nella sua
dimensione nazionale e nella sua proiezione europea.
Mi auguro che anche questa non sia una battaglia che condurremo
da soli, nel senso che la Valle d'Aosta abbia la forza di chiedere,
per quanto di competenza, un intervento dello Stato in questo
settore.
PRESIDENTE
: Se nessuno chiede la parola per dichiarazioni
di voto, metto in votazione l'oggetto n. 32.
ESITO DELLA VOTAZIONE
Presenti: 29
Votanti: 29
Favorevoli: 28
Contrari: 1
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK