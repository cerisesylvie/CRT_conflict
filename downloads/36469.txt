Consiglio Regionale della Valle d'Aosta - Oggetto del Consiglio n. 541 del 25 giugno 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 541 del 25 giugno 2014 - Resoconto
OGGETTO N. 541/XIV - Discussione generale congiunta sulla
relazione sul rendiconto generale della Regione per l'esercizio
finanziario 2013 deliberata dalla sezione regionale di controllo
della Corte dei Conti, sul D.L. n. 23 (Approvazione del rendiconto
generale della Regione per l'esercizio finanziario 2013) e sul D.L.
n. 24 (Assestamento del bilancio di previsione per l'anno
finanziario 2014, modifiche a disposizioni legislative e variazioni
al bilancio di previsione per il triennio 2014/2016).
Presidente -
È in distribuzione la relazione del relatore
La Torre, relazione che riguarda i due punti e quindi la parola al
collega La Torre.
La Torre (UV)
- Credo che siano in corso di
distribuzione...le avete già ricevute? Le stanno distribuendo.
Grazie Presidente. Illustri colleghi, mi accingo a svolgere la
relazione sui disegni di legge n. 23 e n. 24 e inizierò dal disegno
di legge n. 23 e quindi in particolare dalle entrate. Le entrate
della Regione nell'anno 2013, escluse le partite di giro, ammontano
a 1 miliardo 371 milioni, sostanzialmente in linea rispetto
all'anno precedente, quando si attestarono a 1 miliardo e 374
milioni di euro. Nel confronto con il dato di previsione occorre
escludere per una corretta interpretazione l'importo
dell'indebitamento, che era stato iscritto nel bilancio di
previsione e non è stato necessario attivare nel corso
dell'esercizio, per cui risulta pari a zero nel rendiconto. Il
totale delle risorse disponibili così determinato era inizialmente
previsto pari a 1 miliardo 356 milioni, mentre a consuntivo è
risultato superiore di 15 milioni di euro.
Le spese: la previsione di spesa definitiva alla chiusura
dell'esercizio finanziario 2013 è pari a 1 miliardo e 692 milioni
e, rispetto alle previsioni iniziali, è aumentata di circa 152
milioni di euro, pari al 9,88 percento, anche per effetto
dell'applicazione dell'avanzo di amministrazione dell'anno 2012.
Escludendo le contabilità speciali e le partite di giro, le
previsioni definitive ammontano a 1 miliardo 563 milioni, mentre
gli impegni, pari a 1 miliardo 421 milioni, corrispondono al 92,91
percento degli stanziamenti definitivi. Se si esclude dal calcolo
il contributo dovuto allo Stato accantonato e trattenuto dalle
compartecipazioni, le previsioni definitive ammontano a 1 miliardo
e 373 milioni e la percentuale degli impegni diventa dell'89,58
percento su 1 miliardo 230 milioni. Su tali somme i pagamenti
ammontano a quasi 903 milioni e pertanto la capacità di spesa,
calcolata tra i pagamenti e gli impegni, è del 73,41 percento.
Permettetemi ora anche un'analisi delle spese per funzioni
obiettivo e per leggi. La spesa complessiva impegnata nell'anno
2013, considerando solo la parte prima del bilancio (spese per le
attività della Regione) è stata, al netto dell'accantonamento per
il contributo allo Stato quale concorso della Regione e dei Comuni
al riequilibrio della finanza pubblica (pari a 197 milioni e mezzo
di euro), di 1 miliardo e 223 milioni di euro, inferiore
complessivamente di 93 milioni di euro rispetto alla spesa
impegnata per la parte prima nell'anno 2012 (pari a 1 miliardo 316
milioni al netto dell'accantonamento per il contributo allo Stato
di 93,45 milioni). L'analisi delle spese nel rendiconto con la
prospettiva per legge assume un particolare significato e si
riepilogano, pertanto, per ciascuna funzione obiettivo le
principali che sono state finanziate. Si osserva che il 62,4
percento delle somme impegnate nel bilancio regionale sono
destinate alle prime tre funzioni obiettivo. Le spese impegnate
nella funzione sanità, pari a 281,7 milioni, sono principalmente
ripartite in: spesa sanitaria corrente per 278,7 milioni, che
comprende i trasferimenti all'ASL; spese di investimento nel
settore sanitario per 2,8 milioni; altri interventi nel settore
sanitario per 200 mila euro (nell'ambito dei quali rientrano anche
quelli finanziati con risorse statali).
Le spese impegnate nella funzione del personale ammontano a
249,8 milioni (nel 2012 erano 249,4) e ricomprendono tutto il
personale dipendente, ovvero il personale dei servizi regionali per
123,3 milioni (nel 2012 erano 124,9), il personale direttivo e
docente delle scuole per 117,4 milioni (nel 2012 erano 115,9) e
quelle per il personale assunto con contratto nazionale nel settore
dell'agricoltura, risorse naturali e dei lavori pubblici per 9,1
milioni di euro (nel 2012 erano 8,6). Si evidenzia che, a fronte di
una riduzione della spesa per il personale dei servizi regionali,
vi è stato un aumento della spesa per il personale scolastico
conseguente all'aumento degli emolumenti dovuti ai docenti in
funzione dell'applicazione del relativo contratto nazionale di
categoria.
Nella funzione finanza locale si registra una spesa impegnata
complessiva di 231,8 milioni (al netto del contributo dei Comuni
allo Stato per il riequilibrio della finanza pubblica, che è pari a
7 milioni), di cui 97,1 milioni per i trasferimenti senza vincolo
di destinazione, 112,4 milioni con vincolo di destinazione, 13,4
milioni per gli speciali programmi di investimento, i FOSPI (nel
2012 per gli interventi FOSPI sono stati impegnati 22,4 milioni) e
8,9 milioni per gli altri interventi di finanza locale, compresi i
trasferimenti statali. Le risorse sono destinate principalmente al
finanziamento degli interventi di cui alla legge regionale n. 48
del 1995, che disciplina gli interventi finanziari regionali a
favore degli Enti locali (Comuni e delle Comunità montane), i cui
impegni ammontano ad un totale di 104,3 milioni. Nell'ambito della
finanza locale, i finanziamenti sono principalmente destinati nel
settore del sociale, di cui si evidenziano:
- le risorse impegnate per gli interventi di cui alla legge
regionale n. 93 del 1982, relativi alla promozione di servizi a
favore delle persone anziane ed inabili, che ammontano a 22
milioni;
- le somme impegnate per la legge regionale n. 23 del 2010,
concernente gli interventi economici di sostegno e promozione
sociale, che ammontano a 8,9 milioni;
- gli impegni assunti nell'anno 2013 per il finanziamento dei
servizi socio-assistenziali erogati presso strutture residenziali
gestite mediante convenzioni con istituzioni private o con aziende
pubbliche di servizi alla persona, con riferimento all'articolo 20
della legge regionale n. 40, che ammontano a 6,7 milioni;
- i fondi impegnati per la legge regionale n. 13 del 2006,
concernente l'approvazione del piano regionale per la salute e il
benessere sociale 2006-2008, che ammontano a 5,3 milioni, di cui 5
nella funzione finanza locale e 300 mila euro nella funzione
sanità;
- per la legge regionale n. 14 del 2008, relativa al sistema
integrato di interventi e servizi a favore delle persone con
disabilità, la Regione ha impegnato in questo campo 4,7 milioni di
euro;
- gli impegni relativi alla legge regionale n. 11 del 2006, che
riguarda la disciplina del sistema regionale dei servizi
socio-educativi per la prima infanzia, che ammontano a 4
milioni.
Si rammenta inoltre la legge regionale n. 3 del 2013, che
disciplina le nuove disposizioni in materia di politiche abitative,
per la quale la Regione ha impegnato 3 milioni nell'ambito della
funzione finanza locale, che sono stati destinati principalmente a
contributi per il sostegno alle locazioni. Si fa presente che, per
gli interventi previsti ai sensi della legge regionale n. 18 del
2001 (Approvazione del piano socio-sanitario), gli impegni assunti
nell'anno 2013 ammontano a 2 milioni. Si rammenta infine il
finanziamento dell'articolo 11 (Interventi a sostegno delle
famiglie meno abbienti, bonus energia per semplificare), per il
quale sono stati destinati 2 milioni, interamente impegnati.
Per quanto riguarda il settore del trasporto pubblico locale, si
segnalano gli interventi di cui alla legge regionale n. 29 del
1997, concernente la materia dei servizi di trasporto pubblico di
linea, per la quale sono stati complessivamente impegnati 23,1
milioni (di cui 9,2 nella funzione della finanza locale e 13,9
nella funzione delle infrastrutture per mobilità e reti).
Per quanto riguarda gli interventi nel settore dei servizi
idrici integrati, si segnala la legge regionale n. 13 del 2008, per
la quale sono stati impegnati complessivamente 12,7 milioni.
Si evidenziano nel settore della protezione civile impegni per
la legge regionale n. 5 del 2001, che ammontano complessivamente a
8,2 milioni (di cui 2 nella finanza locale e 6,2 nella funzione del
governo del territorio).
Nel settore della protezione del territorio si rammentano gli
impegni assunti nell'anno 2013 per il finanziamento di un piano
pluriennale di interventi per la realizzazione di opere di
protezione da colate di detrito, frane e inondazioni, con
riferimento all'articolo 19 della legge regionale 40, che ammontano
a 5,6 milioni di euro.
Sempre nell'ambito della finanza locale, si evidenzia il
finanziamento della legge regionale n. 3 del 1992 per gli
interventi di riqualificazione della città di Aosta, il cui
stanziamento assestato ammonta a 3,2 milioni, interamente impegnati
ed il finanziamento della legge regionale n. 27 del 2011 per gli
interventi per lo sviluppo di Aosta capitale dell'autonomia, per la
quale sono stati impegnati altri 3 milioni.
Nel settore scolastico si segnalano gli impegni assunti dalla
Regione nell'anno 2013 ai sensi dell'articolo 21 (Finanziamento
delle spese relative al personale delle istituzioni scolastiche)
che ammontano a 4,6 milioni di euro.
Si fa presente che le somme impegnate dalla Regione per il
finanziamento della legge regionale n. 26 del 2009, relativa agli
interventi a favore degli Enti locali per l'adeguamento e la
realizzazione di opere minori di pubblica utilità, risultano di 3,3
milioni.
Gli impegni assunti nell'anno 2013 per la legge regionale n. 21
del 1994, relativa agli interventi per favorire l'accesso al
credito degli Enti locali e degli Enti ad essi strumentali dotati
di personalità giuridica ammontano a 2,4 milioni.
Si rammenta infine nell'ambito della finanza locale il
finanziamento dell'articolo 9 (Sperimentazione della televisione
digitale) della legge regionale n. 8, per questo sono stati
impegnati 2,1 milioni di euro.
Gli interventi della Regione per la funzione dello sviluppo
economico, nell'ambito della quale sono stati impegnati 106,7
milioni di euro, sono stati destinati principalmente nei seguenti
settori:
- interventi di contesto nell'ambito dei quali si segnalano: la
legge regionale n. 7 del 2006, concernente gli interventi della
gestione speciale della società finanziaria regionale, la Finaosta
S.p.A., per la quale sono stati impegnati complessivamente 19,7
milioni, di cui 4,4 per trasferimenti relativi all'aumento del
fondo di dotazione della società suddetta e 14 per gli interventi
di indebitamento ventennale presso il fondo in gestione speciale di
cui all'articolo 40, comma 2, della legge del 2010; l'articolo 53
della legge regionale n. 30 del 2011, che disciplina il contributo
alla società Autoporto S.p.A. per il concorso nelle spese per la
realizzazione di interventi di investimento di interesse, per il
quale sono stati impegnati 1 milione e mezzo di euro;
- per quanto riguarda il turismo e gli impianti a fune, si
segnalano: la legge regionale n. 6 del 2001, che ha riformato
l'organizzazione turistica della regione...ha complessivamente
impegnato 4,3 milioni per azioni promozionali ed eventi volti alla
veicolazione dell'immagine turistica della regione; la legge
regionale n. 19 del 2001, a sostegno delle attività
turistico-ricettive e commerciali, il cui finanziamento per il 2013
ha impegnato complessivamente 1,4 milioni, di cui 0,8 per attività
turistico-ricettive; la legge regionale n. 9 del 2009, relativa al
finanziamento dell'
Office régional du tourisme
-Ufficio
regionale del turismo, prevede un impegno di 4 milioni; la legge
regionale n. 8 del 2004 per lo sviluppo di impianti funiviari e di
connesse strutture di servizio con 1 milione impegnato; la legge
regionale n. 4 del 2004, relativa ad interventi per lo sviluppo
alpinistico ed escursionistico e la disciplina della professione di
gestore di rifugio alpino, per la quale è stato impegnato 1 milione
di euro;
- per ciò che riguarda l'industria, si segnala la legge
regionale n. 6 del 2003 per lo sviluppo delle imprese industriali e
artigiane, che nell'anno 2013 è stata finanziata per 3 milioni, dei
quali 0,9 impegnati, di tali risorse 0,4 milioni sono stati
destinati a contributi in conto capitale delle imprese artigiane e
0,4 a quelle industriali; si ricorda che, ai sensi dell'articolo 14
della legge del 2012, sono finanziate con risorse disponibili
presso la Finaosta S.p.A.;
- per quello che riguarda l'artigianato: la legge regionale n. 2
del 2003 per la tutela e la valorizzazione dell'artigianato tipico,
per la quale il rendiconto registra un finanziamento di 0,7
milioni, quasi interamente destinati all'organizzazione di
manifestazioni fieristiche e iniziative varie relative
all'artigianato tradizionale; la legge regionale n. 10 del 2007,
che disciplina
l'Institut valdôtain de l'artisanat de
tradition
(l'IVAT), per la quale l'impegno è stato di 0,8
milioni;
- per quello che riguarda - spero di non annoiare, perché è un
lavoro molto dettagliato che dovrebbe servire poi a tutti i
Consiglieri per avere un quadro preciso, ecco, quindi colgo
l'occasione per ringraziare anche gli uffici che mi hanno dato una
grossissima mano per realizzarlo - il commercio, nell'ambito del
quale si segnala la legge regionale n. 19 del 2001 a sostegno delle
attività turistico-ricettive e commerciali, per la quale nell'anno
2013 sono stati impegnati complessivamente 1,4 milioni, di cui 0,6
per le attività commerciali;
- nel settore dell'energia, la legge regionale n. 26 del 2012,
relativa alle disposizioni in materia di pianificazione energetica,
di promozione dell'efficienza energetica e di sviluppo delle fonti
rinnovabili, per la quale sono stati impegnati quasi 2,8 milioni
destinati principalmente a contributi per interventi di
investimento nel settore dell'edilizia residenziale;
- politica del lavoro e della formazione professionale,
nell'ambito del quale si segnalano le seguenti leggi finanziate
dalla Regione: la legge regionale n. 7 del 2003, relativa a
disposizioni in materia di politiche regionali del lavoro, di
formazione professionale, di riorganizzazione dei servizi per
l'impiego, per le quali nel 2013 sono stati stanziati 6,7 milioni,
di cui 5,8 già impegnati; la legge regionale n. 12 del 1982,
relativa alla promozione di una fondazione per la formazione
professionale agricola e per la sperimentazione agricola e il
contributo regionale alla fondazione medesima, nell'anno 2013 la
Regione ha impegnato 5 milioni per il funzionamento della
Fondazione
Institut agricole
; la legge regionale n. 20 del
1991, istitutiva della Fondazione per la formazione professionale
turistica, il contributo regionale per il funzionamento della
fondazione e del relativo istituto alberghiero è stato nel 2013 di
4,1 milioni, che sono stati interamente impegnati;
- programmi comunitari e statali: il rendiconto presenta un
totale assestato di 64 milioni, di cui 48,7 già impegnati per i
seguenti programmi oggetto di contributo del Fondo sociale europeo
e del Fondo di rotazione statale 2007-2013, comprese le quote di
cofinanziamento regionale: 13,1 milioni per gli interventi
nell'ambito del programma Competitività, 12,9 milioni per il
finanziamento delle attività relative al Fondo sociale europeo del
2007-2013 per l'obiettivo 2 Occupazione, 12 milioni e mezzo per le
attività oggetto di cofinanziamento del Fondo per le aree
sottosviluppate, sono i FAS, 6,8 milioni per l'attuazione del
programma di sviluppo rurale 2007-2013, 3,4 milioni per
l'attuazione degli interventi della cooperazione territoriale
transfrontaliera, transnazionale ed interregionale.
Nella funzione oneri non ripartibili sono state impegnate
risorse per 72,8 milioni, di cui 45 milioni e mezzo per il rimborso
delle quote capitali di ammortamento dei mutui in essere della
Regione e 21 milioni per il rimborso dei relativi interessi
passivi.
Nella funzione infrastrutture per mobilità e reti sono state
impegnate risorse per 60,9 milioni di euro destinate principalmente
ai seguenti settori:
- trasporto su rotaia nell'ambito del quale si segnala l'impegno
dei fondi assegnati dallo Stato alla Regione Valle d'Aosta ai sensi
della legge n. 98 del 2013, recante disposizioni urgenti per il
rilancio dell'economia, pari a 27 milioni, per il collegamento
ferroviario funzionale tra il Piemonte e la Valle d'Aosta;
- trasporto pubblico locale, per il quale sono stati impegnati
complessivamente 17,9 milioni, la maggior parte dei quali sono
stati destinati al finanziamento della legge regionale n. 29 del
1997 in materia di servizi di trasporto pubblico di linea con un
impegno di 13,3 milioni nella funzione infrastrutture per mobilità
e reti (l'impegno complessivo della legge suddetta ammonta a 23,1
milioni, di cui 9,2 nella funzione della finanza locale). Le spese
riguardano principalmente gli oneri derivanti dai contratti di
servizio di trasporto pubblico con autobus e dei servizi
integrativi per questi 8,6 milioni, mentre per il trasporto
agevolato dei portatori di handicap sono destinati 2,4 milioni e
per le agevolazioni tariffarie 2 milioni. Si segnala, inoltre, il
finanziamento della legge regionale n. 19 del 2006, relativa
all'attuazione dei contratti collettivi nazionali di lavoro nel
settore del trasporto pubblico locale con autobus, per la quale
sono stati impegnati 1,6 milioni di euro;
- viabilità, per la quale sono stati impegnati complessivamente
11,7 milioni, di cui 1 milione per il finanziamento della legge
regionale n. 66 del 1991, concernente i lavori di ammodernamento e
sistemazione della strada dell'Envers, mentre le ulteriori risorse
sono state destinate alle manutenzioni e alla realizzazione di
opere stradali;
- aeroporto, nell'ambito del quale si segnalano le spese per la
gestione dell'Aeroporto regionale Corrado Gex, con un impegno di
spesa nell'anno 2013 pari a 2 milioni.
Le risorse impegnate nella funzione governo del territorio
ammontano a 49,9 milioni e ricomprendono gli interventi di:
protezione civile e servizi antincendio, assetto idrogeologico,
gestione dei rifiuti, gestione parchi e risorse naturali, tutela
dell'ambiente e urbanistica, tutela rischi naturali derivanti
dall'attività dell'uomo, tutela e utilizzo delle risorse idriche,
tutela delle risorse forestali e faunistiche.
Si segnala nell'ambito della protezione civile la legge
regionale n. 35 del 1997, concernente il servizio di trasporto a
mezzo elicotteri, per la quale sono stati impegnati 7,6 milioni.
Per quanto riguarda la legge regionale n. 7 del 2008, concernente
l'organizzazione della centrale unica per la gestione delle
chiamate di soccorso, la Regione nel 2013 ha impegnato 2,1 milioni
di euro. Per la legge regionale n. 5 del 2007, relativa
all'organizzazione del soccorso alpino valdostano, sono stati
impegnati 1,4 milioni di euro. Per gli interventi relativi
all'organizzazione dei servizi antincendio della Regione,
disciplinati dalla legge regionale n. 37 del 2009, sono stati
complessivamente impegnati 1,4 milioni di euro.
Nel settore della gestione rifiuti si segnala in particolare la
legge regionale n. 31 del 2007, che disciplina le nuove
disposizioni in materia di gestione di rifiuti, per la quale
nell'anno 2013 sono stati impegnati 4 milioni, nell'ambito dei
quali 3,3 per la gestione di impianti e di attività finalizzate
allo smaltimento e al recupero dei rifiuti e 0,6 milioni per la
realizzazione delle opere e degli impianti necessari per
l'attuazione del piano regionale di gestione dei rifiuti.
Nell'ambito della gestione parchi e riserve naturali il
principale intervento riguarda la legge regionale n. 16 del 2004,
concernente la gestione ed il funzionamento del Parco del Mont
Avic, per la quale è stato impegnato 1 milione, mentre per gli
interventi relativi alla Riserva naturale Mont Mars, di cui alla
legge regionale n. 10 del 2002, sono stati impegnati solo 60 mila
euro. Si segnala inoltre il finanziamento della legge regionale n.
4 del 2003, relativa agli interventi di valorizzazione e recupero
del patrimonio storico, architettonico e agro-silvo-pastorale della
conca di Cheneil nel comune di Valtournenche, per la quale sono
stati impegnati 0,3 milioni.
Per la tutela dell'ambiente e urbanistica assumono particolare
rilievo i finanziamenti della legge regionale n. 41 del 1995,
istitutiva dell'Agenzia regionale per la protezione dell'ambiente,
per la quale sono stati impegnati 5,9 milioni.
Per quanto riguarda la tutela rischi naturali derivanti
dall'attività dell'uomo, si richiama nuovamente la legge regionale
n. 5 del 2001, già citata nella funzione finanza locale,
concernente l'organizzazione delle attività regionali di protezione
civile, per la quale nella funzione del governo del territorio sono
stati impegnati 6,2 milioni.
Nel settore della tutela delle risorse forestali e faunistiche
si segnala in particolare la legge regionale n. 44 del luglio del
1989, concernente gli interventi per la tutela del patrimonio
forestale, per la quale sono stati impegnati complessivamente 12,8
milioni (di cui 7,9 milioni nella funzione del governo del
territorio e 4,9 per il personale).
Si rammenta inoltre la legge regionale n. 3 del 2010 per gli
interventi finalizzati alla tutela e alla valorizzazione delle
foreste, per la quale sono stati impegnati 2 milioni.
Per quanto riguarda la funzione servizi generali, sono stati
impegnati complessivamente 39 milioni e mezzo, nell'ambito dei
quali si segnala in particolare il finanziamento della legge
regionale n. 16 del 1996, che concerne gli interventi relativi alla
programmazione, organizzazione e gestione del sistema informativo
regionale, per la quale nel 2013 sono stati impegnati 11,8
milioni.
Per la funzione politiche sociali sono stati impegnati
complessivamente 29,6 milioni, di cui si segnala in particolare gli
interventi in materia di provvidenze economiche in favore degli
invalidi civili, ciechi civili e sordomuti, attuali ai sensi della
legge regionale n. 11 del 1999, per la quale sono stati impegnati
27,1 milioni. Si ricorda inoltre il finanziamento della legge
regionale n. 17 del 2002 relativa all'erogazione regionale al
trattamento pensionistico degli ex combattenti, per la quale sono
stati impegnati 0,5 milioni e il finanziamento della legge
regionale n. 27 del 2006, concernente gli interventi della Regione
a sostegno della previdenza complementare ed integrativa e di
iniziative di natura assistenziale, per la quale nel 2013 sono
stati impegnati 0,5 milioni.
Alla funzione agricoltura nell'anno 2013 sono state destinate
risorse per 27,1 milioni, di cui 26,4 impegnati. In quest'ambito di
notevole importanza è la legge regionale n. 32 del 2007, che al
titolo III, cioè nella disciplina degli interventi regionali in
materia di agricoltura e sviluppo rurale, la Regione per l'anno
2013 ha impegnato 13,3 milioni, appunto, per il piano di sviluppo
rurale degli interventi 2007-2013 destinati principalmente nel
seguente modo: 3 milioni a contributi per le infrastrutture rurali,
2,9 a contributi per investimenti nelle aziende agricole, 3,6
milioni a contributi per la conservazione di paesaggi e alpeggi,
1,1 milioni per contributi a consorzi di miglioramento fondiario e
consorterie, 0,5 per contributi nel settore della trasformazione e
commercializzazione dei prodotti agricoli, 0,3 per le spese per
strutture ed impianti fissi.
Nel settore zootecnico le leggi di riferimento sono le
seguenti:
- la legge regionale n. 21 del 2001 in materia di allevamento
zootecnico e dei relativi prodotti, per la quale nell'anno 2013
sono stati impegnati 6,3 milioni di euro, di cui 5,2 per
l'assistenza tecnica, 0,8 per la tenuta di libri genealogici ed
effettuazione di controlli funzionali, 0,15 per le rassegne e i
consorzi zootecnici;
- la legge regionale n. 3 del 2002, relativa ad incentivi per
l'attuazione degli interventi sanitari a favore del bestiame di
interesse zootecnico. Nel corso dell'esercizio 2013 la Regione ha
stanziato per quest'ultima 1,6 milioni, di cui impegnati 1 e mezzo,
destinati principalmente all'erogazione di contributi per la
salvaguardia delle produzioni mediante il risanamento degli
allevamenti;
- la legge regionale n. 4 del 2012, concernente le disposizioni
per l'eradicazione della malattia virale rinotracheite bovina
infettiva nel territorio della regione, per la quale sono stati
impegnati 1,1 milioni.
Nel settore degli interventi a sostegno dell'agricoltura si
menziona la legge regionale n. 7 del 2007, relativa all'istituzione
dell'Agenzia regionale per le erogazioni in agricoltura della
Regione (AREA VdA), per il cui funzionamento nel 2013 è stato
impegnato 1 milione.
Nell'ambito della funzione cultura e sport, per l'anno 2013,
sono stati impegnati 23,4 milioni, di cui 20,1 alla cultura e 3,3
allo sport.
Nel settore della cultura si segnalano principalmente gli
interventi attuati ai sensi della legge n. 42/2004, "Codice dei
beni culturali e del paesaggio", per un impegno complessivo pari a
8 milioni, di cui 5,3 per investimenti per il restauro e la
manutenzione di beni mobili ed immobili di interesse artistico e
storico e 2,5 per l'acquisto di servizi concernenti la
valorizzazione e la custodia dei beni culturali, nonché la gestione
di attività culturali o fieristiche. Si evidenzia, inoltre, il
finanziamento:
- della legge regionale n. 10 del 1996, per il completamento
degli interventi di recupero e la valorizzazione del Forte del
Borgo di Bard per 2,7 milioni di euro, di cui 2,6 destinati quale
quota straordinaria all'Associazione Forte di Bard per la
valorizzazione del turismo culturale del Forte e 0,15 per il
finanziamento e il funzionamento delle attività dell'Associazione
Forte di Bard;
- della legge regionale n. 89 del 1993 in materia di promozione
culturale e scientifica, per la quale sono stati impegnati 2,7
milioni;
- della legge regionale n. 8 del 1992 per gli interventi
regionali a favore della Fondazione Maria Ida Viglino per la
valorizzazione e la divulgazione del patrimonio musicale
tradizionale e per lo sviluppo e la diffusione della cultura
musicale in Valle d'Aosta, per la quale sono stati impegnati 1,5
milioni;
- della legge regionale n. 36 del 2010, concernente le
disposizioni per la promozione e la valorizzazione del patrimonio e
della cultura cinematografica nella Valle d'Aosta, per la quale
sono stati impegnati 0,6 milioni;
- della legge regionale n. 28 del 1992, che disciplina il
sistema bibliotecario regionale, per la quale l'impegno per l'anno
2013 ammonta a 0,4 milioni.
Per quanto riguarda il settore dello sport, si segnalano:
- la legge regionale n. 3 del 2004, concernente gli interventi a
favore dello sport, per la quale sono stati impegnati 1,8
milioni;
- la legge regionale n. 16 del 2007, concernente la
realizzazione delle infrastrutture ricreativo-sportive di interesse
regionale, per la quale sono stati impegnati 0,45 milioni.
Nella funzione istruzione primaria e secondaria nell'anno 2013
risultano impegnati 18,9 milioni, che comprendono:
- i trasferimenti alle istituzioni scolastiche sia dipendenti
dalla Regione che quelle non regionali per 8 milioni;
- l'edilizia scolastica per 5,7 milioni;
- le spese generali nell'ambito dell'istruzione primaria e
secondaria per 3,1 milioni, e comprendono le spese per l'acquisto
di servizi nell'ambito dell'istruzione primaria e secondaria pari a
2,9 milioni;
- la tutela del diritto allo studio per 2,1 milioni.
Concludendo, le principali leggi finanziate sono:
- la legge regionale n. 55 del 1986 per il funzionamento delle
scuole gestite da istituti ed enti morali, per la quale sono stati
impegnati 3,7 milioni;
- la legge regionale n. 19 del 2000, che sancisce l'autonomia
delle istituzioni scolastiche e per il cui funzionamento sono stati
impegnati 2,2 milioni;
- la legge regionale n. 56 del 1993, che disciplina il concorso
finanziario della Regione nelle spese di funzionamento del Liceo
linguistico di Courmayeur, per la quale è stato destinato quasi un
milione;
- la legge regionale n. 40 del 1975, relativa all'assegnazione
gratuita dei libri di testo agli alunni delle scuole secondarie
della Regione, alla quale sono stati destinati 0,8 milioni. Chiedo
scusa per la lunghezza, ma la precisione richiede del tempo.
In ultimo - e ho concluso, Presidente - la commissione ha
espresso una raccomandazione, c'è una raccomandazione che viene
espressa dalla II Commissione all'unanimità e che viene riportata
al Consiglio, l'indicazione è questa da parte della commissione: di
avviare alla luce dell'importante avanzo di amministrazione, 19,7
milioni di euro dei Comuni valdostani, una rilettura
politico-amministrativa del Patto di stabilità interno in funzione
di un maggiore equilibrio nei rapporti finanziari futuri della
Regione Valle d'Aosta e dei Comuni valdostani, con l'obiettivo di
garantire anche in momenti di particolare difficoltà congiunturali
continuità e qualità dei servizi offerti alla popolazione su tutto
il territorio della Valle d'Aosta, questo a conclusione dei lavori
della commissione, ringraziando gli uffici per la collaborazione e
tutti i membri della commissione. Grazie.
Presidente
- Grazie al relatore. La parola all'Assessore
Perron.
Perron (UV)
- Grazie Presidente.
Mi sia consentito iniziare con dei ringraziamenti: il primo va
al Presidente/relatore La Torre, non soltanto per la precisione con
la quale ha presentato in aula questi documenti, ma anche per il
lavoro fatto all'interno della commissione. Ringrazio lui per
ringraziare tutti i membri della II Commissione, che hanno permesso
comunque l'esame di un documento importante, condividendo il
percorso di portare in aula in tempi assolutamente brevi un
documento comunque utile affinché la Regione possa riprendere la
possibilità di utilizzare dei fondi. Ringrazio il Coordinatore
Bieller e a suo nome ringrazio tutte le strutture dell'Assessorato
che hanno collaborato, che è una struttura preparata non soltanto
per quanto attiene alla gestione della spesa, ma è una struttura
che è un punto di riferimento importante anche per quello che
riguarda i rapporti con lo Stato, il governo del denaro pubblico
nei rapporti, nell'interlocuzione col Governo italiano e in qualche
modo anche, direi, un punto di riferimento per tanti colleghi che
correttamente hanno un rapporto personale con le strutture, cosa
che sono lieto di poter constatare. Ringrazio chi mi ha preceduto
in questo ruolo, spero di poter presentare nel modo corretto un
lavoro che ho ereditato e spero di presentarlo rispettando ed
interpretando correttamente la filosofia che ha portato
all'elaborazione di questo documento.
Mi sia permesso fare due considerazioni sul contesto nel quale
presentiamo questi atti: il primo contesto, che certamente non
sfugge all'esame attento dei colleghi nel momento in cui
presentiamo questi atti è quello socio-economico attuale. Diversi
di voi, come il sottoscritto, hanno partecipato a due giornate
importanti che si sono svolte: la
Giornata dell'economia
,
organizzata dalla
Chambre valdôtaine
e la giornata dedicata
all'analisi di ciò che succede, presentata dalla Banca d'Italia.
Sono momenti che fotografano inequivocabilmente il perdurare e il
persistere della crisi, è un contesto che abbiamo vissuto
lungamente in questi anni, è una fotografia anche molto precisa di
un mondo imprenditoriale che, per carità, accenna ad una timida
ripresa, ma che continua a constatare sul territorio un momento di
grave difficoltà, questo dobbiamo dirlo.
Accanto a questa constatazione c'è quella, che un po' aiuta, di
un sistema che nel complesso, anche rispetto a realtà a noi molto
vicine, ha tenuto. Oggi, presentando queste misure, in qualche modo
ricordiamo anche l'importante azione dell'Amministrazione in questi
anni: le misure anticrisi che in questa legislatura hanno comunque
inciso sui bilanci della Regione per più di 500 milioni di euro.
L'intervento era stato anno per anno molto robusto; ricordo
brevemente che nei consorzi garanzia fidi avevamo aumentato il
contributo in conto interessi dal 50 al 75 percento, abbiamo
rinunciato ai crediti regionali per aumentare i fondi a
disposizione e le garanzie, valori questi di 6 milioni di euro,
avevamo ridotto l'aliquota IRAP dal 3,9 al 2,9, con un risparmio di
imposta del 25 percento, manovra questa del valore di 17 milioni
all'anno, erano state sospese anno dopo anno le semestralità delle
rate dei mutui regionali, senza aggravio di interessi, valore di
questa misura: 25 milioni di euro ogni anno. Una parte di
interventi questi più espressamente dedicati, diciamo, all'area
famiglia. A questi si sono aggiunti gli interventi sul mondo delle
imprese: ancora qui la sospensione delle semestralità delle rate
dei mutui, ancora senza aggravio di interessi, anche qui un
intervento che ha superato i 20 milioni all'anno, il sostegno alla
previdenza complementare per i lavoratori che erano stati sospesi
dall'attività lavorativa, la riduzione delle tariffe comunali a
sostegno delle famiglie meno abbienti, gli sconti sull'energia
elettrica, gli interventi di natura assistenziale per la
contribuzione obbligatoria per i lavoratori. Insomma, nel complesso
per dire che il sistema nel quale ci siamo trovati ad amministrare
ha obbligato e ci obbliga, lo sottolineo, ancora oggi a dei grandi
sforzi per razionalizzare le nostre economie, soprattutto per
quanto riguarda la spesa. Io non drammatizzo quest'aspetto perché
presenterò comunque degli elementi positivi, ma voglio essere
chiaro: non voglio assolutamente minimizzare la situazione di
difficoltà che ci obbliga a condividere il primo aspetto: per
quanto possibile delle azioni e dei percorsi molto difficili per la
salvaguardia della nostra comunità. Oggi voglio sottolineare in
modo inequivocabile come il contenimento forte della spesa pubblica
sia ormai un processo dal quale nessun amministratore pubblico può
pensare di chiamarsi fuori ed è un processo che nessuna
amministrazione pubblica può pensare di eludere. Questo quindi è
stato l'approccio obbligato che ci si è dovuti dare e che ancora
oggi ci si dà ed è un processo che porta ad un atteggiamento di
prudenza, di rigore, ad un atteggiamento di forte contenimento e
anche di riduzione della spesa pubblica.
Il secondo elemento di contestualità sul quale mi permetto di
fare due osservazioni - sono certo qui di trovare una condivisione
all'interno dell'aula - è in qualche modo il contesto dei rapporti
finanziari, ma anche politici con lo Stato italiano. Io penso di
poter dire verità dicendo che comunque le norme che lo Stato ha
approvato in questi anni dimostrano quanto pesantemente abbia
inciso sulle autonomie speciali l'emergenza finanziaria che è stata
dettata dalla crisi. Negli ultimi quattro anni le autonomie
speciali hanno visto progressivamente erodersi i margini entro i
quali era stata costruita nel tempo la loro autonomia finanziaria.
Per certi aspetti paradossalmente la legislazione statale, cioè le
manovre introdotte, hanno messo sullo stesso piano le Regioni
ordinarie e le Regioni speciali. Questo lo riteniamo ingiusto, lo
abbiamo evidenziato in modo chiaro con tutti i ricorsi che la
Regione ha fatto dinanzi alla Corte costituzionale, perché, lo
ribadiamo, siamo stati messi sullo stesso piano delle altre
Regioni, dimenticando da parte dello Stato tutta una serie di
competenze, quindi di oneri, che altrove sono esercitati dallo
Stato o dalle Province e che qui gravano ovviamente sulla Regione.
Questo processo è iniziato in modo drastico col Governo Monti e
purtroppo è proseguito ancora.
In aggiunta mi sia permesso anche di mettere in evidenza che
spesso gli interventi si sono concentrati in modo specifico sulle
Regioni a Statuto speciale. Addirittura l'aggravante è che spesso
sono state messe in evidenza forti diseguaglianze all'interno delle
stesse autonomie speciali. Da una parte, quindi si è agito
limitando la capacità di spesa, che spesso ci ha posto in un quadro
di incertezza - anche questo è stato l'approccio con lo Stato -
dall'altra parte, riducendo al tempo stesso il flusso delle
entrate. La conseguenza di questo è stato un ridimensionamento
pesante dei volumi di bilancio delle speciali, in modo particolare
per la Valle d'Aosta: ecco perché è stato assolutamente necessario
e prioritario avviare e ovviamente poi proseguire una strada di
riqualificazione pesante della spesa pubblica. Io voglio mettere in
evidenza come - ed è un dato inequivocabile - lo sforzo che ci è
stato chiesto sia stato uno sforzo pesante. È stato uno sforzo
oneroso e, nonostante ci fossero certe sentenze della Corte
costituzionale che dicevano in modo chiaro che nonostante la crisi
non si potevano approvare delle manovre di contenimento e di
riduzione in territori costituzionalmente garantiti,
l'atteggiamento dello Stato è stato un atteggiamento che comunque
ci ha obbligato in modo drastico a prendere atto di una riduzione
pesante e di un gravame importante sul contenimento della spesa
pubblica sul quale tornerò. Questo contesto quindi ci ha obbligati
e ci obbliga a rivedere nell'ambito sempre delle nostre prerogative
statutarie gli obiettivi, ci ha obbligato e ci obbliga a modificare
gli assetti, a modificare anche degli equilibri che si sono
consolidati nel tempo. Basti pensare alla logica con la quale nel
complesso la Regione si è approcciata al tema dei contributi: oggi,
una logica consolidata dei contributi, è stata necessariamente e
pesantemente rivista, perché non si poteva sostenere questa
impostazione comunque importante e giusta che nel tempo ha
contribuito alla crescita della Regione e che purtroppo ha dovuto
essere rivista.
Noi, sotto il profilo dei rapporti con lo Stato, continuiamo ad
aspettare delle sentenze, per veder riconosciute delle prerogative
che abbiamo cercato di far valere anche in sede costituzionale.
Purtroppo anche qui constatiamo dei tempi che non permettono non
soltanto di non avere prospettiva, ma di non avere programmazione,
perché, se la risposta dello Stato fosse perlomeno celere nel
dirci: "avete ragione" o "avete torto", saremmo ovviamente nella
condizione di fare una programmazione migliore rispetto a dei tempi
che non conosciamo. Questo è il dato ulteriore, grave, dei rapporti
con lo Stato, perché viviamo in una situazione - passatemi il
termine - di eterna emergenza, in una situazione non soltanto di
difficoltà, che in qualche modo ci impedisce una programmazione
certa della nostra azione.
Oggi quindi presentiamo in questo contesto questo rendiconto che
fotografa una situazione molto simile a quella degli anni scorsi in
termini di cifre, ovviamente constatiamo una contrazione, dovuta,
da una parte, alla difficoltà del momento economico, dall'altra,
alle manovre che ci sono state imposte. Presentiamo una gestione
del rendiconto in linea con quella degli anni precedenti, lo ha
detto molto bene il relatore sia per quanto riguarda la parte
previsioni definitive, sia per quanto riguarda la parte che
riguarda gli accertamenti. Ovviamente il rendiconto 2013 vede una
riduzione progressiva delle risorse disponibili, è un effetto che
progressivamente abbiamo dovuto constatare dal 2010 in poi, dove il
contributo che l'Amministrazione regionale della Valle d'Aosta ha
dovuto dare all'equilibrio della finanza pubblica è stato un
contributo assolutamente pesante. Se voi andate a vedere la
relazione della Corte dei Conti, ognuno poi nel fotografare questo
assume dei parametri tutti suoi, lo dice quindi un organo terzo,
quindi non lo diciamo noi per dire che siamo stati né troppo
penalizzati, né bravi o meno bravi, dice: "nel corso di questi anni
il contributo che la Regione ha dovuto dare allo Stato è di 318
milioni di euro". Su un bilancio che conoscete come me...credo che
evidenzi in modo inequivocabile quello che è stato lo sforzo che la
piccola Regione Valle d'Aosta ha dovuto fare per contribuire al
risanamento dei conti pubblici. Oggi ci presentiamo - e ci tornerò
dopo - con una trattenuta di 197 milioni di euro, quindi sono 104
milioni in più rispetto al 2012 e, dall'altra parte, abbiamo ancora
i vincoli non chiari imposti dal Patto di stabilità. Quest'anno
abbiamo firmato un accordo per sanare la situazione del 2013, che
ci ha in qualche modo visti accantonare una somma di 155 milioni
per definire e per chiarire stabilmente con il Ministero
dell'economia e delle finanze la situazione relativa al 2013. Le
manovre quindi prevedono oggi che, contrariamente al passato - e
questo è un ulteriore gravame - gli importi che derivano dalla
riduzione di spesa siano non soltanto accantonati, ma anche
restituiti allo Stato. Lascio a voi quindi le considerazioni, di
tipo anche politico, che potete fare tanto quanto me sulla
valutazione sull'impatto che queste manovre hanno sul bilancio
della Regione e sulle finanze della Valle d'Aosta.
Torno per un attimo alle giornate che citavo prima dicendo che
sia la Banca d'Italia che la Camera di commercio hanno presentato
dei rapporti che hanno evidenziato nel complesso un quadro generale
di difficoltà che riguarda l'intera area euro, in modo particolare
l'Italia. Certamente tra i dati spicca il tasso di disoccupazione,
che è salito, e questa flessione occupazionale riguarda in maniera
purtroppo più marcata i giovani. Accanto a questo si constata un
calo del prodotto interno lordo, che è generato da una riduzione
della domanda interna e da una riduzione purtroppo anche delle
nostre piccole esportazioni, che certamente ha influito sul calo e
anche sul credito alle imprese, mentre sottolineo che i risparmi
delle famiglie sia in termini di deposito, sia in termini di titoli
hanno fatto in qualche modo registrare una sostanziale stabilità.
C'è un elemento positivo, dove nel complesso sia la Camera che la
Banca d'Italia sottolineano come la ricchezza pro capite dei
cittadini valdostani rimane di molto superiore alla media italiana,
anche se per dimensioni in calo rispetto al passato. Quello che
voglio dire è che queste due giornate evidenziano - mi sembra di
poterlo mettere in chiaro - che questo scenario congiunturale che
caratterizza tutta l'area euro ha degli effetti mitigati, lo
diciamo con un atteggiamento di prudenza, almeno temporaneamente,
per la Valle d'Aosta. La
Chambre
ha presentato una dinamica
interessante dei bilanci delle aziende valdostane, da cui è emerso
in modo chiaro, in modo inequivocabile come l'andamento dei
risultati economici sia anche fortemente determinato dall'andamento
della pressione fiscale, mentre accanto a questo fatturati e
risultati economici
ante
imposte si presentano mediamente,
dico mediamente, in maniera positiva, quindi registriamo una
controtendenza lieve.
Se in aggiunta alla relazione molto dettagliata che ha avanzato
il relatore posso fare due considerazioni riprendendo alcuni
concetti che il relatore La Torre ha presentato sia sul rendiconto,
sia sull'assestamento di bilancio. Il nostro rendiconto pareggia
nella cifra di 1 miliardo 690 milioni, a questo ovviamente devono
essere tolte le partite di giro, che, avendo la stessa consistenza
dalla parte entrata e dalla parte spesa, tradizionalmente vengono
escluse dall'analisi finanziaria. Chiudiamo l'esercizio 2013 con un
avanzo di amministrazione di 59 milioni di euro, che
successivamente verranno attribuiti al 2014, con successiva legge.
Le risultanze del 2013 evidenziano per l'esercizio appena passato
un'ulteriore, anche se sensibile, riduzione delle risorse
disponibili, conseguentemente, l'ho detto, alla stratificazione
degli interventi normativi che si sono succeduti dal 2010 al 2013,
che sono andati nella direzione di assicurare il contributo della
Regione, al riequilibrio della finanza pubblica nazionale. Il
rendiconto che presentiamo quindi fa seguito ad un bilancio di
previsione approvato nel 2012 e che era stato necessario
modificare, voglio ricordarlo, sia per l'applicazione dell'avanzo
di amministrazione, sia per adeguare la programmazione finanziaria
agli obiettivi complessivi di politica economica e di contenimento
della spesa pubblica che erano previsti.
Sulla programmazione 2013 c'è però un altro aspetto: la
programmazione 2013 è stata fortemente determinata dai vincoli del
Patto di stabilità. Questi sono vincoli che discendono dall'accordo
tra la Regione e lo Stato per l'anno 2013, che, come ho detto
poc'anzi, è stato possibile raggiungere soltanto a febbraio 2014.
Quest'accordo è stato un accordo positivo, perché certifica a
chiare lettere il rispetto da parte dell'Amministrazione regionale
del Patto di stabilità per l'anno 2013, però è chiaro che come
meccanismo, per come è stato attuato, ha creato in qualche modo non
poche difficoltà nella gestione amministrativa, perché, non essendo
stato chiaro sin da subito il tetto di spesa per tutto l'anno, è
stato difficile lavorare. Questo - lo sottolineo ancora una volta -
è l'atteggiamento col quale lo Stato stesso si pone nei confronti
delle autonomie speciali o perlomeno delle Regioni. Sottolineo
quindi questo dato, che è un dato anche politico; il rendiconto
2013 che presentiamo è caratterizzato finanziariamente dal
contributo di 197 milioni di euro che dobbiamo dare allo Stato, che
sono accantonati e sono trattenuti sulle compartecipazioni, voglio
ricordare che questo rappresenta quasi il 14 percento del totale
del bilancio, al netto ovviamente delle partite di giro. Lascio a
voi una valutazione politica sull'impatto che questo ha per le
nostre finanze.
Mi sia concesso fare due considerazioni sulle entrate: le
entrate ammontano per il 2013 a 1 miliardo 370 milioni, quindi
sostanzialmente in linea con quelle dell'anno precedente, nel
confronto con il dato di previsione è necessario escludere, per una
corretta interpretazione, l'importo dell'indebitamento, che era
stato iscritto nel bilancio di previsione, che non è stato
necessario attivare, per cui risulta nel rendiconto pari in qualche
modo a zero. Il totale delle risorse disponibili quindi viene
aumentato in questo modo di 15 milioni e si attesta nel complesso a
1 miliardo 356 milioni.
Mi permetterete di fare una considerazione sulla composizione
delle entrate del nostro bilancio. L'esame dell'andamento delle
entrate che registriamo nel Titolo I. Parlo del Titolo I perché
rappresentano il 90 percento delle entrate totali, sempre senza
considerare le partite di giro, che riguardano il gettito delle
imposte erariali compartecipate nella misura dei 9 decimi o dei 10
decimi e i tributi propri, nel caso di specie riguardano sia
entrate tributarie proprie della Regione, sia quelle che altrove
sono di competenza delle Province. Il calo del Titolo I rispetto al
consuntivo 2012 quindi è stato pari al 3 percento, e riguarda la
compartecipazione a tributi erariali sui quali abbiamo meno 25
milioni rispetto all'anno precedente e il gettito dei tributi
propri sui quali abbiamo meno 17 milioni. Voglio dire - ed è un
giudizio personale - che le importanti manovre anticrisi che erano
state messe in piedi dalla Regione anche per il 2013 forse non sono
riuscite a compensare interamente gli effetti della recessione
economica, perché si è verificata una riduzione comunque
generalizzata delle entrate, ma penso di poter affermare che hanno
sicuramente aiutato molte famiglie e molte imprese, hanno dato un
sostegno e hanno dato ossigeno in modo generale alla nostra
economia. Le entrate tributarie che si sono ridotte in maniera più
significativa sono l'IVA e l'IRPEF. Quest'ultima, peraltro, ha
fatto segnare un'inversione di tendenza rispetto al passato, e
l'accise sull'energia elettrica.
Una riduzione generalizzata, anche se in misura molto più
contenuta, si è verificata nelle imposte indirette sugli affari,
cioè l'imposta di registro e l'imposta ipotecaria, questo è dovuto
all'evidente rallentamento del mercato immobiliare. Fra i tributi
propri le flessioni che consideriamo rilevanti si sono registrate
nel gettito dell'IRAP, anch'esso un ulteriore segnale della crisi
economica, nell'imposta sulle trascrizioni dei passaggi di
proprietà dei veicoli, da una parte, per effetto della crisi che ha
colpito il settore automobilistico, dall'altra, anche per le
conseguenze di una norma statale che nel 2011 ha penalizzato
l'attività degli operatori economici della nostra Regione. Tutte le
altre entrate hanno fatto registrare un incremento rispetto
all'esercizio precedente, anche in misura molto significativa.
Questo nel complesso mi porta a dire che abbiamo mantenuto il
livello complessivo di risorse disponibili pari a quello del 2012,
sottolineo in assenza di un nuovo indebitamento.
Due considerazioni sulle spese: le previsioni definitive delle
spese per il 2013, anche qui al netto delle partite di giro e del
contributo trattenuto dallo Stato, sono pari a 1 miliardo 373
milioni, sono diminuite rispetto al 2012 di 65 milioni di euro. Gli
impegni finanziari dell'esercizio 2013 sono pari a 1 miliardo 223
milioni di euro, sono diminuiti quindi di 93 milioni rispetto al
2012, una diminuzione che è pari più o meno al 7 percento. Questo
livello di spesa che cos'è? Questo livello di spesa è il risultato
dell'effetto cumulato dagli effetti finanziari riconducibili al
rispetto di quanto previsto sull'accordo del federalismo fiscale,
delle manovre di contenimento della spesa nel rispetto del Patto di
stabilità interno. Le spese correnti, al netto del contributo
trattenuto dallo Stato, incidono per l'81 percento e sono pari a
966 milioni di euro, nel 2012 erano 1 miliardo e 6 milioni. Le
spese di investimento ammontano a 218 milioni di euro, nel 2012
erano 264 milioni e incidono circa per il 19 percento. Sicuramente
è un rapporto spese correnti-spese di investimento ancora molto
forte, io penso che su questo andranno fatti per il futuro anche
dei ragionamenti molto approfonditi.
Due considerazioni sugli indici di spesa: una considerazione
sull'indice della capacità di spesa, che è rappresentato dal
rapporto tra gli impegni sulle previsioni definitive che si assesta
nel 2013 intorno al 90 percento, quindi mi pare importante, anche
se nel 2012 era di due punti maggiore. L'indice invece della
capacità di pagamento - ne parlo perché in commissione era emerso
-, che è rappresentato dal rapporto tra i pagamenti sulle
previsioni definitive, si assesta intorno al 77 percento;
quest'indicatore quindi, anche se ha una leggera contrazione
rispetto all'anno precedente, non costituisce un segnale
preoccupante, perlomeno a mio giudizio, e devo dire che
l'Amministrazione regionale continua ad avere in qualche modo
un'ottima - sottolineo - capacità di pagamento. Al netto del
concorso della Regione al riequilibrio della finanza pubblica, la
capacità di pagamento risulta pari al 73 percento, l'indice della
capacità di pagamento presenta in qualche modo dei valori più
contenuti in alcuni settori: penso all'agricoltura, penso allo
sviluppo economico e penso alle infrastrutture per mobilità e reti.
Questo perché? Questo trova motivazione nel fatto che questi
settori sono caratterizzati da spese per investimenti che
generalmente sono più lente nel tradursi in pagamento sia anche per
gli effetti diretti che i pagamenti degli investimenti hanno poi
sul Patto di stabilità.
Senza entrare troppo in sostanza, voglio mettere comunque in
evidenza come i tempi medi di pagamento della Regione ai fornitori
nel complesso nel 2013 sono stati inferiori ai 30 giorni. Di questo
voglio parlarne perché è un elemento che mi sembra di poter dire
positivo, è in qualche modo diverso rispetto al passato, ma credo
sia da mettere in evidenza come realtà anche a noi vicine, senza
andare troppo lontano il Piemonte, permettano di dire che in
qualche modo siamo, da questo punto di vista, una Regione virtuosa.
Per non parlare dello Stato, dove mediamente i pagamenti si
attestano ai 170 giorni, fino ad arrivare a 210 giorni, non a caso
Bruxelles in questi giorni ha aperto una procedura di infrazione
contro lo Stato italiano per il ritardo col quale lo Stato italiano
fa i pagamenti nei confronti delle imprese. Ecco, lo dico perché
questo è un elemento che non tocca neppure lontanamente, la
Regione, da questo punto di vista, continua ad essere un soggetto
più che virtuoso.
La spesa complessiva impegnata nell'anno 2013, come ho detto,
quindi è pari a 1 miliardo 223 milioni, l'ha già fatto il relatore,
ma mi sia permesso di mettere in evidenza dove va questa spesa: 280
milioni vanno alla sanità; 249 milioni vanno alla spesa per il
personale, quando parliamo di personale, parliamo di personale
regionale, parliamo di personale direttivo e docente delle scuole,
parliamo di personale per interventi di settore; 231 milioni vanno
alla finanza locale, quindi mi pare di poter dire che rimane
inalterato e robusto il finanziamento che la Regione attribuisce ai
nostri Enti locali; 107 milioni vanno allo sviluppo economico; 72
milioni vanno alla funzione oneri non ripartibili, che sono
sostanzialmente rappresentati dalle quote di ammortamento e mutui
sia come capitale che come interessi; 61 milioni vanno per
infrastrutture per mobilità e reti; 50 milioni vanno al governo del
territorio; 40 milioni vanno alla funzione servizi generali, cioè
nel complesso al funzionamento della macchina regionale; 27 milioni
alle politiche sociali; 26 milioni e mezzo all'agricoltura; 23
milioni alla cultura e sport; 18 milioni all'istruzione primaria e
secondaria; 15 milioni all'istruzione universitaria; 15 milioni
alla funzione funzionamento organi istituzionali.
Potrei fare due considerazioni sui residui ma li lascerei alla
relazione del relatore. Ancora due considerazioni sulla situazione
della cassa. La situazione della cassa non si attesta più sui
livelli degli anni passati, ma non si registrano situazioni di
criticità, come a volte nel passato si è riscontrato e nel
complesso la situazione cassa della Regione è una situazione molto
buona, perché oggi si attesta ad una cassa di 250 milioni di euro.
Il volume complessivo dei debiti della Regione, quindi, costituito
dai residui passivi e dai residui perenti, diminuisce di 43 milioni
rispetto al 2012; abbiamo un aumento patrimoniale rispetto al 2012
di circa 57 milioni e l'abbiamo già messo in evidenza, non abbiamo
acceduto a nuovi mutui, a nuovi prestiti e l'effetto dei debiti
della Regione diminuisce a causa delle rate che continuiamo a
rimborsare, che quindi decresce la quota ammortamento a nostro
carico.
Mi sia consentito, Presidente, approfitto dell'altro tempo per
fare anche la relazione sul disegno di legge dell'assestamento,
così introduco una relazione complessiva. Il disegno di legge che
presentiamo, che fa seguito all'illustrazione del rendiconto
generale, provvede quindi ad assestare il bilancio 2014 iscrivendo
in esso l'avanzo di amministrazione dell'esercizio finanziario, che
ammonta, come ho detto, a 59 milioni di euro. Il disegno di legge
che presentiamo è composto da una parte obbligatoria, che è
rappresentata sostanzialmente dalla riproposizione dei fondi Stato
ed europei, nonché da altre entrate che hanno un vincolo di
destinazione per un importo di 32 milioni di euro. Si tratta di
fondi stanziati negli anni che sono finiti nelle economie, che oggi
è necessario riproporre nell'esercizio 2014 per massimizzarne
l'utilizzo e garantire quindi il cofinanziamento statale e
comunitario; di questi, 27 milioni sono già stati riproposti con
atto amministrativo alla competenza 2014. Rimangono quindi da
assegnare 4 milioni e mezzo nel 2014, la cui ripartizione per unità
la trovate nell'allegato A, quindi non sto a metterla in
evidenza.
Qual è la filosofia con la quale abbiamo elaborato questo
disegno di legge sull'assestamento? La filosofia è quella di dare
priorità agli interventi che non hanno impatto sul Patto di
stabilità, quindi non vengano conteggiati ed inseriti nel Patto di
stabilità; questo è l'elemento principale che vorrei che il
Consiglio fotografasse. Passando all'articolato, gli articoli 1, 2
e 3 sono articoli di contenuto obbligatorio, che aggiornano la
consistenza dei residui attivi e passivi. All'articolo 4 viene
incrementato l'accantonamento per il concorso della Regione al
riequilibrio della finanza pubblica di 25 milioni, che è una somma
che era già stata anticipata per conto dei Comuni della Regione e
pagata allo Stato nel 2013; quindi, per effetto di
quest'incremento, l'accantonamento totale in favore dello Stato è
stato nel complesso di 215 milioni. L'articolo 5 determina in via
cautelativa, sottolineo in via cautelativa, la spesa che è
autorizzata per l'anno 2014 ai fini del Patto di stabilità interno,
quindi noi abbiamo scritto 750 milioni, che con un emendamento
abbiamo ridotto a 745 milioni. A nostro modo resosi necessario in
attuazione del decreto-legge n. 66, che peraltro ieri è stato
convertito in legge.
Credo che dovremo anche nei rapporti tra Regione e Stato fare
delle valutazioni, perché è inaccettabile l'approccio anche qui che
lo Stato ha avuto nei nostri confronti. Voglio dirlo perché
quest'articolo che abbiamo scritto è un articolo importante, perché
- mi sia permesso di dirlo - amplia la trasparenza di questo
bilancio, cioè rende chiaro a tutti, almeno per ora, il limite di
spesa sostenibile nel 2014. Ovviamente questo viene fatto nelle
more dell'accordo sul Patto di stabilità, un dossier sul quale, in
piena sinergia col Presidente Rollandin, ho cominciato a lavorare
per riprendere quanto prima la discussione con lo Stato italiano
nell'auspicio di raggiungere un accordo conveniente e dignitoso per
la Regione. Nelle more del raggiungimento di quest'accordo, quindi
ci è sembrato imprudente assegnare ulteriori risorse che,
attendendo, avrebbero peggiorato i saldi finanziari o, peggio
ancora, una volta approvati, non saremmo stati nella possibilità di
poter in qualche modo spendere. È in questo senso che è stata
concepita la sospensione del comma 1 dell'articolo 6ter della legge
sulla finanza locale, che riguarda quindi l'avanzo di
amministrazione della finanza locale, questo è stato fatto, lo
sottolineo, in considerazione dei limiti di spesa che derivano dal
rispetto del Patto di stabilità interno.
Il disegno di legge all'articolo 6 amplia da 20 a 29 milioni
l'autorizzazione che avevamo già previsto con la legge finanziaria
per il pagamento dei contributi a fondo perso relativamente alle
domande presentate precedentemente alla loro sospensione. Su
quest'articolo abbiamo presentato due emendamenti a firma
dell'Assessore Marquis, che sono già stati spiegati in commissione,
che vanno a perfezionare dei trascorsi sulle domande di contributo,
che per effetto dell'abrogazione di una legge andava chiarito
legislativamente. L'articolo 7 riassegna sulla competenza 2014 le
quote di cofinanziamento regionale non utilizzate negli esercizi
precedenti e necessari a finanziare gli interventi previsti dal
programma operativo competitività regionale 2007-2013. L'articolo 8
dispone che le risorse accantonate nel fondo vincolato sono
riversate dal BIM alla Regione per essere destinate all'incremento
della spesa sanitaria, l'articolo 10 assegna 20 milioni di euro ai
fondi di rotazione e segnalo inoltre l'articolo 16 dove
incrementiamo di 100 mila euro la quota destinata al finanziamento
per l'adesione della Regione all'EXPO 2015. L'ultima cosa che
voglio sottolineare sono gli interventi di messa in sicurezza della
frana di La Saxe, dove vengono ampliati gli stanziamenti a carico
della Regione per 2 milioni e 700 mila euro.
Termino dicendo che, a mio giudizio, malgrado ci siano delle
criticità anche importanti, prima di tutto l'aumento della
disoccupazione, penso di poter dire verità dicendo che il sistema
Valle d'Aosta nel suo complesso, di cui il rendiconto 2013 è un
termometro, è un sistema che tiene. Sicuramente l'economia della
Regione ha tenuto meglio di altre realtà nazionali, anche di realtà
a noi vicine. Se posso far mio un passaggio della relazione della
Corte dei Conti, quindi è un organo esterno che lo afferma, non
noi, nel merito del rendiconto sottolinea cinque elementi positivi:
il perdurare della capacità della Regione di far fronte alle spese
correnti, evidenziato da un saldo corrente positivo; la chiusura
del bilancio in avanzo per 59 milioni; un importante saldo di cassa
che coincide a 250 milioni di euro; l'assenza di debito fuori
bilancio e di richieste di interessi moratori che derivano dal
ritardo dei pagamenti e il permanere dell'assenza di un nuovo
indebitamento.
I tempi di pagamento ai fornitori sono stati su livelli di
primordine, a mio giudizio, a dimostrazione di un'azione
responsabile o comunque performante. Questo permette di
sottolineare, permettetemi di farlo anche con forza, e di
riconoscere il ruolo fondamentale che questa Regione ha nella
nostra economia e al lavoro fatto dal Governo regionale nel 2013,
ridimensionando, a mio giudizio, le opinioni negative di chi o di
coloro i quali non vedono o non vogliono vedere che la possibilità
di intervento della Regione in questi anni si è drasticamente
ridotta, respingendo al mittente anche l'idea di coloro i quali
ritengono che le Regioni a statuto speciale siano degli enti
inutili, dannosi e pertanto eliminabili. L'esito positivo
registrato, lo diciamo con prudenza, dimostra, a mio giudizio, la
presenza di amministratori perlomeno responsabili, che direi con
serietà hanno saputo affrontare uno scenario che si è
caratterizzato pesantemente dalla riduzione di risorse. Nessuna,
direi, pubblica amministrazione, al di là della colorazione
politica, al di là della formula politica che la può interpretare,
può pensare di uscire da questa situazione senza aver pesantemente
rivisto i conti, senza aver pesantemente contenuto le spese e senza
aver rinunciato a molto di più che a qualche cosa.
L'analisi sulla distribuzione delle risorse del 2013 quindi ha
identificato anche le priorità, si è ridotto dappertutto, ma la
sanità, la finanza locale e lo sviluppo economico sono le
principali funzioni obiettivo in termini finanziari. Questo
dimostra certamente che vogliamo che la nostra economia cresca, che
si produca ricchezza, che si creino posti di lavoro per i giovani,
ma anche per chi giovane non è più e deve essere ricollocato
positivamente e dignitosamente nel mondo del lavoro questo dimostra
che siamo attenti e sensibili al nostro territorio e l'attenzione
costante che abbiamo nei confronti degli Enti locali, che sono la
componente essenziale di un buon governo del nostro territorio, mi
pare ne sia un esempio lampante. Siamo anche attenti alla qualità
della vita, alla persona, soprattutto quando la persona è in una
condizione più debole, soffre o è anziana. Lo sforzo importante che
abbiamo fatto per gli investimenti sul sociale e sulla sanità è il
segnale inequivocabile che si va in questa direzione. Grazie.
Presidente
- Grazie Assessore anche per la completezza
delle relazioni inerenti ai due ordini del giorno. La parola al
collega Chatrian.
Chatrian (ALPE)
- Grazie Presidente.
Trovo sempre stimolante, importante quando questo Consiglio
comunque discute di rendiconto come facciamo oggi e di assestamento
e stessa importanza diamo nel momento in cui si decidono le
pianificazioni sulla finanziaria nel mese di dicembre, un po' il
dibattito forse più importante dell'anno. L'Assessore Perron ha
terminato il suo intervento dicendoci: "il sistema VDA tiene". Io
inizierei, colleghi, con un'altra affermazione: probabilmente
questo nostro sistema Valle d'Aosta dev'essere ristrutturato
possibilmente insieme.
Qualche considerazione di ordine generale sui disegni di legge
n. 23 e n. 24, già illustrati tecnicamente prima dal Presidente La
Torre e parzialmente poi dall'Assessore competente. Per quanto
riguarda il rendiconto 2013, le entrate sono inferiori, è stato
detto, quindi c'è stato un calo del gettito soprattutto per quanto
riguarda IRAP e IRPEF, probabilmente sul discorso effetti della
crisi...una forte compartecipazione che è stata impegnata e poi
liquidata a seguito di manovre nazionali 197 milioni di euro che i
due colleghi hanno ben illustrato. Una considerazione di ordine
generale: nel 2013 rispetto al 2012, anche se ininfluente, la
macchina amministrativa ha impegnato un po' di meno e ha liquidato
un po' di meno durante l'anno, ma è ininfluente come ragionamento.
Aumentano le spese correnti, nonostante ci siano meno risorse, a
966 milioni di euro per il 2013, cioè calano le spese correnti
rispetto all'anno precedente, ma aumenta la percentuale, mi sono
espresso male e calano purtroppo gli investimenti, che calano al 18
percento e le risorse si attestano intorno ai 218 milioni di euro.
Un piccolo paragone ai colleghi: solo nel 2010, che probabilmente
era tutto un altro mondo, un mondo...il modello valdostano, quattro
anni fa, le disponibilità reali erano di 1.642 milioni di euro e
gli investimenti si attestavano vicino ai 550 milioni di euro,
quindi l'Assessore Perron si è fermato al 2012, ma...come dire? il
vero cambiamento del nostro modello, dal punto di vista
economico-finanziario, ha delle ragioni che vanno oltre il Governo
Monti, ma in pieno Governo Berlusconi affrontammo diverse volte in
quest'aula la vera modifica tra Stato e Regione 2010 ed è iniziato
il declino non solo delle risorse, ma delle grandi difficoltà di
rapporto tra Stato e Regione.
Ottimo, a nostro avviso, come gruppo ALPE, il fatto che anche
per il 2013 l'Amministrazione regionale non aumenti il suo
indebitamento, quindi c'è un decremento dello stock, positivo, e
positivo anche che si aumenti il patrimonio immobiliare, che va in
aumento dal punto di vista tecnico, in parte a seguito di un
acquisto, il parcheggio dell'ex Residence Mont Blanc, e per una
correzione comunque dei valori a seguito di controlli, segnalazioni
varie, comunque lo stock patrimoniale, immobiliare della Regione
autonoma Valle d'Aosta aumenta di circa 45 milioni di euro. È una
considerazione forse ininfluente, ma che penso come legislatori
dobbiamo mettere sul tavolo e fare qualche ragionamento in più.
Qualche ragionamento ancora sul rendiconto, perché il rendiconto
penso che debba servirci ad analizzare la situazione per poi
parlare soprattutto del domani, del futuro, del dopodomani. Noi
avevamo contestato come gruppo ALPE nell'ottobre 2012 che la
passata maggioranza aveva messo in piedi un bilancio molto
elettoralistico, perché diciamo questo? Perché fino al 26 maggio
2013 comunque parecchi valdostani si erano illusi che la situazione
finanziaria era diversa, c'erano disponibilità, le leggi di
settore, tutte le leggi di settore erano ancora finanziate, non del
tutto, ma erano ancora finanziate, le domande pervenivano sui
banchi dei funzionari e dei dirigenti regionali, ma fino al 26
maggio nessuno probabilmente ha voluto rappresentare dal punto di
vista politico che la situazione economico-finanziaria della Valle
d'Aosta...quel film non esisteva più e la capacità della nostra
Regione era completamente un'altra. Non voglio polemizzare, non è
un nostro obiettivo in questo momento, ma all'epoca mi ricordo
molto bene il confronto e il dibattito con l'allora Presidente
Rollandin...che non si è voluto assolutamente e in maniera
specifica spiegare ai valdostani che la situazione, la macchina
regionale, la disponibilità regionale non aveva più quelle capacità
per poter affrontare e per poter mettere in campo delle misure,
delle azioni, dei contributi, degli aiuti, Assessore Perron. Stessa
considerazione all'epoca, perché poi il dibattito si fa sul
previsionale nell'ottobre-novembre 2012, sul 2013, noi stiamo
discutendo la chiusura del rendiconto 2013, noi mi ricordo
affrontammo in maniera anche forte, richiedendo la vera
rimodulazione, il ricalcolo delle grandi opere, c'era lo spazio
all'epoca, avevamo qualche soldino in più rispetto al 2013-2014,
non fu affrontata, Presidente Rollandin, in maniera energica e
decisa, rivedendo la rimodulazione, soprattutto riducendo certe
grandi opere, perché probabilmente discuteremo con l'Assessore
Fosson...e faccio un esempio: l'ampliamento dell'ospedale, per poi
toccare altri dibattiti e confronti avvenuti in quest'aula.
Non mi soffermerei di più sull'analisi del rendiconto, perché
l'Assessore La Torre ci ha letto tecnicamente quello che immagino
le strutture hanno redatto e prodotto, ma quel film lì non esiste
più, buona parte di quelle leggi di settore non sono più finanziate
ad oggi, 2014, nell'ottobre 2013 si è deciso...in parte, si è
deciso di sospendere, ma, colleghi, la lettura del collega La Torre
è una lettura ben fatta, ma è un film che non esiste più, perché
buona parte soprattutto degli aiuti - io non li chiamerei
contributi, ma aiuti - praticamente non sono più finanziati e ad
oggi sono congelati.
Per quanto riguarda invece l'assestamento, ma è un lavoro fatto
dal Governo, dalla maggioranza, è un lavoro blindato, capiamo
perfettamente...i margini di manovra sono tendenti allo zero,
quindi dobbiamo dirci le cose come stanno: così come è stato
confezionato il disegno di legge n. 24, noi forze di opposizione, i
17 Consiglieri di opposizione, così com'è strutturato il bilancio
regionale - non è una colpa, ma è una constatazione -, noi non
abbiamo margini di manovra per inserire, proiettare, modificare,
mettere sul tavolo delle proposte, delle nuove misure visto e
considerato che sull'allegato B - perché sull'allegato A stiamo
parlando di 4 milioni - in aumento sono allocati 68 milioni di
euro: sette voci rappresentano 68 milioni di euro e voci dove
probabilmente anche l'opposizione, o quanto meno il gruppo ALPE
può, diciamo, essere d'accordo: i 25 milioni di euro di
accantonamento sulla finanza locale...come possiamo non essere
d'accordo sulla nuova autorizzazione a Finaosta dei 9 milioni di
euro quando elettoralmente avete comunque spiegato ai valdostani
nel mese di aprile-maggio che c'era anche una possibilità di
aiutare per quanto riguarda i contributi...come possiamo non essere
d'accordo a finanziare le vecchie leggi di settore e soprattutto
tutte le istruttorie fatte nel 2011-2012 e 2013; come possiamo non
essere d'accordo sui 20 milioni allocati per quanto riguarda
l'accesso al credito, colleghi di maggioranza; come possiamo non
essere d'accordo sui 20 milioni che avete
allocato...sull'assestamento dei 20 milioni; come possiamo non
essere d'accordo sul misero milione e 2 per quanto riguarda la
sanità, Assessore Fosson; come possiamo non essere d'accordo sul
discorso dei 4 milioni e 6 inseriti per quanto riguarda le calamità
naturali, perché siamo persone non solo responsabili...2 e 7 più i
2 milioni. Questo per dire che questo...
(interruzione di un Consigliere, fuori microfono)
...ce l'ho...e come possiamo non essere d'accordo sui 9,6
milioni di euro per quanto riguarda il rapporto con il
finanziamento, comunque, della nostra, ahimè, ferrovia...sette
voci, il totale di queste voci ammonta a 67,8 milioni di euro.
Questa è la constatazione...sull'assestamento niente di nuovo, si
dà gambe e corso dove si può, perché dobbiamo dirci le cose anche
come stanno, ottimo il passaggio sulla trasparenza che il nuovo
Assessore Perron oggi ci ha fatto, il fatto che si inserisce in
legge il tetto disponibile dei 750 all'epoca e ad oggi convertiti
ad ieri la legge, la nuova legge del decreto-legge n. 66 del mese
di aprile, che praticamente è stato convertito in legge e a quel
punto il tetto non è più a 7 e 50, ma è a 7 e 45. Detto questo, una
volta che abbiamo, diciamo, analizzato la situazione, dobbiamo
provare a fare qualche ragionamento e a capire cosa sta succedendo
in Valle d'Aosta, se vogliamo indubbiamente, a nostro avviso,
ristrutturare e mettere in campo delle azioni, delle misure, quanto
meno delle idee o, come ha ben detto l'Assessore Perron, il sistema
tiene. Dato che per noi il sistema tiene poco, il sistema deve
riscrivere certe regole, rideterminare certe regole ed è per questo
che, come ALPE, e poi tutte le forze di opposizione, abbiamo deciso
di presentare un unico emendamento, io lo chiamo "maxi
emendamento", lo chiamiamo un "emendamento epocale", che più volte
in quest'aula in questi sei anni abbiamo discusso.
Questa non è una finanziaria, quindi, come vi ho detto prima, i
margini di manovra sull'assestamento erano pari allo zero. Nel
dicembre 2013 le forze di opposizione hanno presentato per noi una
contro-finanziaria, quanto meno una visione, se non alternativa,
che va su una strada diversa e oggi non potevamo presentare una
contro-finanziaria, perché non c'erano i numeri, non c'era la
possibilità per incidere su quegli aumenti dell'assestamento e i
margini, come vi ho detto prima, sono molto molto ridotti e, come
vi dicevo, potevamo ripresentare eventualmente diversi emendamenti
del dicembre 2013, ma volutamente non l'abbiamo fatto, perché?
Perché innanzitutto, dato che questo sistema Valle d'Aosta non
tiene...ma non è Chatrian, non è il gruppo ALPE a dirlo, sono i
risultati, è la Banca d'Italia, è la
Chambre
,
Giornata
dell'economia
, ed è anche mi sembra...che ha un altro ruolo, e
condivido il passaggio che ha fatto l'Assessore Perron...la Corte
dei Conti. La non occupazione in Valle d'Aosta sta aumentando in
maniera vertiginosa, galoppante, mai successo in Valle d'Aosta, dai
15 ai 34 anni le percentuali sono a doppia cifra, ma pesanti: dai
15 ai 24 siamo oltre al 30 percento; dai 35 ai 44 siamo oltre al 18
percento, con delle percentuali altissime, tra il 2011-2012 e 2013,
questo è lo stato dell'arte. Giovani in flessione maggiore...il
credito delle famiglie è calato, il credito delle imprese è calato,
le presenze turistiche sono calate, forse la parte che ci deve far
riflettere di più è il margine operativo lordo, che è nettamente
diminuito all'interno del nostro comparto.
Vi è poi una riflessione che...la metto sul tavolo in modo che
ci possa essere confronto su questo, perché, a mio avviso, su
questo il legislatore principe, cioè questo Consiglio, dovrebbe
cercare, se non delle soluzioni, delle azioni. La pubblica
amministrazione ad oggi costituisce ancora di più rispetto a prima
una maggiore...il nostro sistema è ancora più dipendente dal
sistema pubblico. Questo è un messaggio che, comunque, la Banca
d'Italia ci mette e, a nostro avviso, dovremmo trovare delle misure
per compensare, per aiutare e per far crescere, a nostro avviso,
comunque un'economia più reale, più solida, perché in questo
momento, dati alla mano, abbiamo comunque un'economia abbastanza
fragile.
Detto questo, riprendo le dichiarazioni che l'Assessore Perron
ci ha fatto qualche giorno fa in commissione. Noi abbiamo
presentato quest'emendamento, con legge è stabilita la destinazione
degli utili e delle riserve distribuibili dalle società partecipate
in misura maggioritaria direttamente o indirettamente dalla
Regione, cioè che sia il Consiglio...il ruolo del Consiglio, la
centralità del Consiglio, quindi una legge regionale, che dica:
uno, se andare ad utilizzare gli utili delle società direttamente o
indirettamente controllate; due, quanto utilizzare degli utili di
queste società; tre, se utilizzare parte anche delle importanti ed
ingenti risorse; quattro, dato che separiamo molto bene il ruolo
legislativo col ruolo esecutivo del Governo regionale, che sia la
Giunta
..."le modalità attuative del presente articolo sono
stabilite con deliberazione della Giunta regionale, previo parere
della commissione consiliare competente"
. Cosa vuol dire? Vuol
dire che, vista la situazione, visto che, a nostro avviso, il
modello va ristrutturato, ma, per ristrutturare un modello, noi
tutti dobbiamo avere le pari informazioni. Quando dico: "noi
tutti", noi 35 Consiglieri dovremmo avere le pari informazioni. Per
avere le pari informazioni, dovremmo creare le condizioni dal punto
di vista legislativo che sia il Consiglio ad aprire i cassetti, a
conoscere perfettamente le vere disponibilità delle nostre società
partecipate, direttamente o indirettamente e a quel punto, come
legislatori, decidere quante risorse utilizzare, quanti utili
utilizzare e da non distribuire e quante riserve da utilizzare per
uscire da questa crisi, per invertire la rotta sulla
disoccupazione, per creare le condizioni ad un'economia meno
fragile e più reale. A nostro avviso, questo è un emendamento
epocale per la Valle d'Aosta, perché diciamo "epocale"? Perché le
società che fanno utili, le società che in questo momento hanno
delle riserve ingenti, e faccio un nome: il gruppo energia, il
gruppo CVA, che ha circa 300 milioni di euro in riserva allocati,
io penso che...e dato che gli azionisti, l'assemblea comunque non è
il Consiglio, ma è Finaosta, perché è indirettamente controllata,
sia il Consiglio regionale che debba a quel punto legiferare e
mettere in campo e utilizzare parte di questo denaro e poi
sicuramente ci sarà un dibattito, un confronto sulle scelte, su
dove allocarle, su quale misure mettere in campo, su come aiutare
per invertire quella rotta che vi dicevo poc'anzi.
Qualche giorno fa in commissione ho fatto una domanda puntuale
al nuovo Assessore Perron chiedendogli, per quanto riguarda le
società partecipate direttamente o indirettamente, qual era la sua
linea dal punto di vista politico e quale sarebbe stato il suo
contributo non solo in aula, ma come nuovo Assessore competente su
questa materia.
"In Valle d'Aosta c'è la necessità di
trasparenza"
, così ci ha risposto in commissione; sempre
l'Assessore, qualche giorno fa ci ha detto:
"ritengo che il
mondo delle partecipate debba trovare legislativamente una
normativa all'insegna della chiarezza e della trasparenza..."
e
ha terminato:
"...ritengo però che il Consiglio regionale, e non
soltanto la Giunta...lo dico anche alla luce dell'esperienza che ho
fatto dai banchi del Consiglio, se il Consiglio regionale può
essere messo in una condizione non dell'operatività, che non incida
nell'operatività, perché le partecipate, finché hanno questa
strutturazione, hanno dei loro consigli di amministrazione che
rispondono, ma, nel momento in cui si devono fare delle
scelte...nel momento in cui devono essere messe a conoscenza dei
risultati di ciò che avviene in questo mondo che è parallelo alla
Regione...dal mio punto di vista, mi trova assolutamente
d'accordo"
. Questa quindi è l'affermazione fatta in
commissione, credo che è un processo di assoluta trasparenza e
assoluta conoscenza per ridare centralità al Consiglio
regionale.
Ebbene, il nostro emendamento va in quella direzione, per dire
che, come vi ho detto, per quanto riguarda l'assestamento, i
margini di manovra sono tendenti allo zero, riteniamo che, per
riprogrammare, ristrutturare il modello Valle d'Aosta, tutti e 35
dobbiamo avere pari informazioni, pari dignità e soprattutto pari
opportunità, per poi discutere dove allocarle, come allocarle e
quali scelte mettere in campo, quindi l'obiettivo qual è?
L'obiettivo è di aprire una nuova finestra, magari a qualcuno non
interessa aprire le finestre, a qualcuno non interessa che questo
Consiglio possa avere pari informazioni, ecco, noi riteniamo che
questo Consiglio debba avere pari informazioni per poter
riprogrammare i prossimi anni, il prossimo triennio, il prossimo
anno. A nostro avviso, la situazione non è drammatica, però è
sicuramente da non sottovalutare e, dato che non è da
sottovalutare, noi il contributo lo portiamo oggi sul tavolo per
dire: pari informazioni prima, modifichiamo e apriamo la finestra
in modo da spiegare anche ai valdostani che quel mondo di qualche
anno fa non esiste più e che la situazione è difficile, ma dobbiamo
provare, perché l'obiettivo è dare speranza, ma neanche illudere,
ma, per fare questo, dobbiamo avere, a nostro avviso, le pari
informazioni.
Declinerei in tre assi, in tre pilastri importanti la sfida per
il prossimo triennio, per il prossimo anno: riempire di contenuti
se questo Consiglio deciderà di aprire questa finestra, utilizzando
parte degli utili e parte delle riserve delle nostre società,
quindi confronto, dibattito sulle misure, sulle proposte, i nostri
competitor
principali, i nostri...come posso dire? facenti
parte dell'arco alpino, Provincia di Trento e Provincia di Bolzano,
hanno avuto anche loro delle grosse difficoltà economiche, come
noi, stanno affrontando, con determinate misure messe in campo, in
maniera forte il discorso...anche da loro comunque il discorso
disoccupazionale sta aumentando, non è solo da noi, sono il
primo...in maniera diversa ma sta aumentando, quindi sulle scelte,
sulle misure da mettere in campo discutiamone, affrontiamo...non
oggi, perché non possiamo, oggi siamo sull'assestamento e, come vi
dicevo, abbiamo un milione di euro, probabilmente, da eventualmente
modificare e non è lì la vera ristrutturazione. Faccio degli
esempi: poche settimane fa la Provincia di Bolzano ha legiferato un
aiuto diretto chiamato "anticipo bonus fiscale" sulle
ristrutturazioni, si tratta di un sostegno importante, un settore
in difficoltà come quello edilizio, sulla prima casa, che resta
comunque strategico, in concreto...e faccio un esempio: le
agevolazioni fiscali stabilite dal Governo centrale, il rimborso
decennale sotto forma di detrazione della dichiarazione dei
redditi, pari al 50 percento dei costi sostenuti con tetto di spesa
massima di 96 mila euro, questo è l'aiuto nazionale, cosa fa la
Provincia di Bolzano? Verranno anticipati questi 96 mila euro dalla
Provincia di Bolzano in un'unica soluzione tramite la concessione
di un mutuo senza interessi, ad interessi zero, il beneficiario
avrà l'obbligo di restituire il tutto nel giro di 10 anni tramite
altrettante rate, la prima delle quali dovrà essere versata al 30
settembre dell'anno successivo, per dire che cosa? Allora, dal
punto di vista fiscale, lo Stato mette in campo un'azione, una
possibilità, dal punto di vista invece politico, la Provincia va ad
aiutare questo sostegno direttamente con un tasso zero, anticipando
tutta la detrazione e poi nel decennio viene restituita a tasso
zero e questo è un piccolo esempio, come un altro esempio, sempre
nella provincia di Bolzano, di un mese fa, per quanto riguarda il
bonus energia, che non è un bonus così, un aiuto a fondo perso, è
un bonus presentato con delle linee guida urbanistiche, che guarda
al 2050, orizzonte 2050 sul risparmio energetico, che non va in
un'alternativa agli aiuti nazionali, ma che si possono comunque
sommare all'interno dell'aiuto tecnicamente messo in campo, con un
impianto legislativo e con un aiuto diretto sempre sui fondi di
rotazione. Faccio un altro esempio: Provincia di Trento, dato che
il mondo non è più come qualche anno fa neanche da loro, perché
probabilmente certi problemi, certe criticità sono molto simili,
stanno mettendo in campo degli "scivoli" per i dipendenti pubblici
che sono vicini alla pensione, stanno mettendo in campo delle
staffette per creare le condizioni a chi ha una certa età e che è
vicino alla pensione di eventualmente mettersi a part-time con il
30-40-50-60 percento e parallelamente creando le condizioni per i
giovani...ed essere comunque assunti dalla pubblica
amministrazione.
Seconda proposta per il domani, se può essere utile al
dibattito: dobbiamo batterci, colleghi, cercando tutti, opposizione
e maggioranza, di eliminare e di stanare ancora gli sprechi che
esistono ancora all'interno dell'Amministrazione regionale. Prima
l'Assessore Perron ha parlato di razionalizzazione, io parlerei, se
siete d'accordo, di stanare insieme, dove magari ci sono vere
condizioni, di eliminare, azzerare gli sprechi o le doppie figure,
magari la stessa figura fa un certo lavoro all'interno
dell'Amministrazione, la stessa identica figura fuori
dall'Amministrazione in una società partecipata fa l'identico
lavoro di quello che viene fatto al suo interno. Faccio un esempio
su questo, se può aiutare, perché solo con gli esempi io penso che
possiamo ristrutturare un modello che deve essere, a nostro avviso,
se non restaurato, ristrutturato. L'Amministrazione regionale da
quattro anni, mi sembra, l'ultimo anno...mi sembra che se cinque
persone vanno in pensione, l'Amministrazione regionale può
assumerne una, come per dire: non ci sono praticamente più
assunzioni o ben poche. La nostra finanziaria principale, cioè il
gruppo di potere più importante che abbiamo in Valle d'Aosta, che è
Finaosta, nel giro di un anno ha assunto sei persone, il numero di
dirigenti è di nove, con un costo medio che supera gli 85 mila
euro, all'interno della nostra finanziaria ci sono trentacinque
quadri direttivi e poi il restante personale: trentacinque. Ecco,
questo è un esempio. Noi abbiamo in questi quattro anni...facevo
prima un riferimento al Presidente Rollandin, siamo passati come
sistema pubblico regionale da 550 milioni di euro di investimenti a
200 e nel 2014 saranno probabilmente 160-170. La nostra finanziaria
principale assume, aumenta di due i dirigenti, di tre i quadri
direttivi e di sei nel suo complesso la disponibilità del
personale, questo è un esempio. Penso che qualche considerazione a
voce alta e non solo a voce alta tutti insieme dovremmo farla.
Termino, terza riflessione, terzo pilastro: l'Assessore Perron
ci invita...siamo obbligati, a condividere percorsi e strade, se
vogliamo...ecco, noi accettiamo questa condivisione, anche perché
sappiamo quant'è importante la partita sul Patto di stabilità,
imminente per quanto riguarda il 2014...noi ci siamo: noi ci siamo
in aula, ci siamo in commissione, ma ci siamo comunque anche per
portare il nostro contributo nel momento in cui vorremmo spiegare
allo Stato...e penso che se tutto il Consiglio, magari uno per
gruppo, che cosa...noi il nostro contributo per giocare questa
partita, per giocare il fatto che ad oggi noi abbiamo delle
entrate, abbiamo delle risorse, lo Stato non ce le lascia...pur
compartecipando all'aiuto e al contributo...del rivedere la finanza
comunque statale, noi non possiamo spendere, non possiamo
utilizzare, non possiamo impegnare le risorse che abbiamo allocato
in bilancio, quindi noi ci saremo.
Termino, io penso che dobbiamo essere pronti ad esplorare vie
nuove ed innovative per affrontare le sfide del presente e del
futuro, nella convinzione che a sfide nuove devono però
corrispondere risposte nuove, mettendo in discussione
programmazioni, assetti più o meno consolidati, tripli o doppi
incarichi, pensionati...assetti più o meno consolidati, convinzioni
più o meno ideologiche o consuetudini, per poter affrontare un
assestamento, per poter affrontare un rendiconto, indubbiamente ci
siamo avvalsi delle persone che hanno tutte le informazioni collega
Assessore Perron, vorrei ringraziare i colleghi che ci hanno dato
una mano per studiare...
(nuova interruzione di un Consigliere, fuori
microfono)
...sì, studiare, conoscere nel dettaglio e non elencare, invece,
le singole funzioni che i funzionari avranno ben redatto, ma andare
un po' oltre e fare poi un'analisi di natura anche...perché no?
...dato che abbiamo un ruolo diverso, politica. Vorrei quindi
ringraziare il Coordinatore Bieler e la Dottoressa Fontanazzi del
Consiglio regionale. Oggi abbiamo davanti a noi una sfida ancora
più difficile, a nostro avviso, a mio avviso, ricostruire un
rapporto di fiducia con le persone, con i cittadini e soprattutto
con la nostra società, però l'obiettivo...e fiduciosi, convinti
che, per poter ristrutturare un modello, un sistema, a nostro
avviso, l'emendamento che abbiamo proposto e scritto a più
mani...speriamo che da parte vostra ci sia condivisione, perché
solo se abbiamo pari informazioni, pari dignità, potremo discutere,
prendere delle decisioni, mettendoci magari anche un confronto
forte e avendo anche delle idee probabilmente diverse, ma solo con
tutte le carte scoperte a nostro avviso, a mio avviso, potremo dare
delle risposte, invertire la rotta della disoccupazione in Valle
d'Aosta, che è galoppante. Grazie.
Si dà atto che dalle ore 10,51 assume la presidenza il
Vicepresidente Lanièce.
Lanièce (Presidente)
- Grazie. Ha chiesto la parola la
collega Carmela Fontana, ne ha facoltà.
Fontana (PD-SIN.VDA)
- Grazie Presidente.
Oggi si discute il disegno di legge regionale n. 24, relativo
alla variazione di bilancio di previsione per il triennio
2014-2016. Come gruppi di opposizione, ci siamo resi disponibili a
procedere con rapidità nell'affrontare i disegni di legge sul
rendiconto 2013 e sull'assestamento di bilancio di previsione 2014,
che, grazie all'impegno e al senso di responsabilità della
minoranza, potranno essere discussi in questo Consiglio.
Stiamo vivendo una fase storica, con un bilancio che si è
ridotto drasticamente negli ultimi anni; di conseguenza,
l'assestamento di bilancio è praticamente ingessato, con poche
possibilità di manovre e le esigue risorse a disposizione vanno
quindi spese con molta cautela, facendo scelte mirate. I dati sono
drammatici, le scelte operate non possono risolvere i problemi
della Valle d'Aosta, poiché non vanno nella direzione del rilancio
e dello sviluppo sostenibile dell'economia. Siamo coscienti del
fatto che le voci in bilancio siano molteplici e tutte vadano
onorate, tuttavia riteniamo prioritari i servizi alla persona, la
lotta alla povertà, soprattutto attraverso il rilancio
dell'occupazione. La legge regionale n. 18 del 2013 ha previsto una
riduzione di 3 milioni di euro rispetto all'anno precedente e i
trasferimenti agli Enti locali per anziani e disabili. Tale scelta
comporta numerose difficoltà nella gestione del servizio, con le
conseguenti ricadute negative sulle persone più svantaggiate.
L'urgenza di quest'atto risulta essere prioritaria per poter dare
risposte significative alla situazione economico-sociale attuale,
ma non ne condividiamo i metodi, la discussione di tematiche
specifiche deve necessariamente, per la sua delicatezza, seguire
l'iter delle commissioni, dov'è possibile un miglior confronto e
una migliore presa in carico delle problematiche, da analizzare per
meglio rispondere alle esigenze territoriali. Inoltre, un confronto
costruttivo con gli Enti locali, le parti sociali, i sindacati, la
Confindustria è comunque sempre doveroso ed auspicabile.
Questo metodo d'urgenza adottato non consente una reale presa in
carico delle problematiche trattate, non è ammissibile non dare la
possibilità d'intervento ai suddetti soggetti sociali, tant'è che
il Presidente del CPEL, Bruno Giordano, si è trovato a dare parere
favorevole circa il disegno di legge in oggetto, ma
contraddicendosi con le molte osservazioni riportate, che
chiaramente mettono in discussione il disegno di legge presentato.
Il Presidente del CPEL sostiene che tutti gli amministratori
formano una squadra e capiscono le problematiche della crisi in
atto, ma che la riduzione delle risorse agli Enti locali provoca
una drammatica gestione dei servizi per tutti i Comuni, provocando
di conseguenza grandi disagi ai cittadini riducendo i servizi
socio-assistenziali e socio-educativi, quelli di assistenza alla
persona e alle famiglie. Condividiamo la richiesta avanzata dagli
Enti locali che una parte della loro contribuzione all'avanzo di
bilancio complessivo regionale, pari a 10 milioni di euro 238,
venga destinata al mantenimento dei servizi assistenziali alla
cittadinanza. È necessario riaprire una trattativa a livello
nazionale sul Patto di stabilità, coinvolgendo i Parlamentari
valdostani, affinché si tenga in considerazione una rimodulazione
dello stesso Patto, che tenga conto della realtà valdostana nel
rispetto della sua autonomia. Riteniamo che sia assurdo che gli
Enti locali abbiano disponibilità di risorse in quanto Comuni
virtuosi e non possano decidere come utilizzare tali risorse
economiche. Sebbene condivido le difficoltà evidenziate dagli Enti
locali, non capisco comunque il loro accondiscendere incondizionato
alle prese di posizione del Governo regionale, anche quando assume
posizioni differenti rispetto a quelle auspicate, riducendo
drasticamente le risorse agli stessi. Non è possibile nascondersi
dietro il senso di responsabilità sostenendo ciecamente la macchina
regionale su binari lontani dalle prospettive desiderate e allo
stesso tempo avanzare la richiesta di rivedere quasi totalmente il
disegno di legge che va nella direzione opposta. Rivendicare le
proprie posizioni è un arricchimento e non un limite, mentre
l'assenso incondizionato no. Secondo una sana logica del dialogo e
del confronto, prima si discutono e si vagliano le criticità, poi
si cerca di trovare una soluzione che tenga conto di tutti gli
attori coinvolti, proponendo, infine, un disegno di legge che sia
realmente efficace.
In merito all'articolo 16 del disegno di legge n. 24, riteniamo
che, in un momento di grave crisi economica, sia sicuramente
importante una vetrina di rilancio per la nostra Regione, quale
quella dell'EXPO di Milano 2015, ma che le risorse economiche messe
in campo siano eccessive: 600 mila euro sono un'enormità, una parte
di tale cifra dovrebbe essere riversata a sostegno delle fasce più
deboli, costantemente in aumento e sempre più abbandonate a sé
stesse. Non condivido l'analisi quasi positiva dell'Assessore al
bilancio, dove afferma che il sistema Valle d'Aosta tiene, se così
fosse, non avremmo l'aumento della disoccupazione, che si aggira
all'8,9 percento, non condivido l'analisi sull'anti-crisi, forse
andava bene all'inizio della crisi, ma oggi bisognava dare risposte
più incisive ai valdostani...ed è smentito dai dati ISTAT sulla
povertà che anche la nostra Regione non ne è immune. Non parliamo
del rilancio dell'occupazione, i segnali sono ancora drastici, vuol
dire che non siete stati così bravi come volete far credere. Ci
sarebbero tantissimi argomenti, penso alla sanità, i tagli
esagerati stanno mettendo in ginocchio i Comuni che non riescono a
dare servizi, forse bisogna mettere in campo le energie di tutto il
Consiglio e valutare bene come meglio affrontare in futuro questa
crisi e come rilanciare la Valle d'Aosta. È su questo che dovrete
voi della maggioranza dimostrare la vostra responsabilità, visto
che parlate ogni giorno di responsabilità, forse uniti si può
provare a dare più risposte ai cittadini.
In merito alle suddette problematiche, l'opposizione presenterà
degli emendamenti che discuteremo nel corso dell'esame del disegno
di legge. Come gruppo PD-Sinistra VDA, confido nel senso della
maggioranza nell'accogliere tali emendamenti, che contribuiscono in
minima parte a migliorare la ripartizione delle risorse in funzione
di una maggiore equità sociale. Grazie.
Presidente
- Ha chiesto la parola il Vicepresidente
Rosset, ne ha la facoltà.
Rosset (UVP)
- Merci Président.
Chers collègues, bien, le compte général et le rajustement du
budget représentent, tout comme le budget prévisionnel et la loi de
finances, les deux moments saillants de la vie administrative et
économique de notre Région. Il s'agit de deux documents financiers
par lesquels nous pouvons faire le point de la situation sur
l'action politique et administrative du Gouvernement régional. En
effet, l'analyse du compte général et le rajustement du budget
prévisionnel nous offrent à chaque fois à cette époque de l'année,
cette année même de l'avant, la possibilité de vérifier l'état
d'utilisation des ressources à notre disposition, ainsi que l'état
de réalisation des mesures programmées. Notre examen ne peut
s'abstraire du contexte socio-économique alpin, ainsi que des
interventions législatives qui se profilent sur la scène politique
et économique italienne.
Sono stati questi, sia quello attuale che quello passato, anni
assai complessi per le ricadute sulla nostra Valle, sia della
generale crisi economica e finanziaria ed anche per le conseguenze
sul nostro riparto fiscale della politica di rigore e della
politica dei tagli. Questi avvenimenti sono stati in tutta evidenza
scanditi da tappe forzate, convulse, difficili per l'Italia e,
conseguentemente, anche per la Valle d'Aosta. Lo stato di emergenza
e di generale preoccupazione non è finito e non nascondo qui -
immagino interpretando il pensiero unanime dei colleghi - la mia
viva e persistente preoccupazione, siamo e restiamo nel pieno della
tempesta. In questi giorni fra IMU, TASI, plusvalenze,
dichiarazioni dei redditi, il peso ormai assurdo della fiscalità in
Italia è emerso in tutta la sua chiarezza. Questo in un clima di
sfiducia che non va snobbato perché cartina di tornasole di una
società italiana che soffre dei problemi economici con le sue
ricadute sociali, tutto ciò mentre il Parlamento trascina le
necessarie riforme istituzionali.
Ebbene, a tal proposito riflettevo l'altro giorno riguardo al
famoso "decreto IRPEF" del Governo Renzi, di quanto siano fortunati
i Parlamentari ad avere nelle rispettive Camere un servizio
bilancio autorevole ed indipendente, mentre noi, Consiglio
regionale, non abbiamo nulla di analogo e dipendiamo in sostanza
dagli uffici del Governo regionale e questo è assai negativo per la
nostra autorevolezza. Ora mi rivolgo a lei, Presidente neo eletto
Marco Viérin, perché dovremo avere i nostri uffici...in
quell'azione di riforma che lei ha portato e ha annunciato di
analisi e approfondimento...altrimenti il ruolo della nostra
Assemblea sarà sempre, sotto quest'aspetto, ma non è il solo, di
soggezione e minorità verso l'Esecutivo. Qualche documentazione ci
viene semmai da due strumenti che restano statali: mi riferisco,
anche se ha nel proprio seno i membri regionali, alla sezione di
controllo della Corte dei Conti e, in secondo luogo, al rapporto
annuale di un'istituzione statale qual è la Banca d'Italia. Bene,
sulla Corte dei Conti, nella sua relazione, il suo rendiconto
generale, qualche breve annotazione: la premessa è condivisibile,
laddove si parla di utilizzo delle risorse, dei risultati
conseguiti, di riorganizzazione, semplificazione degli apparati
pubblici e d'altro ancora. Certo pesano, come ricorda la sezione di
controllo, la riduzione delle risorse disponibili e l'andamento
economico complessivo del territorio, con segni di deterioramento e
segni non positivi visibili nel trend dei principali indicatori di
crescita. Questioni precise emergono, come l'opportunità di un
documento programmatico annuale, maggiore trasparenza nei fondi
pubblici trasferiti a soggetti quali le partecipate, miglioramento
delle procedure contabili, un'attenzione più forte sulla gestione
finanziaria degli Enti locali. Interessanti, inoltre, le pagine
sull'impatto delle manovre finanziarie sul bilancio regionale, la
parte sul contenzioso presso la Corte costituzionale. Il cuore
della relazione riguarda però proprio il rendiconto, partendo dagli
evidenti problemi derivanti dal Patto di stabilità e ancora resta
imponente la spesa per il personale, si riduce la spesa nella
scuola e nell'università, quella vera e propria degli Enti locali e
nel settore sanitario e del sociale. Crollano l'agricoltura,
l'edilizia pubblica e il governo del territorio. Lo dicono le cifre
riportate, risultato credo concreto di un Governo orientato più a
scopi elettorali che ha portato a questo. Ora, la chiarezza e la
trasparenza evocate dalla Corte dei Conti sono da tempo oggetto
anche delle richieste che questa minoranza ha fatto in quest'aula
da un anno a questa parte.
Le partecipate e il Casinò. Le partecipate e il Casinò rimangono
buchi neri in cui si pensa di poter agire senza alcun vincolo di
legge, in cui le assunzioni rimangono prerogative di un manuale
Cencelli della maggioranza e i livelli di indebitamento, mi
riferisco in particolare al Casinò, fanno temere il peggio. Se per
la Corte dei Conti le cose non vanno bene, per la Banca d'Italia è
ancora peggio. L'analisi dell'economia regionale presentata nei
giorni scorsi dalla Banca d'Italia purtroppo non fa che confermare
un quadro fosco e in peggioramento costante. Nel 2013 è continuata
la fase recessiva e, in base alle stime, il PIL è diminuito
dell'1,6 percento. Tutti i settori dell'economia, dai trasporti al
turismo, all'industria e commercio, hanno risentito pesantemente
della perdita di potere d'acquisto delle famiglie e, in barba agli
sforzi messi in atto dal Governo, la disoccupazione è cresciuta
fino all'8,4 percento, un livello talmente alto di disoccupazione
che fa mancare il fiato a pronunciarlo, un livello che mai aveva
raggiunto tali livelli nella nostra Regione dagli anni del boom
economico. Nessuno degli elementi presentati all'interno del
documento fornisce dati o saldi positivi e questo deve far
riflettere.
Bene, la Valle d'Aosta subisce questa situazione complessiva, le
azioni assunte per contrastare i problemi non possono ovviamente
essere le sole risolutive. Lo ricordava anche l'Assessore nella sua
relazione: i provvedimenti anti-crisi non hanno risolto...hanno
parzialmente contenuto, allora bisogna che l'Italia - e con lei la
Valle d'Aosta e l'Unione europea - faccia il dovere per creare
sviluppo ed occupazione. L'occasione, infine, è significativa per
qualche riflessione più politica in tema di finanze regionali,
materia oggi affidata al neo Assessore Ego Perron, ma sappiamo bene
però quanto sia occhiuto il controllo sulla materia del vero
dominus
di questa Giunta, il Presidente Rollandin,
Presidente che si trova oggi ad incarnare l'uomo risparmioso e
parco, persino liberista in alcuni passaggi nella relazione di
quindici giorni fa, quando negli anni del boom del riparto è stato
fra gli inventori di meccanismi di spesa pubblica che oggi non
vuole ricordare...raro caso di incendiario che diventa, al momento
buono, anche pompiere. Ora, qualche...di questa fase politica,
specie nei rapporti finanziari con Roma, lo citava anche
l'Assessore Perron, che sono unici, sono i veri architravi della
nostra autonomia speciale...è che se ci compariamo con le altre
autonomie speciali i conti non tornano, e certi ottimismi - quando
il Presidente creò l'asse con Berlusconi e Calderoli, condiviso
anche dall'allora Senatore Fosson, che addirittura parlava del
leghista bergamasco come di un grande statista - risultano oggi del
tutto ingiustificati.
Torniamo al punto. Il comitato, disposto di diversi
elementi...tagli al riparto, riserva erariale a favore dello Stato,
negoziazione del Patto di stabilità, crisi profonda dell'economia
locale...ebbene, tutto questo ha creato una situazione in cui le
finanze regionali sono davvero al tracollo e le ristrettezze
mostrano con tutta evidenza un'assoluta mancanza di progettualità,
ferma ad una politica degli anni '80, mentre il mondo sta cambiando
attorno a noi. Ogni tanto mi viene da pensare che i nostri
amministratori, compresi i Parlamentari, sembrino come i Maya posti
di fronte ai
conquistadores
, del tutto incapaci loro di
difendere le loro istituzioni e noi oggi di difendere la nostra
autonomia speciale. Questo, dunque, crea la necessità di un cambio
di passo e lei, Presidente, deve prenderne atto e con lei
auspicherei i Parlamentari di prendere atto di un'impotenza di
fatto. La
question time
di questa mattina, presentata dal
collega Donzel, è la testimonianza negativa di questo rapporto,
un'impotenza che indebolisce e ferisce la nostra autonomia
speciale, dico questo con vivo dispiacere, non c'è alcun
compiacimento dei risultati negativi. Nessuno può avere il
desiderio di una sorta di autodistruzione della nostra autonomia,
noi a questo ci ribelliamo. Si sa sbagliare è umano, ma perseverare
è diabolico, pertanto invitiamo con forza ad un serio cambiamento
attraverso un coinvolgimento istituzionale non solo a parole, ma a
fatti.
Assessore, lei ha evidenziato fortemente questo rapporto con
Roma e noi auspichiamo appunto questa collaborazione, perché basta
andare a vedere i bilanci e le azioni politiche e amministrative di
Trento e di Bolzano, anche loro con ristrettezze. Andate a
verificare il lavoro in corso in Friuli Venezia Giulia, osservate
quanto sta accadendo in Sardegna, dove addirittura si parla di
sospendere il Patto di stabilità e vedrete quanto la nostra
richiesta di
tabula rasa
rispetto alla paralisi che ci
relega ormai ad un'autonomia speciale di serie B...non sia questa
mera polemica politica, ma la drammatica constatazione che il
Titanic Valle d'Aosta sta affondando. Il comandante non sa cosa
fare dopo, specie con il crollo delle finanze dovuto ad un troppo
morbido, ripeto, modo di relazionarsi con Roma e quindi l'iceberg
l'abbiamo preso in pieno e, anche se il capitano fa
semblant de
rien
,
stiamo colando a picco in una filosofia del
tiriamo a campare poco nobile per le nostre istituzioni. Ora, sono
sicuro che il Presidente reagirà e reagirà o con il silenzio, o con
un atteggiamento di vittimismo. Questo metodo serve solo a tenere a
bada l'immagine pubblica del decisionista, pronto ad affrontare
ogni battaglia, ma la realtà è talmente triste e desolante che non
bastano più toni e propositi, perché, purtroppo, basta guardarsi
intorno per capire la desolazione e quante preoccupazioni fuori ci
siano.
Allora, nel merito della questione, le norme sul riparto fiscale
oggi in vigore sono risultate inefficaci per difendere le nostre
finanze e hanno impoverito la nostra Regione. Allora ci state
pensando ad una riforma della riforma? La Commissione paritetica,
oggi guidata dal professor Louvin, sta affrontando il dossier o
ormai vige una muta rassegnazione come se l'autonomia fosse finita
nei saldi di fine stagione? Per cui chiedo: quali norme di
attuazione la Regione chiederà che vengano poste all'attenzione
della Paritetica? Cosa si intende fare per le norme di attuazione
già varate come catasto e trasporto ferroviario, per citarne
qualcuna? ...ma mai applicato in concreto con una vicenda di
inaudita gravità per rispetto della nostra autonomia. Allora non le
sfuggirà, Presidente, la portata di queste nostre domande, a meno
che non esista davvero una volontà simile a quella di Luigi XV, che
sembrerebbe aver profetizzato
après moi le déluge
. Ci sono
dei livelli di sopportazione alla violazione delle regole
costituzionali che non possono essere più oltrepassati! Lo citava
anche la collega Fontana, addirittura i Sindaci - cito soprattutto
il Sindaco di Aosta - non si rivolgono ormai più neanche a lei, ma
direttamente a Renzi. Penso allora che si debba reagire...per
favore, basta con il solito teatrino in cui date la vostra
collaborazione, la vera collaborazione è quella che è stata data
dall'opposizione riscrivendo in tempi brevi questi due documenti,
nell'ottica di una responsabilità e voi questa collaborazione
l'accettate solo per finta, allora assumete fino in fondo le vostre
responsabilità!
Concludendo sarà importante attivare quel cammino di cambiamento
attraverso una maggiore collaborazione e coinvolgimento del
Consiglio regionale, questo per capire se e come questo momento
difficile potrà incidere non solo, ovviamente com'è nostro
interesse, sulla tenuta della nostra economia, ma anche sulla
fiscalità e, di conseguenza, sugli introiti del nostro riparto
fiscale, questo per affrontare soprattutto il prossimo bilancio con
prospettive più ottimistiche. Questa disponibilità, questa
collaborazione non dovete darla per noi dell'opposizione, ma perché
la comunità intera guarda ormai al Palazzo con sfiducia e
sospettosità e questa situazione ha una responsabilità ben chiara,
una responsabilità che continueremo ad evocare in quest'aula per
ristrutturare, non modificare o sconvolgere, ma ristrutturare
questo sistema Valle d'Aosta. Grazie.
Presidente
- Grazie. Ha chiesto la parola Viérin Laurent,
ne ha la facoltà.
Viérin L. (UVP)
- Oui, pour motion d'ordre, Monsieur le
Président.
Solo per chiedere al Vicepresidente se abbiamo notizie del
Presidente del Consiglio Marco Viérin, di cui da mezz'oretta si
sono perse le tracce, solo per sapere, ecco, se partecipa anche lui
ai lavori di quest'Assemblea, perché noi crediamo che siano anche
questi i costi della politica, o se ci sono impegni istituzionali
di cui non siamo a conoscenza, quindi chiediamo a lei,
Vicepresidente, lumi su questa vicenda, perché è il tormentone
della mattinata. Grazie.
Presidente
- Mi informo e subito le farò presente. Il
Presidente entra in aula, quindi possiamo ritornare alla
discussione del rendiconto, dell'assestamento...c'è qualcun altro
che intende prendere la parola? Ha chiesto la parola il collega
Cognetta, ne ha la facoltà.
Cognetta (M5S)
- Ho ascoltato con attenzione gli
interventi dell'Assessore, ancora prima del Presidente della
commissione La Torre e poi dei colleghi. Stiamo ragionando su tre
punti, quindi cercherò di fare un intervento organico rispetto ai
tre punti in discussione in questo momento: il primo che vorrei
affrontare è quello relativo alla relazione dei revisori, facevamo
parte di questa commissione i colleghi Borrello e Restano ed io.
Brevemente illustro l'attività che è stata svolta, abbiamo fatto
circa tre riunioni con i vari esponenti dell'Assessorato, che
ringraziamo per la loro collaborazione e abbiamo controllato una
serie di operazioni relative all'esercizio finanziario dell'anno
passato, del 2013, nel quale, sostanzialmente, abbiamo notato che
c'è una situazione come quella già vista all'interno del Consiglio,
di conseguenza, proponiamo a questo Consiglio l'approvazione del
rendiconto generale, perché ci è sembrato svolto in maniera
corretta.
Passo successivamente invece all'argomento più importante, che è
quello, appunto, rispetto alla variazione di bilancio che stiamo
discutendo. Alcune cose che sono state dette sono relative
effettivamente a quanto espresso nel rendiconto della Corte dei
Conti e ci sono alcuni passaggi che a noi sono sembrati
particolarmente importanti: uno tra tutti, anzi ve ne dirò due, ma
il più importante che riteniamo noi è quello che riguarda la
gestione speciale, quella relativa, appunto, a Finaosta e a tutte
quante le partecipate e controllate che fanno capo ad essa. La
Corte dei Conti dice chiaramente che i controlli interni ai sistemi
di rendicontazione...quindi, rispetto a questi controlli, dice
sostanzialmente che ogni società partecipata deve rendicontare
all'Amministrazione regionale l'esito di ogni mandato, in modo
specifico, chiaro e trasparente e non solo a mezzo dell'invio di
report
contabili, difficilmente interpretabili, se non dalle
competenti strutture regionali. In effetti, c'è un grosso problema
di trasparenza, come ha già sollevato il mio collega Chatrian e gli
altri colleghi intervenuti, che non ci permette di valutare fino in
fondo ciò che accade all'interno di queste società partecipate e
controllate, cosa che giustamente viene anche ripresa dalla Corte
dei Conti.
Altro passaggio importante, che non è stato richiamato, ma che,
secondo noi, è molto importante è relativo allo
spoil
system
, cioè a quella pratica di sostituzione di dirigenti tra
un mandato politico e l'altro. Anche qui la Corte dei Conti esprime
un parere, resta da dire che le nuove norme che hanno toccato la
durata degli incarichi dei dirigenti apicali, riguardo alla quale
la sezione richiama nuovamente l'attenzione sull'orientamento
restrittivo in materia di
spoil system
assunto dalla Corte
costituzionale, secondo cui la durata degli incarichi dei dirigenti
di vertice non deve essere subordinata a quella dell'organo che li
ha nominati... Sostanzialmente cioè dice ancora una volta che la
parte amministrativa deve essere totalmente separata dalla parte
politica per motivi ovvi di gestione della cosa pubblica e loro,
giustamente, richiamano anche questo punto, che riguarda anch'esso
la trasparenza e la buona gestione.
Per quanto riguarda l'intervento del neo Assessore Perron, noi
siamo contenti del fatto che abbiamo notato una presa di possesso
importante dell'Assessorato, cioè abbiamo capito che è entrato
effettivamente all'interno delle questioni e ha cercato di fare un
discorso rispetto al bilancio piuttosto completo e articolato, e lo
ringraziamo per questo, pur avendo a disposizione pochissimo tempo,
perché, di fatto, è molto poco che è all'interno dell'Assessorato.
Lui chiaramente ci ha raccontato il bicchiere mezzo pieno,
giustamente, lui è della maggioranza, deve d'altronde poter,
diciamo così, esprimere quanto di buono è stato fatto, secondo,
appunto, la maggioranza attuale rispetto al problema della crisi.
Noi, invece, vediamo il bicchiere mezzo vuoto, più che mezzo vuoto,
secondo noi, è completamente vuoto, in quanto ormai la gestione
della cosa pubblica in Valle d'Aosta, che per anni è stata
l'elemento cardine dell'economia, venendo a mancare oggi, di fatto,
sta mettendo l'economia in ginocchio. Mi riallaccio a quanto detto
dal collega La Torre in altre occasioni. Quello che noi non
facciamo qui è fare sistema, non lo facciamo...va beh, all'interno
dell'aula, ma questo è normale, ma non lo facciamo anche tra
partecipate e, diciamo così, economia reale. Tutte le partecipate
viaggiano per i fatti loro, non sappiamo neanche come,
effettivamente. Sono le uniche che potrebbero in qualche modo
risolvere qualche problema, non tutti, ma qualche problema e noi
ovviamente le gestiamo in maniera privatistica, a seconda di chi,
diciamo così, ha più potere all'interno della stessa, decide come
fare e come muoversi. Noi ovviamente ne paghiamo le conseguenze,
quando dico "noi" intendo la cittadinanza, cioè l'economia reale.
Si è detto molto sul fatto che è lo Stato che ha esagerato nel
toglierci risorse, potrebbe anche essere una cosa vera, è anche
vero che però per anni abbiamo sprecato, speso e sparso risorse
senza nessun risultato reale, tant'è che oggi la nostra economia è
in ginocchio, quindi dare poi tutta la colpa allo Stato suona un
po' come scusa, purtroppo, perché effettivamente le risorse ci sono
state tolte, ma è anche vero che le abbiamo sprecate per anni, per
decenni e quindi, diciamo così, dare tutta la colpa a loro, brutti
e cattivi, non la vedo una soluzione al problema. Ad un certo punto
ognuno di noi deve assumersi le proprie responsabilità di quello
che è stato fatto e di come sono stati gestiti i soldi. Mi
sembrerebbe anche una cosa corretta, tutto sommato.
Un'altra cosa che quindi non riusciamo a mettere in campo è una
programmazione effettiva per il futuro rispetto a ciò che vorremmo
fare per risolvere i problemi di tipo economico. Non si vuole fare
per tutta una serie di motivi, non si vuole fare...io spero che non
sia per mancanza di idee, noi, come opposizione, qualche idea
l'abbiamo e qualche idea l'abbiamo anche suggerita, mi sembra
invece che nella maggioranza non si voglia affrontare il problema e
questo, al di là dei discorsi di condivisione, di partecipazione,
di gestione condivisa della cosa pubblica, ci mette davvero in una
brutta situazione, perché ci mette nella situazione di dover
criticare continuamente e costantemente il vostro operato, perché,
di fatto, voi non volete nessun tipo di programmazione condivisa.
Io apprezzo gli sforzi che stanno facendo alcuni di voi rispetto ai
nostri lavori, però sono sforzi ancora superficiali, dobbiamo
andare molto più avanti. Lei, Assessore, giustamente ha fatto
notare che abbiamo diminuito l'IRFEF, l'IVA, l'IRAP, IPT e così
via, ma questo è un
trend
, quindi ce lo abbiamo avuto l'anno
scorso, ma questo
trend
continuerà a peggiorare e noi
continueremo a scivolare verso la povertà. Sapete che i dati delle
famiglie povere sono raddoppiati in un anno in Valle d'Aosta e
questo, purtroppo, è un
trend
in continua ascesa e il
problema non è soltanto tecnico rispetto alle famiglie in
povertà.
L'altra cosa molto importante è la questione relativa al ceto
medio, che ho avuto modo di indicare già circa un anno fa. Nel
momento stesso in cui si aumentano i contributi...cioè si
diminuiscono i contributi alle badanti, oppure si aumenta la retta
al G.B. Festaz, piuttosto che nelle microcomunità e
contemporaneamente il potere di acquisto e a volte anche gli
stipendi sono falcidiati dalla crisi, anche la classe media entra
in un affanno ovviamente e a quel punto il sistema non regge più.
Vi posso fare degli esempi: se sei un lavoratore del Casinò e oggi
hai avuto una decurtazione dello stipendio del 20 percento, ma al
tempo stesso avevi un mutuo calcolato sul tuo tenore di vita
precedente e poi magari avevi i genitori in microcomunità e quindi
ti viene aumentata anche la retta, guadagnerai anche parecchi
soldi, ma, comunque sia, non arrivi alla fine del mese, è una cosa
assurda, ma succede. A maggior ragione poi succede a chi non trova
lavoro, chi non trova lavoro ha di fronte a sé una pletora enorme
di aiuti, molti dei quali non conosce e soprattutto ai quali non
riesce ad accedere, perché sono talmente frastagliati, suddivisi,
complicati, gestiti in maniera poco chiara: con "poco chiara"
intendo dire per una persona che non si trovava in difficoltà, non
"poco chiara" nel senso di poco trasparente. Dicevo, si trova di
fronte ad una tale diversità, ad una tale problematica che non
riesce poi a venirne fuori, si trova in una difficoltà senza
riuscire ad uscirne. Ora, quindi, quello che cerco di spiegare in
termini semplici è che vorremmo che il sistema, oltre a cominciare
una vera fase di risparmio, che mi sembra il minimo, insomma, è
qualche anno che lo diciamo, andrebbe ottimizzato, cioè vuol dire
che i soldi andrebbero spesi meglio. Cosa sulla quale non abbiamo
cominciato a fare neanche una parola, diciamo che la burocrazia
deve diminuire, ma, di fatto, non mettiamo mai mano in quella che
dovrebbe essere invece la realtà dei fatti e cioè cercare di
trovare dei sistemi più agevoli e più semplici per gestire le poche
risorse che abbiamo. Cosa poi dire ancora di questa variazione?
Alla fine questa variazione riguarda pochi soldi, su 60, quasi 70
milioni di variazione più di 50 sono bloccati, quindi non è che si
parla di grosse cifre, rispetto al bilancio di 1 miliardo e 4-1
miliardo e 350 di cui discutevamo prima, quindi non vorrei
dilungarmi ancora molto.
L'unica cosa che però vorrei aggiungere è che sostanzialmente se
l'Assessore, ma non solo, tutta quanta la Giunta, non comprende la
situazione nella quale siamo arrivati...questa situazione, diciamo
così, ci sta scappando di mano. Io mi rendo conto che ci sono
problemi politici, mi rendo conto che ci sono problemi anche
all'interno dei vari gruppi rispetto a certi equilibri, però voi
dovete rendervi conto che ormai siamo quasi fuori tempo massimo. Se
parlate con le persone fuori, se valutate ciò che sta accadendo
rispetto al lavoro, rispetto alle aziende, rispetto a tutta quella
che è la situazione della Valle d'Aosta, è sempre più stridente la
distanza che c'è tra pochi privilegiati e raccomandati e tutti
quanti gli altri.
Un'ultima cosa su cui dovremmo ragionare è anche sulle rendite
di posizione. Abbiamo diverse segnalazioni rispetto a persone
magari assunte all'interno di partecipate o controllate, o anche
Regione e amministrazione pubblica, che però si fanno forza del
fatto di avere un contratto a tempo indeterminato e una certa serie
di clausole che salvaguardano il posto di lavoro, per il quale poi
se ne approfittano, facendo assenze, non lavorando in maniera
corretta e così via. Noi, quando parliamo di ottimizzazione,
parliamo anche di questo. Alla fine ci deve essere un giusto
rapporto tra le persone che lavorano e quanto guadagnano, ma non si
può più pensare che ci sono dipendenti pubblici, o dipendenti di
società "paraculi" e così via che non fanno nulla e prendono uno
stipendio. Non è questa una questione esclusivamente politica, ma è
proprio una questione di giustizia sociale. Ormai non abbiamo più i
soldi per vedere gente che non fa nulla e continuare a prendere uno
stipendio, quindi vorrei che l'ottimizzazione riguardasse anche
questa parte, soprattutto per il denaro pubblico. Grazie.
Presidente
- Ha chiesto la parola il collega Fabbri, ne
ha la facoltà.
Fabbri (UVP)
- Grazie Signor Presidente.
Molte cose sono state dette e vorrei anch'io aggiungere qualche
riflessione su questo passaggio così importante che stiamo
esaminando nel nostro consesso. Dunque, se in parte è comprensibile
l'urgenza con cui abbiamo dovuto affrontare questo passaggio della
legge finanziaria, del resoconto e dell'assestamento, urgenza che è
naturalmente posta al fine di poter disporre delle risorse in esse
contenute. Abbiamo visto adesso, è stato detto più volte che queste
risorse, ahimè, sono poche e si stanno via via più riducendo di
anno in anno. Quest'urgenza di cui stavo parlando mette a nudo la
gravità del sistema economico valdostano e dimostra ancora una
volta che i problemi vengono affrontati in modo sistematico con la
politica della navigazione a vista, dimostrando che questo Governo
non ha una strategia definita e sostenibile per navigare in questo
difficile frangente e condurci in un porto che sia al riparo dalla
tempesta. L'economia langue, anzi si contrae, come tragicamente
abbiamo saputo in questi giorni dalle relazioni più volte citate,
sia dalla Banca di Italia che dalla
Chambre
, e questa
contrazione produce quello che è un danno veramente profondo nella
società valdostana e cioè la generazione di numerose persone che
purtroppo cercano e non trovano lavoro. Le cifre sono spaventose,
raddoppiano nel giro di un anno. Purtroppo non riusciamo ad
immettere risorse nel circuito produttivo, se non quei 20 milioni,
20 milioni che sono stati anche messi grazie ai nostri emendamenti
della finanziaria del 2014 e quei 9 milioni, sempre dietro nostra
sollecitazione, che vanno in parte a pagare quelle che sono state
le domande di contributi in conto capitale, accettate fino ad
ottobre dell'anno scorso.
Affrontare questa carenza di fondi da immettere nella nostra
economia, va proprio in questa direzione l'emendamento che abbiamo
presentato insieme a tutti i gruppi dell'opposizione, perché
dobbiamo assolutamente reperire questi fondi laddove ci sono e
dobbiamo essere qui, in questo consesso, tutti insieme, a vedere
quali di queste risorse possono essere allocate e impiegate per il
rilancio della nostra economia. Ancora una volta, con questa legge
sul resoconto, sull'assestato veniamo ricondotti alla dura realtà
di una situazione economica grave, a cui siamo stati condotti,
naturalmente in parte da quelle che sono le condizioni europee
statali, ma in parte anche da una gestione improvvida del patto sul
federalismo, un patto che ci nega il gettito prodotto in Valle e
che è destinato, irrimediabilmente, a peggiorare nei prossimi
anni.
Concordo perfettamente con quanto detto dal collega Cognetta,
che qui, quando il nostro Assessore ha analizzato il resoconto del
2013, in realtà ha analizzato una situazione che va deteriorandosi
rapidamente, per cui questo famoso bicchiere mezzo pieno, che ci ha
illustrato, io lo vedo, analogamente al collega Cognetta, vuoto o
che si andrà svuotando rapidamente. Infatti, come si diceva, le
nostre risorse sono legate al gettito finanziario e, dalle
relazioni che abbiamo sentito, questo gettito andrà diminuendo nei
prossimi anni. Che dire poi della previsione dei 745 milioni di
spesa del Patto di stabilità? Prudenziale, è vero, speriamo che
venga cambiato, per carità, non ci auguriamo certo che si fermi lì.
Speriamo però di arrivare a questa situazione quanto prima e non al
photofinish
, come abbiamo fatto quest'anno, che abbiamo
avuto la certezza del Patto di stabilità...del rispetto del Patto
di stabilità nel 2014...e non dobbiamo appunto rischiare realmente
di dover sottostare su tale cifra, sarebbe tragico. Ricordo
perfettamente che qualcuno nella presentazione del bilancio 2014 ci
disse che le spese incomprimibili del bilancio ammontano a circa
880 milioni, per cui, se ci dovessimo fermare a quella cifra,
saremmo veramente in una situazione di bancarotta. A tutt'oggi, con
ritardi, vorrei dire colpevoli, non si sa ancora nulla sulla sua
evoluzione, però, a tale proposito, vorrei per l'ennesima volta
invitare il Governo a mettere in atto quello che è stato più volte
prospettato. La contrattazione del patto è fondamentale per noi
tutti, dico per noi tutti, per tutti i nostri concittadini e in
questo frangente vedremo come questa condivisione, che è stata più
volte, anche ultimamente, proclamata in quest'aula, sarà reale o
sarà solo millantata. Ricordo che già quest'autunno avevamo
presentato una mozione in cui si richiedeva che parte
dell'opposizione fosse coinvolta in questo tipo di operazione. Mi
auguro comunque che ci sarà un coinvolgimento fattivo e non solo a
decisioni già prese, dico: coinvolgimento fattivo dei Consiglieri
che appartengono alla commissione che è deputata a discutere questi
provvedimenti.
Che dire poi del terzo comma dell'articolo 5? Che, sospendendo
la possibilità di intervenire con l'avanzo di amministrazione nella
finanza locale, depaupera quest'ultima di 19,3 milioni, che
farebbero da volano, come mille volte è stato detto, alla piccola
imprenditoria locale. È stato detto dalla collega Fontana che,
nonostante tutto, il CPL ha accettato questo tipo di legge, però
nella sua relazione il Presidente Giordano ha lamentato
profondamente questa depauperazione, tant'è che il CPL stesso ha
presentato delle richieste di circa 10 milioni per potere
incrementare quella che è l'autonomia economica delle nostre
autonomie locali. Nella stessa commissione poi è stato lamentato
come questo Patto di stabilità stia veramente uccidendo le nostre
autonomie locali, tant'è che la commissione è stata in grado,
unanimemente, di proporre una sollecitazione affinché questo Patto
di stabilità, che riguarda gli Enti locali, venga in parte
rivisto.
Veniamo un attimo a quella che è la disamina della relazione
della Corte dei Conti. Certamente, dal punto di vista tecnico e
contabile, non vi è nulla da eccepire, vista l'eccellenza dei
nostri uffici, dei dirigenti e degli staff che lo compongono, ma vi
sono dei rilievi da leggere dal punto di vista
politico-amministrativo, di questi io ne ho scorti parecchi. Fra le
righe dell'analisi della Corte dei Conti mi pare di leggere un
rimprovero, una forte sollecitazione a stringere i tempi per quanto
riguarda la chiusura del Patto di stabilità, per quanto riguarda la
definizione del contenzioso costituzionale del relativo impatto
della finanziaria nazionale per il concorso al risanamento dello
Stato. Questo Patto di stabilità, di cui già prima si parlava,
tenendolo in sospeso così a lungo, è come una spada di Damocle che
incombe su tutti noi.
Concludo sollecitando questo nostro Governo a riuscire a
trovare, insieme a noi, quella che è, seguendo anche quello che è
il nostro emendamento, una via di uscita a questo stallo che questa
legge ci sta proponendo. Grazie.
Presidente
- Grazie. Ci sono altri colleghi iscritti che
intendono prendere la parola? Ha chiesto la parola il collega
Nogara, ne ha la facoltà.
Nogara (UVP)
- Merci Président.
Come tutti, ho ascoltato attentamente gli interventi del
Consigliere La Torre e dell'Assessore Perron. Per quanto ha detto
l'Assessore Perron, che ha iniziato il suo intervento facendo
riferimento al rapporto difficile tra Stato e Regione, sono
d'accordo sull'analisi che ha fatto, però, ecco, mi viene da dire
che abbiamo visto che in altre Regioni autonome, con un lavoro di
politica, di pura politica, sono arrivati ad avere delle soluzioni,
che purtroppo qui in Valle d'Aosta non abbiamo e ci ritroviamo in
questa situazione probabilmente anche per decisioni passate, prese
con accordi passati, presi con lo Stato, ma passati non in un
passato remoto, ma in un passato recente e mi riferisco agli
accordi presi con lo Stato italiano nel 2010, all'epoca Berlusconi.
Ecco, probabilmente, noi stiamo pagando questi accordi che altre
Regioni autonome non hanno fatto e che in questo momento non
versano nelle situazioni in cui siamo adesso.
Riferendomi poi all'intervento che ha fatto il Consigliere La
Torre...sì, ha fatto una disamina di tutte le leggi, come ha detto
anche il mio collega Chatrian, molte leggi che non sono neanche più
finanziate, allora, se si incomincia a leggere un
tot
di
milioni, un
tot
qua, un
tot
là, per carità, ma per
chi ci ascolta forse era importante non dico tornare agli anni
2009, 2008, 2010, ma fare un raffronto anche solo con l'anno 2012.
Io, leggendo quello che è il rapporto della Corte dei Conti, che
devo dire che mi ha rincuorato questo rapporto della Corte dei
Conti, perché, in fondo, non ha fatto altre che dire tutto quello
che in questi ultimi 10 mesi, noi, come opposizione, abbiamo
portato in quest'aula, allora, proprio delle cose sbagliate o fuori
dalle righe non c'erano in questi 10 mesi...in cui abbiamo portato
i nostri appunti.
Ecco, io vorrei fermarmi su alcune funzioni del nostro bilancio.
Ci siamo ritrovati...e mi riferisco anche a quanto è stato
presentato dal Presidente della Regione all'inizio di questa
legislatura come programma. Si è parlato molto di cultura, si è
parlato molto di agricoltura e poi, quando si vanno ad analizzare
le cifre e si fa un rapporto tra 2012 e 2013, ci troviamo con uno
sprofondamento dell'agricoltura di almeno il 44 percento, uno
sprofondamento della cultura, che nella funzione è messa come
cultura e sport, che, teoricamente, messa così, è -10 percento,
però se si va vedere la promozione culturale, è un -40 percento.
Ecco, bisogna leggere anche in questo modo qua un bilancio, oppure
a quello che è le politiche sociali, che, messo così com'è, è -40
percento, bisogna dire comunque che questa funzione è stata divisa,
una parte è andata di competenza ai Comuni, però, come politiche
sociali, è un -40 percento. Allora, quando si parla anche di
scuola, abbiamo parlato di scuola, in generale è un -5 percento,
però, se si va nello specifico, ci troviamo ad un -26 percento
delle spese generali per l'istruzione primaria e secondaria, ad un
-16 percento di trasferimento alle istituzioni scolastiche
dipendenti dalla Regione. Ecco, quando andiamo a vedere queste cose
e le rapportiamo proprio ad un programma di governo, che avete
portato qui voi, troviamo delle incongruenze pazzesche.
Io, riferendomi sempre a quanto il collega La Torre ha
evidenziato nel suo intervento, parlava, appunto, di un fatto
positivo: che il bilancio regionale non è stato gravato da un nuovo
indebitamento, questo è vero però...e proprio questo lo rileva la
Corte dei Conti, dice proprio che nel 2013 si rileva un crescente
indebitamento in gestione speciale di Finaosta S.p.A.. Ecco,
probabilmente, abbiamo un po' trasportato il nostro indebitamento,
che doveva essere sul bilancio regionale, in gestione speciale,
cioè alla fine della fiera non cambia proprio niente, perché noi
abbiamo tre mutui importanti, che sono uno della COUP e della NUV e
due per il Casinò e il Billia e non sono così irrilevanti.
Come vi dicevo prima, poi, leggendo appunto il rapporto della
Corte dei Conti, ci si trova di fronte al fatto, come diceva il mio
collega Cognetta, delle società partecipate, e qui si trova proprio
un appunto, perché, adesso mi riferisco a lei Assessore Perron, lei
ha letto tutte le positività del rapporto della Corte dei Conti, ma
ci sono un sacco di negatività e una importante è proprio quella
riferita alle società partecipate, si dice proprio:
"...ottenere
maggiore trasparenza e chiarezza nella gestione degli organismi
partecipati e che tale chiarezza debba emergere dai bilanci
regionali"
e qui poi c'è ancora un appunto proprio sulla
relazione, dove si dice:
"questa sezione ritiene inoltre che
ogni società partecipata debba rendicontare all'Amministrazione
regionale l'esito di ogni mandato, in modo specifico, chiaro e
trasparente e non solo a mezzo dell'invio di report contabili,
difficilmente interpretabili, se non dalle competenti strutture
regionali".
Leggendo queste cose, mi vengono in mente un sacco
di interventi che sono stati fatti in quest'aula dalla minoranza
rispetto alle società partecipate e qui mi appello a lei,
Assessore: ormai dappertutto, da tutte le fonti, da tutti viene
proprio la richiesta di chiarezza in questo settore e viene anche
da quanto rappresentato dal mio collega Chatrian con l'emendamento.
È una cosa importantissima, non è sufficiente, secondo noi, che ci
sia un accordo tra il Presidente della Regione e il Presidente di
Finaosta per spendere i soldi che sono stati spesi per il Casino de
la Vallée, perché poi qua, sempre nella relazione della Corte dei
Conti, ci troviamo che in particolare:
"la Regione ha dato
mandato alla gestione speciale di Finaosta S.p.A., ai sensi
dell'articolo 6
- eccetera -
di stipulare due operazioni di
mutuo chirografario, senza rischio per Finaosta..."
e poi va
avanti così, perché qua ce n'è un altro...
(interruzione di un Consigliere, fuori microfono)
...sì, per carità, però, nella situazione in cui versa in questo
momento il Casinò di Saint-Vincent, io non so poi questi mutui come
andranno a finire, chi dovrà poi pagare. Ecco, alla luce di tutto
questo che io vi ho esposto in questo momento, mi sembra importante
valutare quanto è stato detto non solo dalla relazione della Corte
dei Conti, ma è stato ricordato anche da molti miei colleghi,
quanto è stato anche detto anche dalla Banca d'Italia. È stato
fatto, diciamo, un disegno, una fotografia della nostra Regione non
preoccupante...di più! Allora, come hanno già detto diversi miei
colleghi, mi sa tanto che non è che il nostro bilancio tiene, ma
sta crollando un po' la nostra situazione finanziaria ed è urgente
in questo momento cambiare direzione. Cambiare direzione con
serietà e soprattutto, per quello che riguarda...io continuo a
battere sulle società partecipate, che secondo me...e soprattutto
la CVA, che è la nostra società partecipata, che, per fortuna, va a
gonfie vele, di non mungerla come una mucca, ma probabilmente
riuscire a sfruttare tutte quelle possibilità che ci potrebbe dare,
in questo momento così difficile per il nostro bilancio regionale,
per riuscire a salvare il salvabile. Grazie.
Si dà atto che dalle ore 12,01 assume la presidenza il
Vicepresidente Rosset.
Rosset (Presidente)
- Qualcun altro chiede la parola? Ha
chiesto la parola la collega Certan, ne ha la facoltà, prego.
Certan (ALPE)
- Grazie Presidente.
Alcune considerazioni e, per non ripetermi, per non ripetere
alcune considerazioni già fatte dai colleghi molto puntuali,
cercherò di provare a porre l'attenzione anche su altre piccole
nuances
, o piccoli aspetti che magari oggi non si sono
toccati. Ringrazio l'Assessore e il collega La Torre per la
chiarezza e l'ampia relazione. Certo è che - riprendo un po' le
parole di un collega - in questo momento dell'anno e soprattutto su
questi temi si può guardare, come peraltro per molti altri aspetti,
sia il bicchiere mezzo pieno che mezzo vuoto. Ecco, io credo che
noi in quest'aula abbiamo il ruolo invece di vederlo tutti...in
tutti e due gli aspetti, perché solo in questo modo possiamo forse
costruire qualcosa di positivo per il futuro.
Nel mondo agricolo ci sono dei periodi che vengono chiamati
"periodi di marca", soprattutto nel mondo agricolo, diciamo, quello
che fa riferimento ad un'agricoltura di un tempo, comunque di
qualche decennio fa, cioè erano proprio dei giorni di marca, degli
indicatori, dei termometri che in modo inequivocabile segnavano un
po' la tendenza dell'annata agricola. L'annata agricola voleva dire
sopravvivenza, e credo che non insegno a nessuno in Valle d'Aosta
questo. Un tempo nel mondo agricolo i giorni di marca erano, come
ho detto prima, dei giorni molto importanti, che venivano quasi
considerati rituali e anche di festa, in cui si guardava il meteo,
il tempo proprio atmosferico, ma si guardava anche quanto grano
c'era ancora e quante riserve e scorte c'erano ancora nel granaio.
Ecco, io credo che questo momento che stiamo affrontando di
assestamento e di rendiconto sia proprio in qualche modo
paragonabile a questo. Non dobbiamo
mépriser
o non dobbiamo
fare troppi sorrisini su questo paragone, perché è un paragone
molto semplice, certo, però credo sia molto puntuale, perché dà
l'idea proprio del fatto che l'uomo non ha cercato di andare avanti
e di barcamenarsi, ma ha sempre cercato di programmare le scorte, o
comunque quello che aveva.
Il nostro ruolo di amministratori credo sia anche questo: di
guardare sempre bene quali scorte abbiamo per la comunità per il
futuro, perché oggi noi parliamo qua di assestamento e di
rendiconto, l'hanno fatto molto bene i colleghi...il collega
Chatrian, in particolare, mi ha preceduto e ha proprio fatto
un'analisi dei numeri, quindi non entrerò in questo, ma a livello
anche sociale, in questo periodo, in queste settimane, l'ha
ricordato anche lei Assessore, l'hanno ricordato in tanti, ci sono
stati diversi momenti, diciamo, di rendiconto: la
Giornata
dell'economia
, organizzata dalla
Chambre
,
L'economia
in Valle d'Aosta
, organizzata dalla Banca d'Italia. Questi
momenti hanno dato chiare indicazioni e dei segnali netti, direi
che hanno chiesto un'inversione di marcia sotto molti aspetti.
Ritengo però che ci sono stati altri momenti importanti, mi spiace
non ci sia adesso l'Assessore all'istruzione, perché c'è stata la
presentazione degli indicatori 2013 e hanno, diciamo, rimandato...e
hanno dato come immagine...l'hanno definita un'immagine di una
scuola valdostana tra luci e ombre, una scuola che dovrebbe essere
il perno dello sviluppo culturale per il futuro della nostra
Regione, poiché è proprio il
foyer
da dove dovrebbero
uscire, veramente, i nostri giovani preparati per affrontare il
futuro, invece l'analisi che viene fatta, pur avendo anche degli
aspetti positivi ed interessanti, non è un'analisi rosea. I
confronti con le valutazioni Invalsi-OCSE Pisa, sia a livello
nazionale con l'Italia che a livello internazionale, sono
tutt'altro che positive. Direi anche che sono degli indicatori che
danno un chiaro segnale di una scuola che non produce eccellenze, o
ne ha pochissime. C'è tutto un trend che sarebbe interessante da
vedere, dalla scuola dell'infanzia fino alle superiori, per poter
capire, visto che la Valle d'Aosta ha anche potestà per intervenire
su queste cose, proprio perché ritengo che non vada separato il
momento economico dal momento culturale, perché il momento
culturale è anche quello propedeutico poi ad uno sviluppo
socio-economico, è una piccola palestra che però dà un segnale.
Ecco, c'è poi - l'avete detto, tutti l'hanno evocata - l'analisi
che viene fatta della Corte dei Conti, dove lei ha citato cinque
aspetti positivi, ma ci sono, chiaramente, tutta un'altra serie di
aspetti o di ombre che non possono essere eluse o non possiamo fare
finta che non ci siano. Allora, da questi piccoli momenti
anche...ci sono state due recensioni in cinque anni, lei ha detto
che dobbiamo contestualizzare quest'assestamento, benissimo, è vero
e, in effetti, tutti hanno segnalato che ci sono stati dei momenti
veramente anche di grave crisi economica. È vero che nel 2010 il
gruppo consiliare di allora di ALPE aveva segnalato chiaramente che
era già necessario allora invertire la marcia, perché comunque si
sarebbe arrivati, probabilmente, prima o poi al capolinea e credo
che nel 2014 siamo assolutamente in dirittura di arrivo di questo
capolinea, quindi, probabilmente, non potremo che prenderne atto,
con grande rammarico naturalmente. C'è quindi, oltre al contesto -
l'ha ricordato anche lei -, la disoccupazione in aumento, allora,
soprattutto per i giovani sotto i 24 anni, è un 32 percento che
credo sia allarmante.
Non ho fatto a caso il discorso sugli indicatori
precedentemente, perché gli indicatori 2013 dimostrano ancora una
volta...e credo che ormai sia da 10, se non 15 anni, che continua
incessantemente ad essere ripetuto che la Valle d'Aosta è la prima
Regione per abbandono scolastico. Se andiamo a mettere insieme, se
valutiamo un attimo quanti investimenti si fanno nella scuola,
quindi siamo anche una delle poche Regioni dove lo studio...in
particolare, i libri sono pagati per tutti gli ordini di scuola,
quindi tutto l'investimento anche che si fa in questa scuola...e
poi è la prima per abbandono scolastico...ecco, e poi la
disoccupazione nello stesso momento è in aumento...beh, credo che
siano due aspetti che vanno assolutamente messi in parallelo e
valutati insieme. Non possiamo più disgiungerli, non possiamo più
dire: "ah, sì, in Valle d'Aosta c'è l'abbandono scolastico", perché
questa è
"la
ronfla"
(traduzione letterale dal
patois: "la solfa") che da anni noi ci sentiamo: "in Valle d'Aosta
c'è l'abbandono scolastico perché i ragazzi trovano subito lavoro",
ecco, oggi credo che questo sia un indicatore chiarissimo che non è
più così. C'è l'abbandono scolastico che sta aumentando, o comunque
siamo la prima Regione d'Italia ad avere come percentuale...e c'è
la disoccupazione che aumenta, quindi c'è veramente da chiedersi
che tipo di società stiamo anche impostando. Lei oggi, Assessore,
ha parlato di un sistema che più o meno tiene nel suo complesso e
io capisco, perché è chiaro che bisogna poi mettere sulla bilancia
un po' tutti i sassolini e tutti i fiorellini, quindi più o meno,
insomma, si riesce a far tenere. C'è una scuola che più o meno
tiene, c'è una società che più o meno tiene...beh, io credo che
oggi, invece, bisogna veramente porre una piccola pietra per
riuscire veramente a non più fare in modo che questo sistema più o
meno tenga, ma fare in modo che veramente ci sia un rilancio e una
rideterminazione, direi che oggi bisogna fare in modo che si possa
invertire questa tendenza e non continuare a fare tenere il
sistema, o sopravvivere, o vivacchiare, ma cercare veramente di
dare una prospettiva nuova. Ecco, mi permetto di dirle che anche il
suo passaggio sulle norme dello Stato, che lo Stato ha approvato e
che dimostrano quanto pesantemente abbiano inciso sulle autonomie
speciali che...sì, è un dato di fatto, però in questo momento mi
sembra un po', anche
vis-à-vis
di tutti gli altri aspetti
che siamo andati ad enucleare, un po' un paravento e una debolezza.
Forse lo dobbiamo sapere, lo dobbiamo tenere in considerazione, ma
non può essere oggi una giustificazione e questo...beh, sfondo una
porta aperta, perché credo che noi, come gruppo ALPE, lo abbiamo
detto incessantemente da tantissimo tempo, però credo che veramente
sia il momento di tenere in considerazione quest'aspetto.
Mi permetto poi, sempre a riguardo a questo sistema che più o
meno tiene, di fare un passaggio, credo che...non mi ricordo più se
il collega Cognetta o la collega Fontana ne hanno
parlato...dell'intervento e del ruolo che, ad esempio, hanno avuto
gli Enti locali...e nella persona del suo Presidente in
commissione...quando, di fronte chiaramente ad un'analisi
sicuramente anche da parte loro del contesto, della
responsabilità...mi rendo conto che, nel momento in cui si guarda
un bilancio regionale, è chiaro che anche gli Enti locali tengono
in considerazione tutta una serie di aspetti, però credo anche che
abbiano in modo marcato segnalato che ci sono delle difficoltà, che
ci sono degli aspetti che sicuramente vanno presi subito in
considerazione e vanno raddrizzati, sicuramente, perché altrimenti
tutta l'autonomia che le amministrazioni comunali avevano ormai è
solo più a parole, non hanno più nessun tipo di libertà. Se da una
parte quindi capisco questo discorso di responsabilità e quindi di
adeguamento a questa situazione, che non è felicissima, ma che si
cerca in qualche modo di contribuire a tenere in piedi, ecco, io
non credo che sia invece più accettabile che si dica: "noi facciamo
parte di una squadra e quindi, se la squadra gioca in un certo
modo, continuiamo a sostenere questo sistema e a fare questo
sistema". Credo che di tutto l'intervento quello che a me ha fatto
veramente riflettere di più sia proprio questo: il passaggio che,
per senso di responsabilità, si fa squadra. No, credo che in questo
momento anche il Consiglio regionale e il Governo regionale abbiano
bisogno che gli Enti locali facciano invece un'analisi molto
approfondita, non solo costruttiva e, diciamo, di miglioramento, ma
credo anche di un'analisi dei punti critici, una volte per tutte, e
li portino al Governo regionale in modo chiaro, e non solo dire:
"beh, bisogna sopravvivere, cerchiamo di vivacchiare tutti".
Ultimo passaggio che mi sembra importante sottolineare: pare che
nella giornata dell'economia della Valle d'Aosta organizzata dalla
Banca di Italia abbiano parlato di un tasso di vulnerabilità della
Valle d'Aosta, cioè la capacità anche dei cittadini di adeguarsi ad
un modello e...come dire? ad un sistema di vita anche molto basso.
Ecco, credo che questo sia significativo, sia comunque da
analizzare e sia un passaggio abbastanza importante, perché il
tasso di vulnerabilità che sia uno dei più alti d'Italia mi ha
fatto riflettere, cioè proprio questo...da una parte, può essere un
indicatore di adeguamento ad uno stile di vita più basso e quindi
ad un miglior adattamento, per carità, però non vorrei che
diventasse un adattamento della specie al ribasso e non al rialzo,
ecco, vorrei che il tasso di vulnerabilità guardasse piuttosto alle
eccellenze e non al basso. Grazie.
Presidente
- Ci sono altri Consiglieri che intendono
prendere la parola? Ha chiesto la parola, per mozione d'ordine, il
collega Bertschy, prego.
Bertschy (UVP)
- Grazie Presidente.
Una mozione d'ordine, un po' come capita in tutti i Consigli. Se
è possibile da parte dei gruppi di maggioranza, dopo le esaustive
relazioni del Presidente della II Commissione e del neo Assessore
Ego Perron...è chiaro che la maggioranza ha già detto tanto, ma
immaginiamo che anche nella maggioranza ci siano sensibilità
diverse...se è possibile sentire qualche voce in modo da creare un
po' di alternanza nella discussione e da evitare che diventi un
monologo tra i quattro gruppi di minoranza...grazie.
Presidente
- Grazie collega.
Ci sono richieste in tal senso da parte dei colleghi della
maggioranza? Vi chiedo, per cortesia, di iscrivervi. Abbiamo ancora
la possibilità di intervento, sarebbe opportuno...per favore, per
cortesia, per piacere...
s'il vous pla
î
t
...per
favore, ci sono richieste? Non ci sono richieste? Avete già tutto,
vero? Scusate se insisto, ma vi chiedo, per cortesia, di
iscrivervi. Il collega Grosjean ha chiesto la parola, ne ha la
facoltà.
Grosjean (UVP)
- Merci Monsieur le Président.
Juste pour encore une fois porter à connaissance du monde
agricole en ce moment...dans ce
assestamento
pour
l'agriculture, je crois, qu'il y a rien du tout, donc il a été
depuis quelque temps le secteur le plus pénalisé. On est dans un
moment de très forte difficulté du point du vue de l'entreprise
dans tout le monde agricole et je m'attendais quelques petites
réponses en ce moment. Je ne sais pas si je n'ai pas lu assez
attentivement la loi, mais je n'ai trouvé rien de décisif et
important pour l'agriculture. C'est donc vraiment un moment de
tristesse, un moment de désolation pour moi-même, mais je crois
pour tout le groupe de l'opposition et, en particulier, pour tout
le monde rural de la Vallée d'Aoste.
Presidente
- Altri interventi? Chissà se i revisori dei
conti hanno voglia di prendere la parola...ma Cognetta ha già
parlato...è lui il delegato? ...sarebbe anche utile l'analisi da
parte dei revisori...
(interruzione di un Consigliere, fuori microfono)
...sì, ho capito. C'era solo la minoranza come revisori o c'era
anche la maggioranza? ...già fatto di tutti? ...altri? Che
facciamo, chiudiamo i lavori?
(nuova interruzione di un Consigliere, fuori
microfono)
...ho capito, però sto chiedendo ripetutamente l'iscrizione da
parte dei colleghi...non ci sono altre richieste. Nel frattempo io
comunico che siamo in attesa anche di un sub-emendamento...beh, io
sinceramente non so che fare. Ecco, io sto chiedendo ripetutamente
l'iscrizione. Se nessuno si iscrive, io chiudo la discussione
generale, non è che possiamo fare altro, eh! Ci sono richieste?
Chiudo la discussione generale?
Ha chiesto la parola il Consigliere Gerandin, prego, ne ha
facoltà.
Gerandin (UVP)
- Merci Président.
Mi dispiace, avremmo voluto sentire, se era possibile, almeno
alcune considerazioni in merito alla relazione fatta dal Presidente
della II Commissione, ma è anche in merito a quanto ci ha
dichiarato il neo Assessore Perron. Avremmo voluto sentire anche
qualche considerazione da parte della maggioranza, questo perché?
Perché comunque il momento del consuntivo è un momento in cui si
deve fare un po' il punto della situazione su cui gettare le basi,
le basi per un futuro, per un...di quelle che possono essere le
prospettive, di quelle che sono le risorse che effettivamente si
possono mettere in campo. Ho ascoltato attentamente la relazione
del Presidente La Torre e devo dire che ha cercato di riassumere,
chiaramente con una visione di parte, quello che era un consuntivo
difficile riferito all'anno 2013. Poteva essere molto diverso,
anche perché comunque si chiudeva un'annualità in cui lo stesso
Presidente La Torre era stato uno, diciamo, degli artefici o
comunque uno di coloro che aveva gestito queste risorse
finanziarie, queste disponibilità finanziarie.
Per quello che riguarda invece l'intervento che ha fatto
l'Assessore Perron, beh, devo dire che ha cercato di illustrare una
situazione non facile, una situazione che, ad onor del vero, ha
ereditato, una situazione che purtroppo non lascia prospettive così
rosee nel futuro e allora veramente... Verrò poi a quello che è il
ragionamento che ci ha portato a quell'emendamento che noi
riteniamo fondamentale per il futuro della Valle d'Aosta, a dire il
perché, a mio parere, lei, Assessore, deve, al di là
dell'illustrare quelle che sono le scelte passate, cercare di
crearsi quella visione futura, quell'autonomia futura per decidere
quelli che possono essere dei passaggi così fondamentali, che sono
l'assestamento sicuramente, il rendiconto, ma soprattutto il
bilancio di previsione 2015 e triennale.
In questo momento, con tutta la buona volontà che lei poteva
mettere in campo, non avrebbe avuto nessuna possibilità di
modificare neanche una virgola di quest'assestamento, neanche una
virgola è modificabile, perché neanche una virgola di bilancio è
disponibile. Allora alcune considerazioni, ecco, partendo da quello
che è il discorso relativo al consuntivo. Beh, sul consuntivo si
evidenziano alcune particolarità, vale a dire che risultanze del
rendiconto del 2013 evidenziano un'ulteriore sensibile riduzione
delle risorse disponibili. Impatti finanziari che ne sono derivati
sul bilancio del 2013 sono stati costituiti sia da riduzioni di
disponibilità di spesa per oltre 318 milioni, ma anche da
trattenute operate dallo Stato sulle compartecipazioni erariali per
quasi 200 milioni. Ci sono però alcuni elementi che indubbiamente
fanno un attimo riflettere. Noi sul consuntivo abbiamo avuto una
riduzione di oltre il 7 percento: il 7,1 percento degli impegni
complessivi, con alcuni settori ove questa riduzione degli impegni
diventa addirittura preoccupante, abbiamo avuto un -26,5 percento
sullo sviluppo economico e abbiamo avuto un oltre 10 percento per
quello che riguarda il volume dei pagamenti.
Non possiamo allora negare, ecco, che questo momento di
difficoltà deriva da una serie di fattori che emergono in questo
consuntivo: il primo che emerge è che comunque un grande impatto
hanno avuto sul consuntivo del 2013 le delibere di Giunta regionale
n. 1606, n. 1636 e n. 179, con le quali la Regione ha sospeso la
ricevibilità delle domande di contributo relative a tutta una serie
di leggi regionali, in ragione di quella che veniva data come
giustificazione: quella della riduzione della disponibilità
finanziaria per l'anno 2013. Ora, su questo lei ha citato alcuni
passaggi, i famosi cinque passaggi in cui la Corte dei Conti mette
in rilievo le positività che emergono da questo consuntivo. Io
penso volutamente, o comunque...come dire? probabilmente
consigliato, ha omesso alcuni passaggi che dovrebbero fare un po'
preoccupare quest'Assemblea, ecco.
"La sezione della Corte dei
Conti si riserva di verificare, in relazione all'eventuale
sussistenza di diritti oggettivi, la coerenza della decisione di
irricevibilità delle domande con le leggi sostanziali che nel 2013
disciplinavano l'erogazione dei contributi"
. Dicesi che,
semplifichiamo il termine, le vostre famose delibere con cui
andavate a sospendere queste leggi di settore sono quanto meno
sotto esame attento della Corte dei Conti; questo dovrebbe se non
altro dirvi nel futuro che gli impegni presi - e ci torneremo
quando parleremo articolo per articolo delle destinazioni dei fondi
-, gli impegni pregressi vanno mantenuti.
Per quello che riguarda un dato che emerge poi in quello che è
poi l'assestamento di bilancio, io ci tengo a far rimarcare che una
delle difficoltà che è emersa...è peraltro evidenziata e ha
caratterizzato l'andamento relativo a quest'assestamento 2013, è il
ritardo con cui è stato siglato il Patto di stabilità 2013. Un
Patto di stabilità che nel 2013 era fissato come obiettivo
eurocompatibile in 756,44 milioni e che nel 2014 voi nella legge di
assestamento, all'articolo 5, fissate in 745 milioni, meno ancora
che nel 2013.
Ci sono poi alcuni dati del rendiconto, ecco, che quanto meno
lasciano alcuni dubbi. Lei, Assessore, ci ha ricordato che la Valle
d'Aosta è un buon pagatore. È vero, in termini assoluti siamo dei
buoni pagatori, l'ho già detto in commissione, ci tengo a
ripeterlo: eravamo ancora nei migliori pagatori nel 2012, ecco,
perché noi abbiamo...le somme pagate nel 2012 rappresentavano il
77,22 percento, nel 2013 rappresentano il 73,37 percento, abbiamo
perso circa 4 punti in termini di capacità di pagamento.
Arrivo poi ad alcuni dati che sono un po' difficili da capire,
che, in un momento di così grande difficoltà - l'ho già detto in
commissione e ci tengo a sottolinearlo -, non sarebbe il caso di
avere dei trasferimenti che derivano da Stato e Unione europea non
impegnati, accertati e non impegnati. Ebbene, noi ne abbiamo avuti
per...hanno interessato 102 capitoli per oltre 27 milioni di euro.
Questo significa che sicuramente c'è qualcosa che non funziona
all'interno di quelli che sono i vari dipartimenti, le varie
direzioni, perché, quando a giustificazione di questo mi dicono che
- e non faccio il nome della struttura, perché non è neanche
corretto - nel frattempo vi è stato anche il pressoché totale
ricambio della dirigenza del dipartimento, non è una
giustificazione accettabile. Non si può trovare a giustificazione
il fatto che ci sono delle riorganizzazioni di personale, di
dirigenze per non impegnare dei fondi importanti relativi ad un
settore così importante come il discorso dei fondi finanziati dallo
Stato e dall'Europa.
Provo a fare alcune considerazioni legate più che altro a quello
che è il discorso legato all'assestamento di bilancio. Ve l'ho
detto prima nelle premesse: un assestamento di bilancio come questo
lo poteva fare un qualunque funzionario senza interessare
minimamente il referente politico. In questo caso mi rivolgo a lei,
ma posso rivolgermi anche al Presidente, perché sappiamo benissimo
la sua influenza in quelle che sono delle determinazioni in merito
ai bilanci, ai consuntivi e alle variazioni di bilancio.
Sinceramente penso che, salvo alcuni passaggi, che riprenderemo poi
quando esamineremo direttamente capitolo per capitolo, articolo per
articolo l'assestamento...lì diremo anche dove si poteva fare
meglio, però in questo momento le disponibilità sono pari a zero,
per cui quella che è la discrezionalità politica non esiste. Nel
suo caso il rischio grande è che lei si assuma delle responsabilità
per delle decisioni prese da altri, o, meglio ancora, per un
bilancio che non ha prospettive.
Per quello che riguarda i dati che emergono e che preoccupano,
ecco, è che in un momento come questo noi dovremmo veramente avere
la facoltà e la disponibilità di avere delle risorse per far
ripartire il sistema Valle d'Aosta, in particolare quando ci sono
dei dati che riguardano il PIL pro capite in cui la Regione Valle
d'Aosta nel 2012 ha mostrato la performance peggiore di tutte le
Regioni italiane, quando in un contesto come quello...dati della
Banca d'Italia, dati della Corte dei Conti, la disoccupazione è
passata dal 4,4 del 2010 all'8,4 percento del 2013, con il primo
trimestre 2014 al 9,2. Ora, attenzione, non è che si voglia fare
continuamente riferimento a dei dati ormai consolidati, ecco, ma il
primo semestre 2014 di Bolzano "parla" di una disoccupazione
giovanile al 12,2 percento e di un livello medio provinciale al
4,7. Sono Regioni a statuto speciale anche queste...sono Province a
statuto speciale anche queste. Probabilmente c'è un'altra visione,
c'è un'altra incidenza, c'è un'altra volontà di intervenire e di
cambiare qualcosa. Qualcuno che mi ha preceduto già l'ha detto,
però a noi pare che in questo momento questa volontà veramente non
ci sia.
Allora, Assessore, io volevo percorrere con lei e condividere
con lei alcuni passaggi della relazione della Corte dei Conti,
oltre ai cinque che lei ci ha proposto. Nella relazione della Corte
dei Conti ci sono dei passaggi che vanno esattamente nel senso di
quell'emendamento che noi abbiamo proposto. Provo a fare alcuni
ragionamenti che spero di condividere...ecco. Ci dice che
"...dei bilanci della Regione e quello degli organismi da essa
direttamente controllati, ad essa collegati, iniziative che non
potranno che avere ricadute sugli ordinamenti contabili regionali
sono assolutamente un passaggio obbligatorio"
. Ci dice che
"un'ulteriore problematica è rappresentata dall'assenza nei
documenti finanziari della Regione della quantificazione della
spesa rimodulabile e di quella non rimodulabile, un dato
indispensabile ai fini della riqualificazione della spesa e delle
decisioni progettuali e gestionali che col bilancio vengono
assunte. La sezione auspica che vengano adottati i necessari
aggiustamenti nell'ordinamento regionale"
. Ci dice anche che
elementi di problematicità emergono anche il relazione alle
procedure contabili previste dall'articolo 47 della legge regionale
n. 30 del 2012, quello che la sezione della Corte dei Conti chiama
"impegni generici", dove ci dice che questi
..."ad avviso della
sezione, tali procedure non solo si discostano da quelle previste
dalla legge nazionale di contabilità, ma soprattutto potrebbero
essere causa di una serie di effetti distorcenti sul profilo
contabile"
e l'articolo 47 della legge n. 30 del 2009, tuttora
in vigore, dice:
"formano impegno sugli stanziamenti di
competenza del bilancio per l'esercizio finanziario le somme dovute
dalla Regione in base alla legge, a contratti o ad altro titolo a
creditori determinati o determinabili anche successivamente
all'atto di impegno..."
. È con questo, ecco, che poi si sono
illusi i valdostani e soprattutto si è cercato di porre rimedio a
delle carenze dal punto di vista contabile.
Vado avanti. Si dice che c'è la necessità di mettere
conto...osservare peraltro che tutta una serie di spostamenti dalla
finanza regionale a quella locale
..."non hanno beneficiato nel
2013 dell'esclusione da quest'ultima dal novero delle spese
assoggettate all'obiettivo del Patto di stabilità regionale
definito con l'accordo del marzo 2014"
, e questo è riferito
alle spese degli Enti locali. Ora, io vorrei solo capire se è la
Corte dei Conti che ha preso un abbaglio? Oppure quello che ci
raccontate in merito al fatto che l'assestamento che proponete per
quelle risorse derivanti da finanza locale, vale a dire quello che
è l'avanzo di amministrazione...finanza locale...
"sono
obbligatoriamente destinate al fine del rispetto del Patto di
stabilità"
, questo lo scrive la Corte dei Conti, per cui
immagino che ci sia probabilmente una discordanza tra quello che ci
raccontate, tra quello su cui voi ci dite che è obbligatorio
intervenire e quello che poi effettivamente viene riscontrato dalla
Corte dei Conti.
C'è poi il passaggio legato all'indebitamento. Beh, qua è
addirittura importante, perché l'ha sottolineato ed è vero...ci
dice che il debito diretto a carico della Regione negli ultimi sei
anni è passato da 485 milioni a 307, però ti dice anche che nel
frattempo, col gioco delle tre carte, si è proceduto ad un
indebitamento parallelo, quello della gestione speciale, dove nella
relazione parla di quei famosi tre mutui di cui ha parlato il
collega Nogara, e che non sto a ripetere. Tre mutui che vanno a
finanziare società appositamente costituite, come la COUP o la NUV,
per la realizzazione del nuovo ospedale, per la nuova università e
finanziati, non ultimo, secondo e terzo mutuo, per il discorso del
rilancio del Casinò. Non sto ad entrare nel merito del mutuo...l'ha
fatto chi mi ha già preceduto, ma è ora di finirla con questo gioco
delle tre carte, dove da una parte noi figuriamo virtuosi, perché
andiamo a diminuire l'indebitamento, per far che? Per fare
indebitare le nostre società partecipate. Allora c'è un passaggio
ancora legato a queste famose società che la Corte dei Conti
assolutamente prende in esame, dice:
"le sezioni regionali, ai
sensi del 174, hanno il compito di verificare che i rendiconti
delle Regioni tengano conto anche delle partecipazioni in società
controllate"
. Su questo si è espressa anche la Corte
costituzionale con la sentenza 39 del 2014, che ha precisato che le
disposizioni di cui articolo 1 del 174, quello che avevo citato
prima, sono, costituiscono norme di principio in materia di
armonizzazione di bilanci e coordinamento della finanza
pubblica.
Ci dice anche:
"a tutt'oggi, ai fini di quella trasparenza da
noi sempre auspicata e sempre voluta, che l'Amministrazione
regionale delle volte, ad oggi, allega al rendiconto esclusivamente
un prospetto recante l'indicazione di alcuni dei trasferimenti
effettuati a Finaosta, con esclusione dei trasferimenti ad altre
partecipate dirette, prospetto che peraltro fornisce dati limitati
e comunque di non facile lettura, in assenza di note illustrative e
quant'altro"
. Ci dice poi:
"questa sezione ritiene inoltre
che ogni società partecipata debba rendicontare all'Amministrazione
regionale l'esito di ogni mandato in modo specifico, chiaro e
trasparente e non solo a mezzo dell'invio di report contabili
difficilmente interpretabili"
. Ci dice anche - tanto per
completare il quadro, poi ho finito con il riferimento alla sezione
-:
"la sezione si riserva un approfondimento in merito alle
società che rendono servizi strumentali all'Ente e a quelle che
gestiscono servizi di interesse pubblico"
. Questo significa che
sta mettendo...sta verificando tutti quelli che sono gli
affidamenti diretti alle varie società: Società di Servizi, INVA,
vado avanti perché ce n'è altre.
Allora sulla base di questo, e poi entreremo eventualmente più
nel merito dei singoli articolati, io ritengo quanto mai
indispensabile, ecco, che ci si metta una mano sulla coscienza e si
cerchi di condividere questo momento difficile, molto difficile,
tutti assieme, cercando di dare un minimo di prospettiva, perché?
Perché da soli non si va da nessuna parte, in questo momento io mi
aspettavo da lei, Assessore, che ci desse qualche notizia in più in
merito al Patto di stabilità, come procedevano gli incontri romani,
ecco, tenuto conto che noi siamo stati volutamente tenuti al di
fuori di quest'importante passaggio, pur avendo dato disponibilità.
Noi chiedevamo, pensavamo di avere delle buone notizie, perché
-l'ho già detto precedentemente - la Sardegna ha già chiuso,
soprattutto si è portata a casa il fatto che la Sardegna non sarà
più assoggettata nel patto 2015. Queste sono dichiarazioni del
Presidente della Sardegna, poi mi dispiace che non coincidano con
le informazioni, con quanto ci ha detto il Presidente già peraltro
in altro momento, però, ecco, quando si parla di un sistema finito,
un sistema che non ha prospettive, è questo che si vuole dire.
Voglio toccare anche un aspetto che lei ha parzialmente toccato,
ma che mi è particolarmente caro e che poi riprenderò e che era
peraltro oggetto delle considerazioni finali del Presidente della
II Commissione La Torre. Quando si parla di...lei nel suo passaggio
ha omesso di dire che, per quello che riguarda l'assestamento di
bilancio, c'è un documento che è stato trasmesso dal CELVA, dal
Consiglio permanente degli Enti locali, che dice: parere favorevole
condizionato al fatto di un recepimento di tutta una serie di
osservazioni. Questo bisogna dirlo, perché è un documento
fondamentale, ecco, nel senso che va bene che uno citi il parere
favorevole, ma chi mi ha preceduto l'ha già detto che ci sono delle
osservazioni, osservazioni importanti...
(interruzione di un Consigliere, fuori microfono)
...no, non è condizionato...
(nuova interruzione di un Consigliere, fuori
microfono)
...come?
(nuova interruzione di un Consigliere, fuori
microfono)
...no...con le osservazioni contenute nel documento
allegato...per cui le osservazioni non...
(nuova interruzione di un Consigliere, fuori
microfono)
...no, per la carità, ma non poteva neanche condizionarlo,
poteva solo...però, per correttezza, Presidente, se mi permette,
andrebbero illustrati, ecco, quelli che sono i contenuti di
quest'osservazione, poi, per la carità, uno può fare ciò che meglio
crede, ecco, però per la trasparenza era opportuno almeno dirlo,
perché è veramente singolare, ecco, che sia nell'intervento del
collega La Torre che del suo Assessore ci continuate a dire che le
risorse di finanza locale, per quello che riguarda il 2014, sono
aumentate, sono assolutamente in linea con il vincolo di
destinazione, però vi siete dimenticati di dire che nel frattempo
noi come risorse senza vincolo, togliendo via le nuove leggi di
settore per oltre 56 milioni che avete introdotto o che...gli Enti
locali sono tornati indietro al 1996, come risorse disponibili.
Questa è la reale situazione in cui si trovano gli Enti locali e
c'è un passaggio significativo sempre nella relazione della Corte
dei Conti, dove, parlando del personale attuale, di quelli che sono
i sacrifici che vengono fatti nel settore del pubblico impiego, ci
dicono che, per quello che riguarda la Regione, ci sono state solo
alcune riduzioni in merito...alla riduzione del tempo
determinato...compensate esattamente con le assunzioni nelle
società di servizio. Gli unici che hanno ridotto, veramente ridotto
sono stati gli Enti locali, e questo lo dice la Corte dei Conti,
per cui sacrifici gli Enti locali ne hanno già fatti.
Sul Patto di stabilità...attenzione, io voglio tornare un attimo
su questo benedetto Patto di stabilità, io concordo con quello che
ha detto il Presidente del Consiglio permanente in II Commissione,
quando dice che è uno strumento che opprime, una cappa, che, di
fatto, vincola tutta una serie di disponibilità finanziarie. Non
sono d'accordo con quello che ha detto il Sindaco Giordano, perché
lui non deve dimenticarsi che, quando rappresenta il Consiglio
permanente, le regole, se uno ha da fare osservazioni, le fa a
monte, quando vado a dirle e vado a condividere le regole, troppo
facile lamentarsi dopo... Lei, Assessore, e il Presidente mi
dispiace che non ci sia...la prima cosa che dovreste fare sul Patto
di stabilità degli Enti locali è ringraziare i 31 Comuni che
l'hanno rispettato, ringraziateli, ma questi non sono mica stati
più fessi degli altri, eh! Questi hanno solo ed esclusivamente
rispettato le regole e allora a questi dovete rispetto. E a fronte
magari di una delibera di Giunta in cui andate a togliergli il 10
percento dello sforamento, dove andate a penalizzare il Comune, era
più opportuno magari recepire una parte di quelle che sono le
sanzioni previste a livello di Stato, dove ti dicono che è prevista
una riduzione dei compensi degli amministratori, prima di
sanzionare le casse comunali, è meglio magari intervenire su
amministratori poco attenti.
Sul Patto di stabilità degli Enti locali, quando dico che è
troppo facile piangersi sopra dopo, è che una necessità
impellente...e ci troveranno sempre...e mi dispiace che non ci sia
il Presidente, perché queste cose qua gliele ho dette quando ero
ancora Presidente del Consiglio permanente degli Enti locali, e ha
fatto finta di non sentire...il Patto di stabilità...tenuto conto
che il garante è la Regione e tenuto conto che non percepisce più
trasferimenti in finanza locale dallo Stato, buon senso vorrebbe
che si va a discutere dicendo: "io li detraggo a monte del
trasferimento di finanza locale, senza mettere vincoli neanche sui
32 Comuni, che sarebbe una riduzione, di pari importo, è chiaro, ma
non metto vincoli", e che qualcuno mi venga a dire che ho 8 milioni
di avanzo vincolato, io ricordo che il Patto di stabilità per il
2013 ha un'incidenza di 20 milioni 733 e che, grazie al sacrificio
di quasi...gli altri 31 Comuni, il deficit non è di 8 milioni come
quello di Aosta, ma è meno di 1 milione. Ricordo che il Patto di
stabilità, così come è stato deliberato, per il 2014 avrà
un'incidenza di oltre 23 milioni, ma a questi 23 milioni dovete
aggiungerci tutti gli avanzi dell'amministrazione dei 32
Comuni...non solo Aosta, tutti gli avanzi. Allora una politica in
questo momento responsabile, che vuol creare un minimo di
investimento si preoccuperebbe di questo: si preoccuperebbe di
provare a sentire e portare avanti un ragionamento di questo genere
per evitare che la mannaia cada su tutti.
Concludo solo con due riflessioni legate al fatto di quelle che
dovrebbero essere un po' le sue preoccupazioni, ecco, Assessore. Io
non lo so, sicuramente lei ha avuto tanto da fare in questi giorni,
per cui ha dovuto lavorare sull'assestamento e sul rendiconto,
però, attenzione, provi a guardare quelle che sono le prospettive
legate al 2015. Provi a farsi un'idea di quello che può essere il
futuro della Valle d'Aosta, quando nel 2015 lei avrà una quota
sostitutiva IVA di importazione ridotta di 43 milioni e quando
andrà a distribuire quelle che sono le entrate fiscali del 2013.
Allora lei non può giocarsi questa partita da solo, lei sennò si
assumerebbe una responsabilità veramente grave e soprattutto in
questo momento l'emendamento che abbiamo fatto è quello che va nel
senso di dire che mai come ora abbiamo avuto la necessità di
condividere quello che è l'utilizzo delle poche risorse che
abbiamo, ma non può essere una persona, non possono essere due
persone che decidono come, quando e quanto, anche perché lei non
farebbe parte del tavolo, lei al limite sarebbe un terzo incomodo,
per cui è molto meglio condividere questo percorso all'interno del
Consiglio. Questa è una proposta che facciamo, perché comunque voi
all'interno del Consiglio manterreste e mantenete la maggioranza,
l'importante è la trasparenza, condividere in Consiglio un percorso
del genere significa esclusivamente gettare un minimo di
prospettive su quello che è l'effettivo utilizzo e le effettive
disponibilità di risorse finanziarie della Valle d'Aosta, la colga
quest'opportunità. Ribadisco anche la nostra disponibilità,
peraltro già detta da chi mi ha preceduto, ad essere presenti e
condividere il discorso del Patto di stabilità, quello con lo
Stato, anche quello che riguarda gli Enti locali, perché qualche
conoscenza ce l'abbiamo anche noi, magari qualcosa tutti assieme
riusciamo a portare a casa. In questo momento la Valle d'Aosta non
può permettersi di retrocedere ancora di più, pertanto davvero non
è un discorso...quando si fanno bei discorsi, dire di condividere o
che...beh, condivisione è questa: è condividere il futuro...il
percorso che ci può aspettare in quello che è il futuro della
nostra Valle.
Si dà atto che dalle ore 12,39 riassume la presidenza il
Presidente Marco Viérin.
Viérin M. (Presidente)
- Grazie collega Gerandin. Le
abbiamo lasciato qualche minuto in più come agli altri colleghi,
visto che erano i due punti...l'abbiamo fatto per gli altri, è
giusto anche per la sua persona.
Chiudiamo i lavori della mattinata e ci rivediamo alle 15,30 per
la seduta pomeridiana. Grazie.
-----
La seduta termina alle ore 13,08.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK