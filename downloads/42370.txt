Consiglio Regionale della Valle d'Aosta - Oggetto del Consiglio n. 1206 del 26 giugno 2020 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
CONSIGLIO REGIONALE
Attività consiliare d'aula
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1206 del 26 giugno 2020 - Resoconto
OGGETTO N. 1206/XV - Continuazione della discussione generale
sul D.L. n. 60: "Assestamento al bilancio di previsione della
Regione autonoma Valle d'Aosta/Vallée d'Aoste per l'anno 2020 e
misure urgenti per contrastare gli effetti dell'emergenza
epidemiologica da COVID-19. (Approvazione di due ordini del
giorno)
Rini (Presidente)
-
Alla presenza di 30 colleghi
apriamo i lavori. Punto n. 7 dell'ordine del giorno. Ha chiesto la
parola il collega Cognetta.
Cognetta (VDALIBRA) -
Per mozione d'ordine. Siccome
durante gli interventi di questa mattina alcuni colleghi hanno
chiesto se c'era intenzione da parte del Governo di convocare una
riunione, una Capigruppo per valutare la possibilità di trovare dei
punti di incontro, prima di chiudere la discussione generale,
volevo capire, mi basta anche un cenno... siccome non vi è stata
risposta a queste domande fatte dai colleghi... ripeto: mi basta
anche un cenno positivo o negativo, non c'è nessun problema, purché
si abbia una risposta.
Presidente -
Il Presidente è lì, ovviamente non è una
domanda a cui posso rispondere io. Presidente, per la Capigruppo,
prego. Vuole ripetere brevemente il quesito e poi lasciamo la
parola al Presidente per la risposta?
Cognetta (VDALIBRA) -
Volevo solo sollecitare una
risposta, non per maleducazione, ma soltanto perché siamo ancora in
discussione generale e volevo sapere da parte del Governo, rispetto
alle richieste fatte da alcuni colleghi, se c'è intenzione o no di
instaurare un dialogo per addivenire a un accordo possibile. Non
che la cosa mi riguardi personalmente, non sono neanche Capogruppo,
ma soltanto per avere modo di proseguire poi i lavori in un modo
anziché in un altro. Se c'è questa disponibilità allora... capisco,
magari voleva rispondere nella replica, però, onde evitare di
chiudere la discussione generale, credo sia opportuna una risposta,
qualunque essa sia.
Presidente -
La parola al presidente Testolin.
Testolin (UV) -
Nell'ottica di quello che ci siamo detti
ieri, credo che il fatto di trovarsi in una Capigruppo per definire
quali sono i termini di un confronto sia il minimo sindacale,
quindi per me trovarsi in una Capigruppo è assolutamente possibile,
lo facciamo anche subito se pensate che così potete gestire
adeguatamente secondo quelli che sono i vari punti di vista il
prosieguo dell'adunanza.
Presidente -
Per la replica sulla mozione d'ordine, la
parola al consigliere Cognetta.
Cognetta (VDALIBRA) -
Mi sembra di aver capito dalle
parole del Presidente che c'è una disponibilità ad aprire un
dialogo per trovare una soluzione. Chiedo a questo punto all'Aula
se vogliamo farlo subito, se vogliamo farlo al termine della
discussione generale. Insomma, di decidere se farlo, quando farlo a
questo punto, vista la richiesta dei colleghi e poi proseguire con
i lavori come meglio riterrà opportuno il Presidente del
Consiglio.
Presidente -
Io ovviamente mi rimetto a quelle che
saranno le decisioni dell'Aula. Quello che mi permetto di dire è
che, visti comunque i tempi, sia il caso di procedere con una certa
celerità e non interrompere i lavori dell'Aula durante l'orario dei
lavori e della seduta. Credo quindi che questa più che una
Conferenza dei Capigruppo sia un'analisi di tipo politico, quindi
di un incontro informale tra i Capigruppo, non una riunione dei
Capigruppo, quindi credo che possa essere promossa anche o al
termine dei lavori o nelle pause che abbiamo in queste giornate,
così da non andare a compromettere la tempistica dei lavori. Se
siete d'accordo, vi propongo questo. Va bene? Almeno chiudiamo la
discussione generale e poi ci aggiorniamo dal punto di vista
politico, magari si sospende giusto per lasciare una discussione.
Presidente, vuole controreplicare sulla mozione?
Testolin (UV) -
Io ho dato la disponibilità a una
Capigruppo, non ho dato la disponibilità a incontrarmi
politicamente in maniera informale. Ho detto che all'interno di una
Capigruppo definiamo se ci sono i presupposti per fare determinati
tipi di scelte, poi chiaramente decidere quando farla... ho
proposto di farla subito ma solo per chiarirlo, se vogliamo fare
stasera, per me va bene, non c'è assolutamente nessun tipo di
problema, però una Capigruppo formale.
Presidente -
Mi permetto di ricordare che ogni organismo
ha una missione, ha il suo compito ben preciso. Ovviamente la
Conferenza Capigruppo non ha il compito di essere un mediatore
politico in ambito legislativo, quindi per questo ci sono le
commissioni competenti e ci sono i tavoli politici. Dopodiché se si
vuole utilizzare la composizione della Conferenza dei Capigruppo,
poiché è rappresentativa dei Capigruppo, è un'altra questione,
questo ci mancherebbe. Ci aggiorniamo alla fine della discussione
generale, va bene?
Possiamo andare avanti, ricordo che siamo in discussione
generale. Rinnovo l'invito per i colleghi che ancora non lo hanno
fatto, se hanno piacere di intervenire, di prenotarsi, altrimenti
chiudiamo la discussione. Ha chiesto la parola il collega
Nogara.
Nogara (AV) -
Con il mio breve intervento - e sarà uno
degli ultimi in quest'aula del Consiglio visto che non mi
ricandiderò nella prossima tornata elettorale, quindi mi sento
escluso da ipotetiche marchette come abbiamo sentito questa mattina
e ieri da tanti colleghi, appunto di cui qualche collega ha parlato
- vorrei spiegare soprattutto a chi ci ascolta la situazione in cui
si è lavorato da diversi mesi a questa parte. È lampante che non
c'è maggioranza - e mi collego un po' al discorso che aveva fatto
questa mattina il collega Barocco -, che non è una novità, ed è
proprio per quel motivo che si doveva andare a votare il 19 di
aprile e che si andrà a votare a fine estate. La maggioranza è da
un po' di tempo che manca, quindi non c'è nessun fortino da
difendere. Ci si è trovati con l'emergenza Covid che ha fatto sì
che non venissero svolte le elezioni e che un Governo a ranghi
ridotti - e mi ricollego anche un po' a quanto è stato detto questa
mattina - che non si è voluto ricomporre nonostante anche un parere
legale che i gruppi di Alliance Valdôtaine e Stella Alpina avevano
messo a disposizione... Vorrei anzitutto ringraziare questo Governo
per il lavoro che ha svolto e per le grandi responsabilità che si è
assunto, senza dimenticare appunto che questo Governo sta operando
in ordinaria amministrazione e, come ho già detto prima, a ranghi
ridotti. In più, per non farci mancare nulla, ci troviamo in piena
campagna elettorale e un assaggio lo abbiamo avuto ieri
all'apertura dei lavori e continuiamo ad averlo oggi per la
discussione del disegno di legge n. 60. Proprio sul disegno di
legge n. 60 vorrei fare alcune precisazioni. Dopo aver sentito ieri
vari punti di vista sull'iter che ha seguito questa legge, mi sono
andato a rileggere quanto c'è nelle audizioni che sono state fatte
in II Commissione. Mi sono andato a rileggere quanto era successo e
ho avuto la conferma di quanto ha sostenuto ieri il collega
Lavevaz, che, come membro della II Commissione, ha ricostruito come
il Governo abbia chiesto alla commissione se preferiva lavorare
sulla bozza presentata il 15 maggio o se doveva presentare il
disegno di legge scaricato dalla Giunta, e questa ultima ipotesi è
stata scelta dalla commissione.
Vorrei poi tornare sull'affermazione di vari colleghi sul fatto
che il presidente Testolin, con le dichiarazioni fatte all'inizio
della discussione generale, si sarebbe presentato con il "cappello"
in mano per chiedere i voti e per l'approvazione del disegno di
legge n. 60. La mia interpretazione di quanto ha detto il
Presidente è che si auspicava che dopo la discussione sul gran
numero di emendamenti presentati si sarebbe giunti alla
condivisione di una legge così importante per la comunità
valdostana.
Un'altra considerazione che vorrei fare è sulle audizioni delle
diverse categorie e delle associazioni. Sono andato a rileggermi la
maggior parte delle audizioni e alla fine di questa interessante
lettura devo dire che è stato detto tutto e il contrario di tutto:
categorie o associazioni moderatamente soddisfatte del disegno di
legge, altri soddisfatti per alcune parti e delusi da altre, altri
ancora non soddisfatti dalla manovra; ma tutti con la stessa
raccomandazione e lo ripeto: tutti con la stessa raccomandazione di
licenziare al più presto possibile una legge così importante per la
comunità valdostana. Da quello che ho visto finora, noi la stiamo
tirando abbastanza per le lunghe, perché da quello che ho sentito,
tra l'altro, ci sono anche un sacco di ordini del giorno e
bisognerebbe magari in questa Capigruppo che giustamente si deve
fare magari discutere anche di queste cose.
Altra situazione che mi ha colpito è la capacità da parte dei
colleghi di giudicare il lavoro altrui sempre negativamente, in
modo sempre negativo soprattutto da colleghi con una collaudata
esperienza politica, ma che non hanno mai brillato nei loro
incarichi passati, anzi, ma che ora scopriamo esperti in qualunque
campo e che chiaramente avrebbero risolto qualsiasi tipo di
necessità e di problema propinandoci sempre la stessa lezione da
grandi manager, ma che ormai assomigliano sempre di più a un disco
rotto.
Parliamo ora degli emendamenti. Diversi colleghi hanno affermato
che è una vergogna che la maggioranza abbia fatto degli
emendamenti. A parte che, come ho già detto in precedenza, la
maggioranza non c'è più, altrimenti non saremmo in ordinaria
amministrazione. Per questo motivo si è cercato di dare un sostegno
proponendo alcune idee, già quello che la mia collega Favre ha
detto nel suo intervento, con l'intento di migliorare la legge, in
aggiunta di emendamenti tecnici proposti dal Governo, che, come in
ogni disegno di legge, vengono presentati.
Altro appunto che è stato sollevato a questa legge è il fatto
che questo disegno di legge non guarda al futuro, lo abbiamo
sentito anche in commissione nelle audizioni da diversi soggetti.
Allora qui dobbiamo chiarire un po' la cosa: o un Governo in
ordinaria amministrazione può presentare iniziative che si
prolungano nel tempo o, come abbiamo sentito spesso in commissione,
in ordinaria amministrazione non si possono adottare dei
provvedimenti a lungo termine, senza dimenticarci che queste misure
sono riferite all'emergenza Covid. Non si ha la pretesa di
sostenere che questo DL sia perfetto, anzi, avrà sicuramente delle
criticità e non accontenterà tutti, come d'altronde succede con
tutte le leggi, ed è altrettanto chiaro che la copertura
finanziaria è quella che è e non riuscirà quindi a soddisfare
l'intera platea, perché chi ha ascoltato le varie audizioni sa che
avremmo dovuto avere molti soldi di più per soddisfare tutti per le
richieste che sono state fatte, per riuscire a soddisfare l'intera
platea degli aventi diritto. Ieri ho preso alcuni appunti su quanto
è stato detto e comincerei su chi sostiene che questo disegno di
legge, ma in particolar modo gli emendamenti sono stati fatti per
scopi elettorali. Questa mattina l'ha ripreso di nuovo il collega
Vesan e mi hanno colpito le sue affermazioni, perché sono
affermazioni, a mio parere, gravi che i sindaci userebbero questi
soldi per scopi elettorali. Ecco, forse lei ha vicino persone che
le danno queste informazioni ma non penso che sia una cosa da dire,
secondo me, perché sono patenti gratis che vengono date a chi
soprattutto in questo periodo ha lavorato tanto e bene per la
comunità. Così, riprendendomi gli appunti che ho preso anche
proprio ieri, tanti colleghi hanno detto che con gli emendamenti
appunto si danno delle mancette in giro. Guardate che se prendiamo
gli emendamenti di tutti dal primo all'ultimo, se si vuol dire che
si dà una mancetta, si può fare, se non sono degli emendamenti
prettamente tecnici, si può dare questa patente. Si può dire: "tu
hai sentito in audizione le bande, i cori e tu adesso fai
l'emendamento, questa è una mancetta". Bisogna anche cercare - e io
mi sento di dirlo e penso che tutti abbiano lavorato in questo modo
- di essere onesti in quello che si è fatto. Se si è fatto un
emendamento, se si sono messi degli articoli in una legge, si è
fatto questo per veramente soddisfare le necessità e affrontare la
crisi che come tanti hanno detto... sì, c'è stata una crisi in
questi mesi, però la crisi la vedremo, faremo i conti forse...
speriamo di fare dei conti positivi alla fine dell'estate e si è
cercato, secondo me, con questa legge di dare un aiuto, anche se
non si poteva parlare di futuro, perché erano degli impegni che si
dovevano prendere per l'emergenza Covid, un minimo di futuro,
secondo me, con questa legge si è dato.
Poi si sono dette un sacco di cose. Rivedo anche quanto è stato
detto dalla consigliera Russo, che "le misure previste dalla legge
sono solo, secondo voi, destinate al consenso elettorale". Non so
io come si possano anche fare certe affermazioni. Se si è convinti
di questa cosa, che si vada fino in fondo, non lo so, che si dica
apertamente che Tizio, Caio e Sempronio hanno fatto questo
emendamento per aiutare Tizio, Caio e Sempronio. Non lo so, a me
queste mi sembrano sempre solo scuse, queste sì, pre-elettorali per
portare o buttare del fango addosso a delle persone, che non mi
sembra il caso di poterlo fare. Accuse alla scuola, sempre fatte
dalla collega Russo. Ecco, io direi che se dobbiamo parlare di
scuola dovremmo dare un'occhiata a quanto sta succedendo a livello
nazionale che come indicazioni non è che ci dà delle grandi
indicazioni. Vedo lei, collega Pulz, ma ha ragione, la scuola con
la sanità e col lavoro dovrebbero essere e sono le cose più
importanti di cui dovremmo occuparci. Io dico che anche a livello
nazionale non siamo stati un granché aiutati, soprattutto per
quanto concerne le misure, le cose, siamo sempre lì che remiamo. Va
beh, la Presidenza del Consiglio lasciamo perdere... Ecco, io con
questo mio primo intervento volevo appunto spiegare un po',
soprattutto a chi ci ascolta da fuori, qual è la situazione che
abbiamo dovuto affrontare e che non è stata facile: non è stata
facile per chi soprattutto si è preso certe responsabilità. È
chiaro sempre che in una campagna elettorale è facile parlare e
sparlare di chi si prende sulle spalle tutta la responsabilità di
un momento così difficile. Altre cose io non avrei da dire, però,
sempre con lo spirito con cui ha iniziato questa seduta il
presidente Testolin, direi che sarebbe il caso probabilmente di non
continuare con delle schermaglie tra di noi, ma cercare di essere
più concreti e portare a termine questo disegno di legge n. 60.
Dalle ore 15:24 assume la Presidenza il vicepresidente
Distort.
Distort
(
Presidente) -
La parola alla presidente
Rini.
Rini (PNV-AC-FV) -
Anch'io per secondo intervento, molto
brevemente. Ho ascoltato con attenzione tutti i colleghi in aula,
ho sentito tante cose interessanti, devo dire anche qualche spunto
costruttivo anche per il futuro, che spero possa poi trovare una
concretizzazione. Apprezzo la volontà anche di trovare delle
sintesi, è vero, lo abbiamo detto, l'ho detto all'inizio nel mio
primo intervento: siamo in assoluto ritardo, un
modus
operandi
che non abbiamo condiviso, però se ci sono delle
possibilità di trovare delle convergenze, noi sicuramente non ci
tireremo indietro e faremo la nostra parte. Ho ascoltato anche con
attenzione, apprezzo anche il coraggio di qualche collega
nell'intervenire e anche nel chiudere i propri interventi dicendo:
"basta schermaglie tra colleghi" quando non ha fatto altro che
gettare in realtà zizzanie, cattiverie, peraltro alcune anche
incomprensibili a destra e a manca. Dicono che a volte
excusatio
non petita accusatio manifesta,
credo che questo faccia un po'
il caso. Lega che magari ha incentrato tutto il suo discorso
proprio sulle due "m": sulle mance e le marchette, rimarcandole in
una maniera quasi ossessiva. Effettivamente avevamo letto
ultimamente che ci sono proprio gruppi e, in particolare, persone
un po' ossessionate da queste mance e marchette soprattutto in
periodo elettorale e quindi di questi colleghi un po' stimo il
coraggio e l'audacia.
Detto questo, io credo che davvero questo Consiglio dopo tanti
mesi anche di burrasche, di lotte forti tra di noi, possa cogliere
l'occasione però durante la fase di approvazione di questo
importante disegno di legge di provare a trovare alcune sintesi.
Per quello che ci riguarda, abbiamo provato a farlo, devo dire che
abbiamo trovato una grande disponibilità in diversi gruppi
all'interno di quest'aula e spero davvero che il proseguo di questi
lavori possa dare velocemente delle risposte concrete alla nostra
comunità.
Presidente -
Siamo ancora in discussione generale. Ci
sono altri interventi? Ha chiesto la parola il segretario
Daudry.
Daudry (VDA ENSEMBLE) -
Sì, Vicepresidente, anch'io penso
che stiamo volgendo al termine di questa importante discussione
generale, quindi mi pregio di portare all'attenzione dell'Aula
poche e semplici considerazioni. Vorrei partire, se possibile, dal
lungo percorso di audizioni, quello che ci ha visto attraversare la
composizione di queste tre leggi, abbiamo avuto occasione in molti,
perché eravamo tutti collegati, di ascoltare più volte gli
importanti contributi che ci sono stati portati. Penso che abbiamo
avuto con questo anche l'occasione di capire, di approfondire e
anche già di monitorare un po' l'evoluzione dei contributi che ci
sono stati appunto apportati sia dalle categorie produttive che dai
sindacati. Ovviamente li abbiamo tutti a mente, non è mia
intenzione richiamarle né
in toto
, né in parte. Vorrei però
condividere con voi, perché ne sono profondamente convinto, che
questo lavoro ha avuto due momenti, due riflessioni che sono
comuni: la prima, chi più direttamente e chi meno ci ha
sottolineato che aveva veramente difficoltà a capire il modo e il
metodo con cui stavamo lavorando, ci hanno richiamato più di una
volta a cercare di affrontare questa situazione in una maniera
unita e condivisa il più possibile. Se volete ripercorrere i
verbali, ma penso che guardandovi vi vengono in mente. Più di un
rappresentante di categoria dalle più piccole alle più grandi ci ha
fatto capire come era veramente difficile, nelle difficoltà che ci
sono sul territorio, capire questo modo di lavoro così strano che
ci eravamo dati e questo è valso sia per le leggi che abbiamo
affrontato sicuramente e con l'attitudine che abbiamo avuto in II
Commissione, sia anche con l'attitudine con cui è stato portato
avanti il disegno di legge n. 60.
Il secondo insegnamento che mi è rimasto di questo lungo periodo
è che una cosa talmente ovvia, talmente banale che quasi me l'ero
dimenticata, perché il sistema pubblico trae le sue risorse dal
sistema privato. Lo sforzo che ci è stato chiesto quindi è stato
quello assolutamente di poter individuare in una maniera unita e
coesa quelle misure che potessero dare il più possibile respiro al
settore economico che mai come questa volta ci ha chiesto non solo
di dargli i servizi migliori possibili e dargli i servizi sanitari
e sociali, eccetera, che è il compito che noi dobbiamo portare
avanti in tempo di pace, visto che abbiamo usato sovente questa
espressione, ma ci ha fatto capire soprattutto che la tenuta di
questo sistema economico e dei comparti principali su cui si regge
la nostra regione, il turismo in particolare, era la chiave di
volta per il mantenimento del sistema pubblico e che quindi il
sistema pubblico doveva prestare un'attenzione e un ascolto ancora
più forte se possibile nella situazione che ci siamo trovati ad
affrontare.
Ascoltare quindi ieri le parole del Presidente della Giunta con
quest'apertura, se da un lato, lo ammetto, ho trovato sicuramente
un po' di mestiere, arriviamo in aula a dire che siamo senza
numeri, è evidente che c'è sempre stata una parte che proponeva e
una parte che esaminava, non esiste più la maggioranza e
l'opposizione, è stato sottolineato da tutti. Mi ha fatto pensare
sicuramente, finalmente in maniera positiva, che questi tre mesi
hanno portato al di là, lo ripeto, se c'è stato anche un po' di
mestiere, lo si capisce, fa parte del gioco, però questo grido,
questa sottolineatura senza enfasi che è arrivata dal territorio è
stata accolta. Negli interventi molti l'hanno citato
indirettamente, io non ho nessun problema a fare il nome, passo
alla dispensa della relazione del professor Louvin, già Presidente
del Consiglio e Presidente della Giunta, mi riallaccio all'appello
che ha portato il Presidente della Giunta ieri, c'è un passaggio
molto importante che cercherò di ripetere con mie parole,
sicuramente non ho l'altezza del profilo di cui abbiamo discusso
evocandolo ma senza mai, e non capisco perché, citarlo direttamente
in questa lunga discussione generale. "La gravità sanitaria e
economica non solo avrebbero reso lecita, ma probabilmente anche
necessaria la ricomposizione della Giunta regionale", questo è
scritto non con queste parole, ma questo concetto è scritto a
chiare lettere in questa breve dispensa che penso che assieme a me
molti colleghi hanno avuto la possibilità di leggere in questo
periodo. Ecco, io credo che in queste due semplici frasi, a mio
modo di vedere e di analizzare quello che si è manifestato in
questo periodo in cui è assolutamente evidente che le crisi trovano
la preminenza del sistema esecutivo rispetto al sistema
dell'assemblea, ma questo è scontato, non potrebbe essere così,
perché una crisi non può essere affrontata che da un potere
esecutivo. Ripeto però che il suggerimento che ci è stato dato e,
se ben ci ricordiamo, era uscito anche a mezzo stampa all'inizio
della crisi, è stato: "lecito ma anche necessario ricomporre
l'Esecutivo". A mio modesto modo di vedere, anche per tutto il
proseguo delle vicende che si sono succedute, questa sarebbe stata
una grandissima prova che ci è arrivata - e mi riallaccio ai
precetti delle audizioni - anche dal basso, questa sì che dobbiamo
lasciare lì per il futuro... occorre affrontare le cose in una
maniera seria, condivisa, partecipata... e sicuramente non saremmo
stati qui in aula continuamente ad arrovellarci su questi tristi
dibattiti sulle mancette, chi l'ha fatta prima, chi l'ha fatta
dopo, eccetera.
Voglio condividere ancora alcune considerazioni sul testo,
voglio dire anche una cosa non per fugare dei dubbi ma per
lasciarlo agli atti. Io sosterrò sicuramente l'iniziativa dei
dodici, sosterrò sicuramente gli emendamenti che sono portati
avanti dal... una notizia nota, penso che la collega Morelli con
cui ho avuto modo di confrontarmi in questi giorni lo sa e lo può
testimoniare. Sosterrò sicuramente le iniziative del territorio,
sosterrò sicuramente le iniziative dei sindaci, è talmente chiaro.
Vorrei però dire che nel dibattito forse questa cosa è stata un po'
spostata per quello che era, perché è nato come un piano per
incentivare i lavori pubblici, che insieme al turismo è uno dei
settori portanti della nostra economia e si è trasformata un po' la
cosa come la battaglia - che è l'altro ritornello di questo periodo
- di quest'Assemblea e quella dei sindaci.
Approfitto per aggiungere che, per quanto riguarda sicuramente
l'impianto generale della legge, è sicuramente condivisibile,
sicuramente è un lavoro importante; i miei dubbi e le mie
perplessità, quello che poi ne è seguito sicuramente derivano
invece sul percorso, sui metodi e sul come le cose sono state
portate avanti. Dal punto di vista del contenuto, le osservazioni
che sono state fatte un po' da tutte le parti sono sicuramente i
punti deboli, ma è normale che ci siano; qui quasi tutti si sono
alternati tra governo e opposizione, salvo pochi gruppi, sanno qual
è la difficoltà, sanno qual è la differenza. A questo proposito si
è parlato molto di scuola; è ovvio che la scuola è il terzo settore
fondamentale, perché adesso il problema della scuola è talmente
connesso al problema economico, sociale, anche qui di futuro,
perché nella riunione di ieri - io non sono un tecnico - molti si
sono messi a discutere... quella che è stata evocata di ieri sera,
molti si sono messi a discutere sulla natura degli emendamenti e
sui soldi che servono e che non servono. A me ha impressionato
molto sentire dagli insegnanti che alcuni ragazzi sono
assolutamente persi, la didattica a distanza ha avuto sicuramente
un ruolo importante ma la riattivazione delle scuole e dare le
giuste risorse alle scuole, pensare anche a come organizzare la
scuola se si ripresenteranno di nuovo dei problemi come quelli che
abbiamo vissuto in questi mesi diventa fondamentale. Mi scuso con
la collega Pulz se l'ho messo al terzo posto, lei subito ha alzato
il pollice per dire al primo, però questa trilogia tra turismo,
scuola e lavori pubblici, sia di edilizia privata che di edilizia
pubblica, penso che siano assolutamente fondamentali per una
regione come la nostra.
Voglio terminare ricordando tre inviti che hanno accompagnato il
lavoro in questi mesi: due inviti e un modello, si è parlato tanto
del grado di autonomia che abbiamo messo in campo in questa
vicenda, sono stati fatti dei paragoni anche per certi versi
velleitari e sommari tra Regioni ordinarie, a statuto speciale...
in fondo poi, quando parliamo di autonomia, pare chiaro a tutti che
il concetto che stiamo evidenziando è quello di com'è stato gestito
il territorio, se il territorio sia stato gestito nella maniera
migliore e se si siano utilizzati gli strumenti migliori. Da questo
punto sicuramente la nostra Regione ha una legge di protezione
civile, sicuramente sapevamo dal 31 gennaio che l'Italia era in uno
stato di emergenza, però purtroppo sono successe tante cose che
ormai derubrico nel campo dell'incomprensibile. Visto che noi
stiamo tracciando una legge e forse cercheremo anche di capire in
questi giorni se affronteremo anche un quarto provvedimento, perché
la cosa che prima sembrava sicura adesso probabilmente non lo è
più, ci saranno anche qui dei motivi sia di natura politica e sia
di natura tecnica, però sarà importante questo Consiglio per capire
anche in questa direzione cosa faremo... sicuramente alcune
Regioni, alcuni spunti ci hanno insegnato che noi, anche per un
ritorno di crisi che un po' tutti prevediamo, le risorse devono
essere spese almeno con una logica del "dopodomani".
Concludo veramente con l'osservazione a questo proposito della
Chambre
e del SAVT che è il nostro sindacato, il sindacato
di chi ha l'appartenenza a movimenti autonomisti, senza offendere
nessuno, sia chiaro, anzi, che sia di sprone. Credo che dovremmo
concentrarci sia nell'analisi degli emendamenti che nei lavori dei
prossimi giorni sia a un'attenzione su quello che potrà essere un
ritorno, come ho già avuto modo di sottolineare, ma anche
all'introduzione di quelle che dovranno essere delle misure che non
dovranno guardare semplicemente al contributo - e nella legge ci
sono sicuramente dei passaggi importanti - ma che dovranno guardare
al sostegno del sistema economico e soprattutto dei livelli
occupazionali. Ecco, ho voluto condividere queste brevi
riflessioni, credo che, anche se da molte parti ho letto che,
nonostante il genere umano quando attraversi delle crisi abbia
quello che si definisce anche "istinto di sopravvivenza", abbia una
certa velocità, una certa predisposizione, una certa programmazione
naturale a dimenticare facilmente quello che è successo, io spero
che per il tempo che rimarremo qui almeno noi 35 cercheremo ancora
di lavorare avendo ben presente quello che può succedere e cercare
di fare quel poco che ancora possiamo fare per evitare o, meglio,
per anticipare al meglio eventuali ritorni futuri di situazioni
come questa.
Dalle ore 15:41 riassume la Presidenza la presidente
Rini.
Rini (Presidente) -
Ha chiesto la parola il collega
Marzi.
Marzi (SA) -
Io credo che a qualcuno di noi abbia fatto
un po' specie, a me sicuramente, il fatto di aver preso la parola
in quest'aula o comunque di aver sentito molti di noi prendere la
parola, anche semplicemente di vederci, perché di fatto ci eravamo
tutti quanti salutati pensando che, avendo fatto la scelta politica
di sciogliere il Consiglio, non ci sarebbe più capitato di vederci
almeno con questa compagine in quest'aula, invece ci troviamo,
perché poi dopo, ripeto quanto dissi la prima volta che presi la
parola in quest'aula: "il diavolo fa le pentole ma non i coperchi",
ci troviamo poi dopo a tutti gli effetti a distanza oramai di mesi
nuovamente qua ad aver ricevuto tutti politicamente il ben servito
per aver politicamente strumentalizzato una grandissima debolezza
della politica valdostana. Ci sono tutti e tre i colleghi, oltre al
sottoscritto, che hanno avuto la strana sfortuna di entrare in
quest'aula il 20 di dicembre del 2019 per motivi tristissimi, hanno
richiamato l'assoluta stranezza che tutti quanti noi, ma credo
tutti e 35 abbiamo provato nel corso di questi mesi per quanto
accaduto.
Io ovviamente a livello istituzionale e personale rivolgo un
pensiero ai Valdostani che purtroppo sono deceduti a causa del
Covid o col Covid e alle loro famiglie, ma non mi sento all'altezza
e non ritengo sia corretto, ovviamente a titolo personale,
impostare un qualsiasi intervento di natura politica, perché questo
è il dibattito generale nella presentazione di un disegno di legge,
trattando tematiche che non mi attengono e sulle quali non posso
non solo non portare nessun tipo di contributo, ma rischiare
addirittura di toglierne. Quello che invece a me ha colpito molto
della prima parte del dibattito politico su questo disegno di legge
è la terminologia che molti di noi hanno utilizzato e continuano a
utilizzare, senza nessun tipo ovviamente di commento di sorta, ma
più come un'osservazione dall'esterno; sono stati utilizzati
concetti come le "forche caudine", una "guerra di posizione",
spesso si fa attinenza a tutta una serie di metafore rispetto al
passaggio da situazioni di posizione o guerre di posizione che dir
si voglia rispetto ad approcci più da guerriglia o più attinenti,
ad esempio, a situazioni che non prevedevano il fatto che due
schieramenti si confrontassero l'uno di fronte all'altro. Io
ritengo che questo sia uno dei motivi per i quali la politica
valdostana tutta, noi compresi, mi prendo anch'io il mio
trentacinquesimo di responsabilità, tutti e 35, abbiamo
probabilmente portato quest'assise a uno dei livelli più bassi
della sua storia. Dato questo paradosso però, sul quale, secondo
me, tutti quanti dobbiamo fare
mea culpa
, è anche il caso di
fare un'analisi però molto corretta e puntuale rispetto al fatto
che noi facciamo politica e non ci troviamo a confrontarci in campo
aperto piuttosto che nella piana e sulla collina del Little
Bighorn, citando il collega Barocco oggi; è un appassionato di
storia, lo sono anch'io, ho passato tanti anni della mia vita a
leggere dei nativi americani e trovo assolutamente interessante il
fatto che durante la giornata... e anche da un'osservazione
politica che faccio, tra virgolette, come parte in causa ma anche
da soggetto che osserva in maniera privilegiata una cosa che da
solo sei mesi ha cominciato a vedere applicare... rende benissimo
il motivo per il quale tutti quanti siamo andati a casa e rende
anche benissimo il fatto che, in realtà, i numeri non esistono da
nessuna delle parti.
Ci sono dei colleghi in quest'aula che presentano un modello di
guerra da posizione, quindi quello che poi è stato superato di
fatto con la prima guerra mondiale con le guerre di trincea, uno
schieramento contro l'altro. Normalmente quelli che resistevano di
più portavano poi di fatto teoricamente a vincere le battaglie, ma,
in realtà, come sa chi queste cose le ha studiate, le battaglie si
vincevano da sole per altri motivi. Si è poi arrivati a fare delle
citazioni rispetto a guerre navali di ordine nipponico, piuttosto
che approcci di natura difensivistica che hanno portato... e sono
state perse tantissimi anni prima, si è poi arrivati addirittura a
citare Cavallo Pazzo, Tashunka Uitko, Tatanka Yotanka... ero matto
quando ero giovane per cui me li studiavo anche in lingua lakota...
tutta una serie di aspetti di riferimento, ma anche questo altro
approccio, che è quello più consono all'attuale Governo regionale,
quindi quello da "Aventino" tanto per essere chiari, per tornare di
nuovo alle "forche caudine" della collega Pulz, a tutti gli effetti
risultano presentare un modello che è quello di un confronto nel
quale non si media. La cosa divertente è però che oggi ci sono un
disegno di legge supportato da alcuni consiglieri regionali che
supportano il Governo, io ho apprezzato molto quanto detto dal
Presidente ieri; è una presa d'atto sicuramente, ma va anche
detto... perché poi abbiamo dei cittadini valdostani che non ci
hanno capito, probabilmente non stanno capendo neanche me e faccio
mea culpa
immediatamente, però non hanno capito le cose che
sono state presentate. Qualche amico mi ha scritto dicendo: "ma
com'è possibile che un Governo non abbia i voti per supportarlo?".
Per provare a spiegarglielo, ci metterei un paio di giorni, quindi
alla fine della fiera gli ho detto: sai cosa c'è? Se usciamo da
quest'aula, poi facciamo due chiacchiere e ti spiego quelli che
aprioristicamente dovrebbero essere dei criteri da matematica o
aritmetica elementare, cioè il fatto che la maggioranza relativa di
35 sia 18, però a tutti gli effetti come si è arrivati a queste
cose è veramente troppo difficile, noioso e brutto da raccontare,
per cui la cosa più opportuna sarebbe quella di sorvolare.
Abbiamo pertanto delle situazioni assolutamente paradossali in
termini governativi e amministrativi, abbiamo dall'altra parte però
anche una proposizione sulla quale devo fare assolutamente i
complimenti - glieli ho già fatti privatamente - ai colleghi che
hanno presentato un contro assestamento. Apprezzo anche l'approccio
che è stato esplicitato nell'essere così chiari, nel dire chiaro e
tondo come si vuol vedere una parte della Valle d'Aosta e, tra
l'altro, ripeto, ho anche avuto occasione di dirglielo
amministrativamente, che parte da un assunto, cioè dal fatto di
prendere dei soldi da un accordo politico che è stato fatto dal
Governo nei confronti degli Enti locali per dire: "noi una parte di
quei soldi li gestiremmo così". Queste sono due posizioni diverse
rispetto a come vedere il disegno di legge n. 60. Peccato però che
in questa sede noi ci troviamo a fare politica e nel fare politica
una delle cose dalle quali bisogna partire e uno dei presupposti
sui quali bisogna assolutamente tararsi non sono le proprie
posizioni personali ma sono i risultati concreti che si ottengono
attraverso la somma arte umana, lo diceva già Pericle, che
fondamentalmente è contemperamento di interessi, quindi il fatto di
mediare rispetto a delle posizioni date. Perché questo? Questo di
fatto avviene sempre, soprattutto in una democrazia assembleare
come quella prevista dallo Statuto valdostano. Addirittura anche le
posizioni possono cambiare secondo quanto quest'Assemblea decide. A
maggior ragione questo avviene nel momento in cui ci si trova a
dover prendere, in un momento delicatissimo per la storia della
Valle d'Aosta, delle posizioni politiche, amministrative in un
momento in cui il Consiglio regionale è sciolto, cioè noi prima di
tutto abbiamo deciso tutti e 18 - qualcuno con motivazioni più o
meno valide, cioè almeno politiche: pensava di vincere le elezioni,
qualcun altro non ho ancora capito perché - di sciogliere questo
Consiglio. Nel momento in cui si è sciolto questo Consiglio,
coerentemente il Consiglio non può far altro - tra le altre cose
non dovremmo neanche esistere in questo momento - che cercare delle
soluzioni; perché, siccome la maggioranza relativa per approvare un
atto è 18 e noi ci troviamo nella condizione che nessuno dei
gruppi, gruppetti, sottogruppetti - lasciamo da parte le
appartenenze politiche - riesce a raggiungere il numero di 18, a
tutti gli effetti una qualche mediazione va trovata per forza.
Ora, ci sono dei gruppi politici, delle filosofie politiche che
nel corso degli ultimi 15-20 anni hanno smarcato una serie di
termini politici in maniera negativa, per cui oggi in Italia non si
può parlare di contemperamento di interesse perché viene
immediatamente in mente il termine "inciucio"; in realtà è una
visione scorretta di quella che in realtà è un'arte politica e cioè
mettersi d'accordo. Siccome noi siamo 35, rappresentiamo 126.500
Valdostani, capite bene che, se dovessero mettersi d'accordo
126.500 Valdostani, sarebbe impossibile arrivare a una sintesi.
Esiste una roba che si chiama democrazia rappresentativa e cioè il
potere del popolo che sceglie dei rappresentanti, noi siamo i
rappresentanti - ahimè, facciamoci delle domande - di questi
126.500 abitanti della Regione Autonoma Valle d'Aosta e codesti 35
hanno già delle difficoltà a trovare delle mediazioni tra di loro,
per cui capite bene che il mestiere, il lavoro, l'arte della
democrazia è difficilissimo da raggiungere. Essendo difficilissimo
da raggiungere, è naturalmente non un inciucio il fatto che si
provino a trovare delle mediazioni, ma il fatto che a tutti gli
effetti, se noi oggi ci troviamo nella condizione di lasciare le
cose come stanno, noi abbiamo il Consiglio regionale diviso in tre
parti da 11, 12, 13 e via discorrendo. Siccome nessuna di queste
tre parti fa 18, capite bene che quello che ci dicono giustamente
per strada i Valdostani e cioè: "che cavolo state facendo? Perché
perdete tempo?"... la Valle d'Aosta si è trovata in una situazione
difficilissima, ci siamo trovati nella condizione addirittura di
dover gestire una pandemia senza un Consiglio regionale eletto ma
addirittura sciolto, ci troveremo addirittura nella situazione di
dover gestire determinati tipi di crismi attraverso la
prorogatio
, ebbene tutto quanto questo diventa
incomprensibile per le persone che si trovano in difficoltà,
verissimo. Ebbene sappiate, per quegli appassionati che ci stanno
seguendo da casa, perché li si può definire solo in tal senso, e
che spero mantengano questo tipo di passione pur ascoltandoci, a
tutti gli effetti questo è l'unico posto nel quale il fatto di
parlare, di trovare mediazioni, di cercare posizioni per dare delle
soluzioni non si chiama "inciucio" ma si chiama "politica". È
quindi giusto che i colleghi parlino trenta minuti per presentare
ognuno la loro proposta, è giusto che vengano fatti degli
emendamenti, è giusto che si trovino delle mediazioni ed è giusto
che, rispetto a un disegno di legge che ha avuto un percorso molto
particolare, sicuramente con tante carenze sia politiche che
amministrative, siano stati presentati da questo Consiglio, un po'
strano da parte del Governo ma comunque sia in senso lato ci può
stare, delle proposte politiche, delle proposte migliorative.
Qualcuna di queste proposte verrà approvata, qualcuna di queste
proposte non verrà approvata. Addirittura una volta che finiremo
dopo 30-45 minuti di intervento ciascuno, questa roba che per
qualcuno sembra una cosa strana ma che in realtà è politica e si
chiama fondamentalmente esplicitare la propria posizione... ma
perché è necessario esplicitare la propria posizione? È necessario
esplicitare la propria posizione sia per dare dignità a quest'Aula,
che ha sempre più bisogno di dignità. Ricordatevi sempre,
ricordiamoci sempre che anche se i frutti sono così lontani
dall'albero, l'albero della democrazia non è degnamente
rappresentato dai frutti ma è più importante dei frutti stessi.
Insomma se non siamo 35 consiglieri regionali buoni, non buttate
anche l'albero nel falò, buttate solo noi 35. Ricordatevi però
sempre che Place Deffayes, che questa stanza è la massima
rappresentazione democratica che questa Regione deve avere e
speriamo che nel futuro sia meglio rappresentata che da noi, però a
tutti gli effetti rimane fondamentale il fatto che questo rimane e
deve rimanere il luogo della politica.
Una volta che noi ci troveremo a dover dibattere di queste
tematiche e smetteremo di parlare di politica, entreremo nel merito
rispetto agli aspetti più amministrativi, cioè il fatto che,
dovendo discutere un disegno di legge, questo disegno di legge è
composto da una serie di articoli, questi articoli in parte
vogliono essere cambiati da qualcuno di noi, perché ognuno di noi
pensa che questo provvedimento possa essere migliorato. Prima di
arrivare addirittura a parlare di questa roba, ci sentirete di
nuovo dire, magari per mezza giornata, tre quarti di giornata,
eccetera, una roba che si chiamano "ordini del giorno" nei quali
politicamente diremo ancora altre cose, che agli occhi di uno che
pensa che perdiamo tempo in realtà sembreranno ancora più strane.
Non è così, anche in quel momento lì noi staremo facendo politica,
perché anche nel corso di questi mesi, nonostante io sono passato
per quello che fino all'ultimo minuto in zona Cesarini ha cercato
di evitare che il Consiglio regionale andasse a casa il 14 di
febbraio... mi sono beccato del "poltronaro" da buona parte dei
miei colleghi e da buona parte della Valle d'Aosta, ma io non
ritenevo corretto utilizzare in maniera impropria una roba come la
scadenza dei 60 giorni previsti dall'articolo 15 del nostro Statuto
senza trovare un accordo politico, fosse la maniera giusta per
togliere legittimità a un'assise eletta dopo 18 mesi, per lo stesso
motivo, in piena coerenza, nei mesi che poi sono intercorsi da
quando il
lockdown
ci ha chiuso tutti in casa... non voglio
citare il collega Barocco nuovamente... ma a tutti gli effetti noi
abbiamo passato tutti quanti, con tutte le difficoltà del caso,
delle intere ore a lavorare, discutere e dibattere su posizioni
diverse. È capitato per la legge n. 4, è capitato per la legge n. 5
ed è capitato anche per il disegno di legge n. 60. Addirittura,
naturalmente sulla legge n. 5 siamo arrivati ad avere l'unanimità
in commissione e 34 voti a favore su 35 in Consiglio regionale, ma
anche quello è stato frutto di mediazioni; mediazioni che poi nella
traduzione amministrativa possono aver avuto delle incomprensioni,
incomprensioni che hanno fatto arrabbiare i Valdostani. Ci può
stare, però sappiate che la politica e l'amministrazione sono una
cosa molto complessa e non sempre i tempi della politica e
dell'amministrazione coincidono con le necessità che poi ognuno di
noi vive nella propria quotidianità. Oggi arriviamo alla fine di un
percorso, ci abbiamo messo troppo tempo. Quando dico "fine del
percorso", capiamoci bene cosa intendo dire, perché vi ho appena
finito di dire che passeremo qui ancora del tempo, arriviamo alla
fine di un percorso politico-amministrativo che è durato due
mesi.
Per strada capita anche in pausa pranzo che degli sconosciuti ti
fermino, se ti riconoscono più o meno, se vedono la spilletta sul
bavero della giacca, ti dicono: "che cavolo state facendo?".
Ebbene, a tutti gli effetti non stiamo facendo nulla di diverso da
quello che dovrebbe essere il nostro mestiere, che in alcuni
momenti è molto difficile. Applicarlo in un momento pandemico con
un Consiglio regionale sciolto e in
prorogatio
è ancora più
difficile, soprattutto quando le uniche scelte che puoi fare sono
quelle indifferibili e urgenti. Ecco perché io dico da un punto di
vista personale - e, tra virgolette, è la prima volta che torno
quasi agli fausti o agli infausti del comune parlando addirittura
più di dieci minuti in quest'Aula - che probabilmente la posizione
che tutti quanti noi cercheremo di avere nei prossimi giorni,
esponendoci, esprimendoci e alla fine votando o non votando questa
legge è sicuramente un approccio politico che ha l'obiettivo di
migliorare un disegno di legge, che però rimane fondamentale per la
Valle d'Aosta in questo momento.
Dalle ore 15:59 assume la Presidenza il vicepresidente
Distort.
Distort (Presidente) -
Ha chiesto la parola per secondo
intervento il collega Cognetta.
Cognetta (VDALIBRA) -
Anch'io romperò la tradizione che
normalmente mi contraddistingue nel fatto che faccio degli
interventi molto brevi, poi in discussione generale al massimo
intervengo una volta, invece devo dire che la sollecitazione del
collega Marzi mi ha acceso una sorta di lampadina. Ha fatto un
intervento devo dire molto importante: ha cercato in qualche modo
di riassumere, da un punto di vista strettamente politico e senza
dare nessun giudizio, qual è la situazione che si è creata dal
primo giorno che è nata questa legislatura, perché la divisione in
tre c'era già allora. Io che l'ho vissuta dall'inizio però devo
soltanto permettermi di darle due spunti di riflessione, come lei
ne ha dati a me quando ha fatto questo suo intervento, quindi esco
per un momento da questo disegno di legge, ma, visto che stiamo
facendo un ragionamento più ampio, è giusto, secondo me, che
esprima la mia opinione rispetto a quello che ho visto in questi
due anni.
Vede, collega Marzi, è inusuale che mi rivolga direttamente a
lei perché lei non è il Governo, dovrei parlare al Governo, però è
giusto che sia chiara una cosa: buona parte dei problemi che ci
sono stati sono stati creati dal suo gruppo, capisce? Cioè se lei
ha seguito un attimo il periodo precedente a quello della sua
entrata, e anche il motivo per cui è entrato... comunque sia
arrivano da lì, perlomeno dalla sua lista ma anche dal suo gruppo.
Allora mi va bene tutto, mi va bene l'analisi che ha fatto, mi va
bene il fatto che ci sia una rappresentanza politica che non
funziona, mi va bene il fatto che non si sia giunti a una sintesi,
però, guardi, giusto per darle ancora un altro spunto, c'è chi ci
ha provato a fare sintesi, perché c'era in II Commissione quando si
è fatto la legge n. 5 qualcuno che ha lavorato per trovare una
sintesi, giusto? L'ha ammesso anche lei. Anche su questo io potevo
presentare 50 emendamenti di abrogazione degli articoli, non
scrivere assolutamente nulla, non sforzarmi di fare nessuna
proposta e dire semplicemente che faceva schifo e che erano
marchette e poi mi mettevo su ogni articolo che non mi piaceva a
dire: questo articolo va abrogato perché così, così e così, è una
marchetta, e così via. Non fare nessunissimo sforzo, non dare
nessunissima indicazione e ottenere così un risultato, faticavo di
meno e facevo più scena, invece penso che da un certo punto di
vista... forse anche per l'esperienza maturata in quest'aula in
questi anni, ho preferito fare un altro tipo di ragionamento. Provo
a fare delle variazioni, neanche tanto grandi, per dare delle
risposte verso l'esterno migliori di quanto scritte qui dentro.
Allora la mancanza di sintesi, se vogliamo proprio dirla tutta,
vale per tutti e tre i gruppi, identificando per gruppi le tre
fazioni che si muovono come le ha giustamente indicate lei, ma tre
quarti dei problemi vengono dal suo gruppo, ma non perché voglio
darle un'etichetta, che sia chiaro, ma perché è la storia di ciò
che è accaduto. Perché quando uno, per esempio, sul bilancio lo fa
mandare avanti e indietro due o tre volte, com'è successo qui a
gennaio, ed è successo quello che sappiamo, non è che è successo
per caso. Penso di non dire delle eresie rispetto a questo. Allora
un esame di coscienza ce lo dobbiamo fare tutti, perché se tu fino
al giorno prima discuti con uno dei due gruppi per trovare un
accordo e il giorno dopo te lo vai a vendere dall'altra parte,
quello sì che crea un problema, siete d'accordo o no? Politicamente
può creare un problema, no? Perché se io e lei ci mettiamo
d'accordo su un emendamento e va tutto bene, arriviamo fino in
fondo e poi all'ultimo momento io, per dire, cambio idea, lei
magari si arrabbia. Che ne dice? Può succedere, e questa è politica
di alto livello o di basso livello? E poi quando ci si viene a
raccontare a noi, a me in particolar modo, che forse non bisogna
più dare il pesce ma insegnare a pescare... e lo si viene a dire a
me che l'ho raccontato per filo e per segno! Se c'è uno che ha
sempre detto che i soldi a pioggia non vanno bene... caspita, vi
prendo i verbali, vi faccio un libro così di tutte le volte che
l'ho detto. Allora poi uno, se vuole stare un attimo attento, mi
sembra perlomeno non convergente tra di voi qual è la linea di
pensiero, perché io e il mio collega ce l'abbiamo molto chiara.
Potremmo dire soltanto chi è più all'estremo dell'altro, forse
giochiamo a superarci sull'estremità, ma non che divergiamo. Lei
invece con questo intervento ha fatto emergere una divergenza
gigantesca, a meno che il suo intervento non sia un intervento di
facciata, ma io non credo che lei sia così, io credo che lei
l'abbia detto perché ci crede e quello che sto dicendo io è perché
ci credo, è perché l'ho visto.
Per concludere, così non perdiamo altro tempo e andiamo avanti
in questo dialogo a due che però penso sia un'analisi di tutto
quello che è accaduto fin adesso, se non si è trovata la soluzione
a un Governo quando lei giustamente al termine dei 60 giorni fece
quella proposta, non si è trovata perché c'è qualcuno che qui
voleva a tutti i costi sedersi lì dove c'è seduto il presidente
ad interim
Testolin. È questo il punto e questo se lo
ricorda anche lei. La maturità politica che dovrebbe in qualche
modo far arrivare a un punto nel quale chi veramente ha a cuore
quello che sta succedendo o fa un passo indietro, o cede su qualche
cosa, o trova una sintesi politica, ovvero fa quello che lei dice,
giustamente un accordo politico, si trasforma poi per tanti
l'accordo in un inciucio, e l'ho visto tante, tante, tante volte e
mi è stato chiesto in tante, tante, tante occasioni - parlo
soprattutto della passata legislatura ma qualcuno anche in questa -
di fare la stessa cosa. È questa la differenza: che chiunque di noi
qui dentro può trasformare un accordo in un inciucio, tutto qua,
poi c'è chi lo fa e chi non lo fa. La vera differenza che io vedo
rispetto al suo ragionamento quindi è che probabilmente lei in
questo momento è seduto in una situazione nella quale non dovrebbe
sedere se ha veramente convinzione di ciò che ha detto, perché
l'artefice del problema più grande arriva da lì.
Presidente -
Ha chiesto la parola la collega Russo.
Russo (M5S) -
Io volevo solo dire due parole al collega
Nogara, ma in realtà anche a tutta l'Aula e al collega Peinetti
rispetto ad alcune osservazioni che ha fatto questa mattina sulla
situazione sanitaria della nostra regione. Allora, io sono in
Consiglio da soli due anni e vi assicuro che l'approccio che ho
avuto nei confronti di tutti i provvedimenti su cui ci siamo dovuti
esprimere, su cui ci dovremo esprimere non è stato certamente
quello delle marchette, che peraltro era un termine che non faceva
parte dalla mia testa, cioè io non ho la lente di ingrandimento
"marchette", questo non ce l'ho e non ce l'ho mai avuta. Mi dovete
perdonare però, perché quando in una legge, in questa, non trovo
progettualità, non trovo visione, sono stati destinati soldi a
pioggia, l'abbiamo detto tutti, l'abbiamo confermato tutti, quindi
non è che dico una grande novità, quando durante le audizioni - e
questo lo voglio dire - i portatori di interesse danno del tu ai
colleghi Consiglieri e ai Presidenti della Commissione con un
linguaggio familiare che poco si addice al nostro contesto
istituzionale, quando trovo una sproporzione importante tra la
determinazione delle risorse finanziarie a favore della comunità e
quelle invece a vantaggio di piccoli settori, queste scelte mi
sanno di consenso elettorale. Questo semplicemente.
Rispetto al collega Peinetti, mi dispiace veramente molto che un
medico utilizzi i dati sanitari, che sono oggettivi e che sono
nazionali, e li interpreti in modo personale, un po' come dire
pro domo sua
. Io sono sicura che lei è un medico molto
valido e molto in gamba, sa benissimo quanto la raccolta di dati
sanitari sia essenziale per tutte le scelte di progettazione
sanitaria. Lo sono sempre ma durante un'epidemia ovviamente sono
ancora più importanti, perché si modula l'intervento rapidamente in
base ai dati che si raccolgono, sennò non eravamo in una pandemia,
eravamo in una situazione ordinaria.
Un affondo sulle strutture socio-sanitarie. Le strutture
socio-sanitarie sono state abbandonate dall'Azienda USL, lo abbiamo
capito e gli stessi auditi ce l'hanno detto: ce l'hanno detto
alcuni con un tono più forte, altri con un tono più leggero, ma
alle nostre domande ci hanno fatto capire che la Direzione
dell'Azienda USL non è stata in grado di supportarle in questo
momento. La sanitarizzazione di tutte le strutture o di molte
strutture socio-sanitarie l'abbiamo già detto a dicembre quando
abbiamo fatto forse l'ultimo Consiglio "normale", tra virgolette,
quindi non ha senso se non si fa una valutazione dell'insieme. Io
vi dico che credo che sia per le strutture per anziani private, sia
per quelle pubbliche ci sia necessità - e infatti ho presentato un
emendamento in questi termini, che è un emendamento molto più fine
rispetto a quello che avete presentato voi - importante di una
direzione sanitaria unica per tutte le strutture socio-sanitarie
private e pubbliche, perché noi abbiamo già i direttori di
distretto, quindi fare sì che in tutte le strutture ci sia un
medico e un infermiere, non lo so, può essere una soluzione ma in
questo momento non abbiamo i dati per capirlo a mio avviso.
Un'ultima osservazione sempre sulle parole del collega Peinetti.
Lei ha continuato a dire "dobbiamo", "dobbiamo fare", come se ci
fosse un'intenzione, cioè come se dovessimo ancora fare delle cose,
ma in realtà quello che a me è chiaro, ma penso a tutti noi, è che
noi adesso non abbiamo solo il problema del Covid - e se ci sarà
una seconda ondata, probabilmente saremo più preparati - ma abbiamo
un altro grande problema: l'interruzione di tutte le attività
ospedaliere dei distretti. Oggi un collega probabilmente presenterà
un ordine giorno proprio su questo, cioè sappiamo benissimo che
abbiamo un problema perché a oggi le attività degli ambulatori
ancora non sono attive. Adesso quindi dobbiamo velocemente
allungare gli orari delle prestazioni, perché sennò non ne usciamo
mai più, abbiamo il problema delle liste d'attesa importantissimo.
Come facciamo? Dobbiamo fare rapidamente degli investimenti sulla
telemedicina, ma non sono investimenti sulla struttura, dobbiamo
fare investimento sui medici che poi dovranno fare telemedicina,
perché mettere la struttura digitale va bene, dobbiamo metterci i
soldini e va bene così, noi dobbiamo formare i medici per fare la
telemedicina, che non è assolutamente banale, e poi dobbiamo fare
un'altra cosa preziosissima, io credo che i medici di medicina
generale ci ringrazierebbero: dovremmo fare una formazione
importante con loro per fargli capire quali sono le prestazioni
sanitarie necessarie per i nostri cittadini e quali no, perché così
andiamo a evitare che si intasino ulteriormente le liste d'attesa.
Io mi chiedo: ma tutto questo quand'è che vogliamo farlo? Cioè lo
stiamo già facendo? Io chiedo veramente scusa, ma io a oggi,
nonostante sia qui, nonostante mi informi sempre su quello che
avviene a livello sanitario in particolare, non ho ancora capito
cosa sta facendo la nostra Direzione e cosa sta facendo la
task-force
, se c'è ancora, se sta lavorando. Sono queste
quindi le mie preoccupazioni.
Dalle ore 16:11 riassume la Presidenza la presidente
Rini
.
Rini (Presidente) -
Per secondo intervento, la parola al
collega Peinetti.
Peinetti (UV) -
Ringrazio la collega Russo perché sarei
comunque intervenuto dopo, comunque in ogni caso forse mi sono
spiegato male, forse non sono stato abbastanza chiaro nel mio
intervento. Innanzitutto io non faccio e non sono l'Assessore alla
sanità, sono un Consigliere come lei, collega Russo, e quindi posso
fare delle proposte. Faccio delle proposte, le ho fatte qui in aula
questa mattina, ho portato delle proposte che sono in linea a
quello che stabilisce il decreto legislativo n. 34 previsto dallo
Stato, che ci dice di fare certe cose e di farle entro un certo
periodo, che, ahimè, è già addirittura scaduto, e che è stato in
parte prorogato perché nessuna delle Regioni italiane è riuscita a
mettersi in regola.
Penso quindi che noi dobbiamo partire da delle proposte e in
questo caso... lo ha detto anche lei adesso: "dobbiamo, dobbiamo,
dobbiamo". Io quello che posso fare è questo: fare delle proposte,
dopodiché non sono io che decido se le proposte vanno avanti o no.
Ho spiegato quali sono le mie proposte in termini strutturali,
quello che io credo si dovrebbe fare all'interno del Parini per
mettersi a norma in base al decreto legislativo n. 34. Più di
quello io non posso fare, non ho altre armi, posso cercare di
ridirlo, lo ridico un'altra volta, lo posso ridire venti volte,
dopodiché se si fa, bene, se non si fa, non sono io che decido.
Prima cosa.
Seconda cosa: io non ho detto che le cose hanno funzionato
perfettamente, l'ho ribadito più di una volta, ho ridetto che ci
sono stati dei problemi, ho portato delle cifre. Le cifre non sono
solo cifre: 29 deceduti nelle strutture sanitarie delle micro di
Covid sono dati ufficiali, non è che glielo dico io, è una cifra
interpretabile, è una cifra reale. Io quello ho detto, che,
purtroppo, sono comunque tanti, sono il 20 percento, il 19 virgola
qualcosa dei pazienti deceduti in questa emergenza e sono
concentrati in sei strutture sanitarie. Di queste una in particolar
modo ne ha avuti 14, questi sono dati che immagino abbia anche lei,
quindi li avrà visti anche lei, non è che li ho visti solo io e
sono dati che ci devono far riflettere, perché evidentemente c'è
stato qualcuno che è stato più bravo e qualcuno che è stato meno
bravo, qualcuno che è stato più fortunato e qualcuno meno
fortunato.
Ora, io non voglio fare la difesa d'ufficio di nessuno, io credo
di aver avuto in questa emergenza lo stesso ruolo che hanno avuto
tutti gli altri Consiglieri, cercando di dare il mio contributo
fattivo dove potevo darlo, dove potevo cercare di inserirmi con
delle proposte pubbliche, con delle proposte articolate, come ho
fatto questa mattina, e credo che da lì noi dovremmo partire. Poi
sono d'accordo che ci sono molte cose che vanno migliorate, che
vanno riviste: un atto aziendale che è fermo da troppo tempo perché
manca purtroppo lo strumento per poterlo rifare, c'è una Direzione
generale che non c'è. Ci sono delle cose che quindi vanno riviste,
che vanno rimesse in moto, io non so se si possono fare oggi o si
possono fare domani, certo che ci sono delle cose che noi dobbiamo
fare oggi perché sono legate all'emergenza ed è quello che noi
possiamo fare ed è il motivo per cui siamo ancora qui, altrimenti
qua non ci saremmo già più se non ci fosse stata l'emergenza Covid,
noi saremmo già da un'altra parte, ci sarebbero già degli altri
Consiglieri qui dentro, quindi non saremmo più noi qui a discutere,
io e lei o io e gli altri Consiglieri assieme su che cosa fare.
Questo è il compito che ci è stato dato. Noi ci dobbiamo muovere in
questo perimetro. Dire cosa possiamo fare per fronteggiare
un'eventuale recrudescenza del Covid per quanto attiene ovviamente
all'emergenza sanitaria e che cosa fare per l'emergenza economica.
Questi sono i nostri due compiti. Io devo dire che sono anche
d'accordo con chi ha detto questa mattina che è inutile andare a
fare voli pindarici oltre, cioè non è compito di quest'Assise, di
questa Giunta e di questo Consiglio fare voli pindarici: il compito
di questa Giunta e di questo Consiglio è quello di cercare di dare
degli indirizzi per cosa fare nell'immediato, fino alle prossime
elezioni, finché ci sarà un nuovo Governo che deciderà che cosa
fare del futuro. È inutile che decidiamo noi l'atto aziendale, noi
diamo mandato all'azienda di fare oggi un atto aziendale? Noi
possiamo essere in grado di fare in questo momento un piano
sanitario regionale? Noi siamo in grado in questo momento di dire
come fare l'ospedale nuovo? Io non credo che noi siamo in grado di
farlo e non penso neanche che ci riusciremo.
È inutile quindi, dobbiamo uscire dall'equivoco, o da una parte
diciamo che non c'è programmazione, o dall'altra parte diciamo che
dobbiamo limitarci a quello. Io credo che sia questo il nostro
compito già di per sé titanico. Io quindi non voglio giocare con i
numeri, che è una cosa che non mi piace, anche perché, quando si è
abituati a fare un certo mestiere, i numeri sono numeri. Quando si
parlava delle microcomunità, abbiamo citato comunque un numero: 29
deceduti, che sono tanti comunque e che rappresentano il 20
percento. Ora, è stato fatto bene in molti posti e non è stato
fatto bene in altri. Ci saranno probabilmente altre autorità che
decideranno se ci sono delle colpe. Certo che, di fronte a
un'emergenza di questo tipo e a una cosa di questo genere che in
quest'aula nessuno di noi aveva mai visto prima, non è stato facile
confrontarsi.
Detto questo, ribadisco quello che ho detto questa mattina: non
si tratta di assolvere nessuno e non si tratta assolvere un sistema
a prescindere. Ci sono state sicuramente delle cose che non hanno
funzionato, delle cose che potevano funzionare meglio, ma alcune
cose hanno funzionato bene, altre meno bene, quindi penso che
bisognerà trarre da questo insegnamento cosa fare nel prossimo
futuro immediato. Dopodiché non saremo più noi a gestire quello che
succederà credo da ottobre, novembre, dicembre, quando ci sarà una
nuova Giunta, che cambierà completamente, anche stravolgendolo
quello che noi oggi dobbiamo fare da qui a settembre, che è quello
che ci dice il decreto legislativo n. 34.
Presidente -
Per secondo intervento, la parola al collega
Ferrero.
Ferrero (VDALIBRA) -
Una rapidissima precisazione. Dato
che il collega Peinetti dice appunto che i numeri sono numeri,
bisogna anche tenere conto che non bisogna dare i numeri e, quando
si parla di decessi, i 147 decessi ad Aosta confrontati con le
province di Biella e Vercelli, bisogna vedere... ma quanti abitanti
ci sono in Valle d'Aosta e quanti abitanti ci sono nelle province
di Biella e Vercelli? Perché qui ce ne sono 130.000, lì ce ne sono
circa 180.000. Allora se mi dice che 208 a biella e 219 a Vercelli,
oh che paura! e da noi 147 decessi è andata bene, io dico: no,
perché se lei fa una semplice proporzione, può vedere
tranquillamente che effettivamente noi siamo allineati con i dati
delle peggiori regioni a livello di Covid. Anche su questo quindi
bisogna iniziare a sgombrare il campo, perché sennò poi si equivoca
e la gente non riesce più a capire. Noi siamo allineati con il
Piemonte, che dopo la Lombardia assieme al Veneto sono le Regioni,
che sono state purtroppo messe peggio dal punto di vista del Covid.
Da noi quindi le cose potevano sicuramente andare meglio, siamo,
diciamo, al vertice dei peggiori in Italia. È inutile nasconderlo,
questo serve per ragionare su un'eventuale ricaduta della prossima
epidemia e su quanto è successo. Poi se uno vuole anche incensarsi
e pensare che qui sia andato tutto bene, per carità, è libero, però
se i numeri sono i numeri, i numeri sono questi.
Presidente -
Per secondo intervento, la parola al collega
Nogara.
Nogara (AV) -
No, volevo solo chiarire con la collega
Russo che io ho letto quanto ha detto lei: "le misure previste
nella legge sono solo - secondo voi - destinate a consenso
elettorale". Non le ho messo in bocca nessuna mancia o mancetta, ma
altri colleghi l'hanno detto durante il dibattito, ma non era
assolutamente riferito a lei perché io le ho letto questo.
L'altra cosa su quello che è stato messo a disposizione con
questa legge, col disegno di legge n. 60, ma è tutto discutibile.
Io, per esempio, il lavoro che è stato fatto dai colleghi della
Lega l'ho apprezzato, perché è stato un lavoro con un senso, nel
senso che poi si può essere d'accordo o non d'accordo politicamente
su quello che è stato fatto, ma lei sta giudicando un lavoro senza
dare un'alternativa. Io mi sono guardato tutti i vostri
emendamenti. È come quando al bilancio si chiedono delle cose fuori
dal normale che si sa che non si possono ottenere. Voi non le avete
neanche scritte, avete fatto degli emendamenti sulla sanità, per
carità, anche lì stesso discorso, sulla scuola. Per fare però un
discorso, come diceva lei, che qui si è dato poco e non nei settori
giusti... e fateci una proposta di bilancio. Fatecela per capire
come vedete voi un intervento del genere. Solo questo io intendevo
dire. Non volevo né offendere nessuno, né dire che qualcuno è più
bravo o più cattivo. Ecco, politicamente poi si può essere
d'accordo o non d'accordo sulle misure che si vogliono mettere in
piazza, però era questo che volevo intendere.
Presidente -
Ci sono altre richieste di intervento? Per
secondo intervento, la parola al collega Manfrin.
Manfrin (LEGA VDA) -
Raccolgo solo qualche spunto che è
uscito da alcuni colleghi relativamente alla collaborazione o non
collaborazione durante questa crisi ma anche eventualmente prima.
Facciamo un passo indietro. Ho apprezzato alcuni spunti del collega
Marzi, che ovviamente ho avuto modo di apprezzare durante la mia
esperienza nel Consiglio comunale, ho apprezzato soprattutto il
fatto che non ricordo una volta in cui il collega Marzi non abbia
utilizzato tutti i minuti a sua disposizione, quindi per la prima
volta ho potuto vedere che ha utilizzato solo metà del suo tempo e
questo è un merito che devo assolutamente ascrivere alla sua
capacità di sintesi di oggi. Quella che in realtà appunto era
contenuta nell'intervento del collega Marzi era una critica che,
devo riconoscergli, anche in questo senso ha avuto il coraggio di
portare avanti, c'è chi si è nascosto dietro alcune formule quasi
di circostanza: "lavoriamo per mettere insieme una squadra per dare
le risposte ai Valdostani", e sappiamo benissimo che l'obiettivo
era poter rimanere su quella sedia fino a fine legislatura, e ci
sono persone che, invece di dire: "lavoriamo per dare un miglior
futuro ai Valdostani perché noi, la progettualità e il futuro e
quant'altro", ha detto: "no, non ritengo sia opportuno sciogliere
il Consiglio", prendendosi anche i relativi insulti.
Il fatto di andare a sostenere delle posizioni anche di
difficile motivazione, giustificazione è una cosa che devo
assolutamente riconoscere al collega Marzi. Il problema però,
collega Marzi, è questo: lei è arrivato effettivamente, come ha
sottolineato il collega Cognetta, a Consiglio iniziato, ma io credo
che non le sarà sfuggito un dato, ovvero che la prima maggioranza
che ha potuto gestire la Valle d'Aosta per poco più di sei mesi o
sei mesi o poco meno, non lo so, è stata con un accordo di palazzo
fatta fuori, appunto messa in minoranza da un giorno all'altro, ma
soprattutto è nata con il voto determinante di un Consigliere che
poi è stato arrestato con un'accusa direi molto pesante e molto
grave. Ecco, il problema è che da quel momento in poi noi avevamo
chiesto - in realtà da quando è stato fatto poi il ribaltone -
politicamente che si lasciasse ai Valdostani scegliere quale doveva
essere il futuro Governo della Regione e non dedicando agli accordi
di palazzo la scelta di quale dovesse essere il futuro. Il problema
è che non siamo stati ascoltati allora, probabilmente qualcuno
pensava che noi avessimo l'unica intenzione di tornare a occupare
chissà quali posti di potere, e ricordo sempre, ma è bene farlo una
volta di più, che se avessimo voluto occupare qualche posto di
potere... posso assicurare a tutti quanti in quest'aula e posso
assicurare a tutti quanti i cittadini che ci ascoltano fuori che
abbiamo avuto centinaia di offerte, avremmo potuto accettarne una,
sia singolarmente, sia come gruppo, eppure non l'abbiamo fatto.
Evidentemente quindi non era quello che ci interessava o ci
interessa nel momento in cui c'è un'idea politica, una visione dei
valori condivisi e non un pastrocchio fatto soltanto per sedersi.
Dicevo, un Governo che era stato così gravemente appesantito da
quel voto determinante e che, a nostro avviso, inficiava anche la
validità di quella maggioranza, ma ovviamente questa è storia
passata, non avrebbe avuto, secondo noi, i titoli per poter andare
avanti, non aveva i titoli allora, non aveva i titoli dopo la
sospensione dell'allora Consigliere Rollandin e a maggior ragione
non aveva senso di proseguire dopo le dimissioni dei quattro
Consiglieri indagati anche lì per fatti molto gravi. È per quello
che noi abbiamo chiesto a più riprese le elezioni e spiace dover
constatare ad oggi che se in quel momento si fosse acconsentito a
mandare questa Regione alle elezioni, probabilmente avremmo potuto
affrontare questa crisi in maniera sicuramente più pronta e non
nella situazione di caos istituzionale con la quale abbiamo dovuto
affrontarla.
Il problema però, giustamente diceva di accordi e non accordi, è
in realtà un pochino più complesso, perché io ricordo in maniera
molto importante, nel mio primo intervento di ieri ho evocato
alcune immagini di quella crisi, ma ne voglio evocare un'altra:
eravamo tutti qui in quest'aula, durante la convocazione di una
Capigruppo, non so se questo ci è stato comunicato a tutti gli
appartenenti dei vari gruppi ma io questo al mio gruppo l'ho
comunicato e ci sono i verbali che testimoniano di quanto è
avvenuto, avevamo deciso una cosa molto semplice: siccome si era
creato un caos e le informazioni non arrivavano ma tantissimi
cittadini si rivolgevano a noi per avere delle informazioni su come
si stava evolvendo la crisi, su cosa doveva essere fatto per poter
preservare la propria salute e su quali erano le decisioni del
Governo, si era deciso in Capigruppo - mi pare addirittura
all'unanimità, ma sicuramente si era deciso - che il Presidente del
Consiglio e l'Ufficio di Presidenza in generale avrebbe dovuto
partecipare alle riunioni dell'Unità di crisi. Ebbene, anche se
quello in realtà non era un qualcosa che potesse far gridare
all'inciucio, ma era sicuramente un modo per coinvolgere almeno
anche una parte dell'opposizione, che avrebbe avuto delle risposte
da dare a delle persone che in quel momento davvero si trovavano in
una situazione di difficoltà. Ebbene, a questa decisione della
Capigruppo non è mai stato dato corso con una giustificazione o con
un'altra e questo è un grosso
vulnus
che si è creato, perché
noi ci siamo trovati nell'impossibilità di rispondere alle persone
su che cosa stava succedendo e su quali decisioni stavano
prendendo. Ma fosse stato solo questo, diciamo era grave ma quasi
digeribile; ci è stato spiegato che c'erano troppe riunioni che si
susseguivano da una parte, dall'altra e quindi era impossibile
partecipare all'Unità di crisi, che in realtà una vera e propria
unità di crisi non è che c'era perché il Presidente si riuniva con
uno, un Assessore si riuniva con l'altro e quindi io non ho mai
capito esattamente come funzionasse questa Unità di crisi. Il
problema però è anche un altro: che in un momento come questo,
effettivamente quando ci si richiama all'unità e alla
collaborazione, noi questo richiamo all'unità e alla collaborazione
lo abbiamo raccolto e lo ha ben definito e spiegato la collega
Spelgatti. Abbiamo evitato di fare polemiche, perlomeno polemiche
pubbliche, dopodiché abbiamo portato le nostre istanze anche in
maniera veemente, spesso dove si poteva farlo, in Commissione e in
Capigruppo, ma abbiamo evitato e addirittura abbiamo collaborato
alla scrittura di alcuni testi che poi sono diventati legge in
maniera proattiva e senza alcuna polemica. Ecco, da tutto questo
però cosa ne abbiamo raccolto? Ne abbiamo raccolto che noi venivamo
bombardati di annunci, di conferenze stampa, anche qui convocate
con poco preavviso, di cui non ci veniva informato preventivamente
di cosa si sarebbe parlato; i dati che oggi ci arrivano via
mail
sull'evolversi della crisi, sui bollettini e
quant'altro non ci venivano mandati, oggi ci vengono mandati via
mail, adesso che la crisi sta scemando, invece prima nessun
bollettino ci veniva inviato via mail per sapere com'era la
situazione. Probabilmente qualcuno pensava che poter essere
depositario di queste informazioni importanti poteva portarlo ad
avere una condizione di superiorità rispetto agli altri e magari
poter essere protagonista di risposte che potevano metterlo in
buona luce, io questo provo a ipotizzarlo, ma io sono sempre molto
maligno nei miei ragionamenti, o probabilmente non si ritenevano
degni tutti i membri di questo Consiglio di poter essere messi a
conoscenza delle informazioni che quotidianamente arrivavano. Io
ritengo che effettivamente un comportamento responsabile avrebbe
invece richiesto che si trovasse un modo per dare in maniera
precisa e efficace prima che diventasse di dominio pubblico e prima
che si facessero le conferenze stampa, si trovasse un modo per
comunicare con tutti, dare gli aggiornamenti magari quotidiani,
dare le informazioni che si richiedevano, anche soltanto un canale
per comprendere col Governo cosa dovevano fare i cittadini, a chi
dovevano rivolgersi e cosa, come poter formulare le proprie
richieste, le proprie criticità perché in quel momento
evidentemente c'era un sistema davvero che non era comprensibile.
Ecco, il problema è proprio questo: che a distanza di tempo e a
distanza di quella mancata collaborazione, si arriva, si fanno
delle dichiarazioni: "daremo mille mila milioni a questo settore,
ne daremo mille mila a quell'altro, ne daremo mille milioni anche a
quelli lì", dopodiché arriviamo, vediamo questo provvedimento,
arriviamo qui in aula e ci viene detto: "sì, questo è il
provvedimento, però non abbiamo i voti per approvarlo. Dateci una
mano". Capite che potrà anche sembrare sgradevole... come dire?
l'espressione "pietire col cappello in mano", però purtroppo è
esattamente quello che pare. Perché se non ho i voti, evidentemente
il percorso che porta alla produzione di quel DL lo comincerò
prima, cercherò anche soltanto una condivisione, ma questo non è
stato fatto, poi anche soltanto se l'avessi tentato e non l'avessi
ricevuto, avrò la giustificazione di dire: "io ve l'ho chiesto", ma
nessuno mi ha detto nulla, nessuno ha raccolto questa sfida, invece
non è stato così.
Vengo a quanto dichiarato dal collega Nogara, non è che abbiamo
trovato di cattivo gusto il fatto che un'ex maggioranza proponga
degli emendamenti al suo stesso progetto di legge, il problema è
che sono stati presentati non soltanto degli emendamenti da parte
della maggioranza ma anche emendamenti da parte della Giunta e il
problema è che spesso emendamenti di maggioranza e di Giunta sono
addirittura contrastanti e opposti rispetto alla formulazione
originale dell'articolo: questo è il vero problema. Allora se un
Assessore riesce a scrivere un articolo, dopodiché emendarlo una
settimana dopo in aula scrivendo l'opposto, evidentemente un
problema c'è, non è che si dice che si è fatto tutto bene, tutto
male, qualcuno fa tutto bene e qualcuno fa tutto male. Se io avevo
un'idea ben precisa e una settimana dopo che ho depositato il DL su
cui ho lavorato per tre-quattro settimane con l'ausilio di tecnici,
di professori, di coordinatori, di dirigenti di consulenti e
quant'altro e lo cambio e mi viene l'idea di cambiarlo,
evidentemente risulterà molto meno comprensibile.
Dopodiché io credo, sempre lei, collega Nogara, che abbia
manifestato un certo fastidio quando si parla di mancette
elettorali e quant'altro, e sono d'accordo con lei, spesso alcuni
interventi poi da qualsiasi parte li si giri effettivamente possono
essere connotabili come quel tipo di idea, di impostazione. Il
problema è uno solo effettivamente: che, quando si parla di una
categoria e quando si fanno degli interventi su una categoria, si
possono fare degli interventi che sono genericamente diretti a una
categoria, pensiamo al mondo della scuola, così facciamo un esempio
ancora più largo, se io penso di fare un emendamento che vada a
dedicare al mondo della scuola nella sua interezza un intervento
per fare in modo che tutte le scuole abbiano delle dotazioni
organiche e fondi sufficienti per affrontare le necessità,
evidentemente fare un intervento che probabilmente potrebbe anche
portare del consenso per chi nel mondo della scuola, ad esempio,
fonda la propria base elettorale, facciamo un esempio, ma fare un
intervento che è calibrato su tutto quel settore; se io invece
andrò a dire che soltanto in quella scuola specifica, soltanto un
piccolo settore di quella scuola o soltanto una categoria di
docenti saranno oggetto di quell'intervento, evidentemente il
sospetto che la mia volontà di legislatore di andare a dedicarsi su
quello specifico settore per un mero interesse di bottega sarà
molto più forte; evidentemente ho fatto l'esempio della scuola
proprio perché non ci sono stati interventi di questo tipo così
possiamo parlarne liberamente senza tacciare nulla in maniera
precisa.
Io quindi credo che la collaborazione sia alla base
effettivamente di qualsiasi intervento nel momento in cui non c'è
una maggioranza definita e nel momento in cui i numeri sono
ballerini. Evidentemente venire qui in aula al buio, insomma è
stato, secondo me, un azzardo e credo però che questo azzardo si
sia rivelato soltanto nella giornata in cui non è passata una
proposta che si credeva effettivamente dovesse passare. Io però
ricordo una cosa - e poi chiudo anche perché ho finito il tempo -:
che sul finire della prima maggioranza che ha visto appunto
iniziare la quindicesima legislatura venivamo bombardati ai tempi
da una dura reprimenda, ovvero eravamo dei gravissimi
irresponsabili a voler affrontare un bilancio senza avere i numeri
per far votare quel bilancio, quindi noi ci ponevamo la
responsabilità di voler affrontare quel bilancio senza avere i
numeri per farlo. Allora noi eravamo visti come gli irresponsabili,
oggi invece chi si presenta in aula senza numeri è una persona che
ha... non so come poterla definire, però direi che una differenza
di valutazione si possa assolutamente evidenziare.
Presidente -
Non vedo altre richieste, quindi credo che
possiamo chiudere la discussione generale. La discussione generale
quindi è chiusa e quindi anche il termine ultimo per presentare
ordini del giorno. A questo punto eravamo rimasti d'accordo di fare
una breve riunione dei Capigruppo e quindi chiedo ai colleghi che
non fanno parte della Conferenza dei Capigruppo di lasciare
momentaneamente l'aula.
La seduta è sospesa dalle ore 16,38 alle ore 17,25.
Rini (Presidente) -
Prima di chiedere se qualcuno vuole
intervenire in seguito alla sospensione, visto comunque l'elevato
numero di ordini del giorno pervenuti e depositati alla Presidenza,
si è deciso di contingentare i tempi in 5 minuti a disposizione per
i proponenti e 5 minuti in discussione generale per gruppo.
Possiamo quindi passare... sulla sospensione? La parola al collega
Cognetta.
Cognetta (VDALIBRA) -
Ringrazio il Presidente per aver
accolto la possibilità di fare un confronto al termine del quale
abbiamo capito che non c'è nessuna voglia di fare nessun tipo di
accordo, quindi sono state solo chiacchiere. Abbiamo quindi molto
chiaro il fatto che, di fatto, il Governo ritiene di avere i voti
necessari per approvare questo disegno di legge così com'è stato
presentato o forse con gli emendamenti di qualche parte politica
che ha già preso accordi per votarlo; a questo punto sarebbe
opportuno esplicitarlo così magari perdiamo anche meno tempo
successivamente e andiamo più in fretta all'approvazione. Se invece
non è così, allora la responsabilità di quello che accadrà rispetto
a questo disegno di legge credo sia tutta in capo alla maggioranza
e ai gruppi che sostengono... scusate, alla minoranza che in questo
momento occupa impropriamente i banchi del Governo non avendo i
numeri per far approvare questo disegno di legge. Di conseguenza
vorrei che fosse chiaro che, per quanto riguarda i gruppi Lega,
Vdalibra, MOUV' e Ensemble, e credo anche quelli che rappresenta
lei, presidente Rini, la possibilità e l'apertura c'è stata, è
stata rifiutata, di conseguenza è chiaro per tutti che non
dipenderà da noi ciò che accadrà da qui in avanti.
Presidente -
Possiamo quindi riprendere. Siamo in fase di
replica, ha chiesto la parola il collega Lavevaz.
Lavevaz (UV) -
Intervengo in replica come relatore visto
che ho avuto l'onore di essere l'autore di questo importante
disegno di legge, soltanto per fare alcune brevi considerazioni
sull'interessante dibattito che si è sviluppato fra la giornata di
ieri pomeriggio e oggi mattina e anche pomeriggio. Non cederò alla
provocazione e alla tentazione di entrare nella
bagarre
che
qualcuno ha tentato con esternazioni che avrebbero avuto anche la
possibilità di chiedere fatti personali o cose di questo tipo, ma
che da spettatore esterno, quando non ero ancora seduto su questi
banchi, insomma erano quelle cose piuttosto antipatiche che alla
gente non interessano e quindi non voglio cadere in questo
tranello. Ovviamente il grosso della discussione di questa giornata
e mezzo è stata intorno soprattutto all'articolo 17 e alla diversa
interpretazione che ne è stata data. C'è stato da una parte un
posizionamento forte da parte di alcuni gruppi e, come ho detto
anche ieri, un posizionamento coraggioso; in particolare va
riconosciuto al gruppo della Lega e ad alcuni Consiglieri dei
gruppi annessi, diciamo così, che questo posizionamento forte
appartiene all'ambito delle scelte politiche ovviamente che sono
legittime, sono coraggiose e quindi vanno ovviamente sempre
rispettate, questo
ça va sans dire
. Credo però che, quando
le posizioni sono coraggiose, devono anche essere sostenute,
bisogna anche avere il coraggio di sostenerle. La sensazione che un
pochettino ho avuto tra i vari interventi è un po' quella che in
questo momento si voglia quasi nascondere la mano rispetto a quello
che è stato fatto; magari è una sensazione mia e mi sbaglio e
chiedo scusa. Non so però se questo è dato dal posizionamento di
alcune associazioni datoriali che si sono espresse nelle ultime ore
o qualcos'altro, comunque abbiamo letto già ieri delle
dichiarazioni di stampa in cui si parlava, permettetemi, in maniera
un pochettino subdola di presunte non volontà di togliere soldi
agli Enti locali o cose di questo tipo. Ovviamente il creare
confusione fa un po' parte del gioco, in politica può essere
funzionale al gioco, però credo che il fatto di fare riferimento ai
trasferimenti senza vincolo che ovviamente erano messi nel bilancio
regionale, quindi trasferiti ai Comuni, come dire: "quelli non li
tocchiamo", e mi viene da dire: "e ci mancherebbe altro che quelli
non li tocchiamo!". Quello che stiamo discutendo è un assestamento
di bilancio, quindi un assestamento di bilancio per definizione è
una riallocazione di risorse. In questa riallocazione di risorse
che deriva da un conto consuntivo che ha generato un avanzo, c'è
anche il capitolo cosiddetto "di finanza locale", in questa finanza
locale ci sono circa mal contati poco meno di 200 milioni di euro,
di questi 200 milioni di euro, fra l'altro, meno della metà sono
trasferiti senza vincolo ai Comuni, l'altra metà sulle leggi di
settore, quindi anche questi hanno compartecipato, tra l'altro, a
formare questo avanzo di amministrazione. La riallocazione
quindi... credo che vada anche nella direzione di essere riallocata
anche su finanza locale, ma questa era solo una parentesi.
Io credo che non ci dobbiamo nascondere dietro le sottigliezze
sintattiche, dobbiamo essere chiari. Il Governo ha fatto una
proposta molto chiara: si propone di trasferire con destinazione
investimenti ai Comuni 22 milioni di euro, oltre ai 16 milioni
sulla parte corrente, eccetera, cose che conosciamo molto bene,
alcuni gruppi hanno fatto una proposta di allocare per questa
stessa destinazione 5 milioni di euro. Possiamo quindi dire che non
c'è la volontà di togliere soldi ai Comuni, sono d'accordo fino a
un certo punto. Il posizionamento è molto chiaro. Io quindi credo
che la Lega, così come i consiglieri Gerandin, Restano, che hanno
giustamente sostenuto e difeso questa posizione, ne hanno tutto il
diritto e anche il dovere di difendere questo posizionamento.
Nell'ambito dei vari emendamenti proposti c'era la possibilità,
visto che qualcuno ha detto che il problema dell'edilizia
scolastica era comunque uno degli aspetti conosciuti e da
affrontare... grossi emendamenti in questo senso non sono stati
presentati, a parte forse il gruppo dei Cinque Stelle che ha
proposto di imporre un vincolo di destinazione sull'edilizia
scolastica; la Lega forse ha fatto un sub-emendamento, che,
confesso, non ho ancora avuto il tempo di guardare, lo guarderò
ovviamente prima di votare o ci confronteremo, però questi soldi
sono stati tolti dagli Enti locali, ad esempio, è stata fatta una
lunga lista di destinazioni a cui questi soldi sono stati
destinati, cose condivisibili o meno. Ci sono altre cose che non
sono state citate forse un po' per imbarazzo, come il fatto che
sono stati tolti i soldi degli Enti locali per creare, ad esempio,
il voucher "VdA Mon Amour", che magari ha tutta una logica e una
destinazione che è assolutamente condivisibile, però questo non è
stato citato.
Noi abbiamo invece ritenuto, nella logica io credo veramente
federalista, non soltanto diciamo nel modo di dire ma nella vera
attuazione di una visione federalistica dell'Amministrazione
Pubblica, di dare una piena autonomia ai nostri Comuni, quindi,
dove c'è una necessità di affrontare problemi legati all'edilizia
scolastica, l'ho citata io per primo già nella mia relazione,
perché effettivamente è uno dei grossi problemi che in questo
momento i Sindaci hanno da affrontare - ma è uno dei problemi che
hanno da affrontare -, è uno dei problemi legati a doppio filo
ovviamente all'emergenza sanitaria. Ci sono quindi anche dei
comuni, l'ha detto il collega Vesan, che non hanno gli asili-nido,
anche se gli asili-nido rientrano in altri settori non
nell'edilizia scolastica, ma ci sono comuni che non hanno la scuola
primaria, non hanno la scuola dell'infanzia, ma ci sono questi
stessi comuni che hanno problemi magari sull'acquedotto, che hanno
altri tipi di problemi. L'edilizia scolastica quindi è sicuramente
un'emergenza, diamo piena fiducia ai Sindaci che questi soldi che
vengono trasferiti... l'abbiamo detto e ripetuto quindi non sto a
ripetermi, l'obiettivo di questa misura era arrivare al
destinatario finale possibilmente facendo cose utili, e sono sicuro
che, se passa attraverso i Sindaci, questo sarà, però la piena
autonomia di azione va data e va riconosciuta ai Comuni.
Non voglio poi entrare in polemica anche col collega Lucianaz,
che cerca sempre di buttarla un pochettino in
bagarre
, a me
non piace perché credo che in quest'aula dobbiamo parlare di
politica e di contenuti e a me la politica sullo stile
social
o sullo stile bar, non so come chiamarlo, o sullo
stile "parlateci di Bibbiano" non piace tanto. L'autoanalisi
all'interno del nostro movimento l'abbiamo fatta, la stiamo
facendo, riconosciamo i nostri errori. Io non ho la presunzione di
arrivare e non voglio parlare ovviamente dei processi che sono in
corso, perché appunto sono processi delicati che riguardano anche
iscritti al nostro movimento che hanno delle pesanti responsabilità
ovviamente personali, che dovranno essere ovviamente giudicate se
ci saranno da chi di dovere; io non arrivo a dire oggi una sentenza
come il collega Lucianaz invece ha fatto. Se però il fatto di avere
avuto dei problemi di questo tipo, deve impedire a me o al mio
movimento di parlare di federalismo, io non ci sto, perché
permettetemi la battutina, allora io non dovrei parlare con voi di
bilanci o di assestamenti, visto che è abbastanza risaputo che in
via Bellerio ci siano stati un po' di problemi sulla contabilità
negli anni passati, ma questa era una battutina che mi
permetterete.
Il collega Restano mi permetterà anche di dire che io sono
sicuramente ingenuo, come lui ha detto, ma mi sono attenuto ai
fatti nella mia relazione di ieri, ossia sul percorso. Io non mi
ricordo se il collega Restano era presente in II Commissione quando
si è deciso il percorso per questa legge, a me sembra di sì, e
sembra anche che fosse fra quelli che ha proposto di portare questo
disegno di legge in maniera formale alla Giunta senza fare il
percorso diciamo di condivisione informale all'interno della
Commissione, però non mi ripeto perché l'abbiamo già detto in
diverse salse.
Collega Gerandin, io ho profonda stima della sua persona,
abbiamo condiviso anche insieme un percorso più o meno lungo
all'interno degli Enti locali, l'ho anche sostenuta convintamente
in quanto Presidente del CELVA e del Consiglio permanente degli
Enti locali. Devo dire che le informazioni che le hanno dato e che
lei questa mattina ha espresso sono sbagliate, perché io in quella
assemblea di fine novembre del 2015 ero presente ma ho apertamente
criticato il fatto che gli avanzi di amministrazione venissero
prelevati ai Comuni in quella maniera, quindi i miei voti - perché
i miei voti erano due, non è dovuto alla mia stazza ma è dovuto al
fatto che votavo anche come Presidente dell'
Unité des
Communes
-
,
i miei due voti non erano fra quei 44 che
lei ha citato; il collega Barocco se lo ricorda molto bene perché
abbiamo avuto anche uno scambio di vedute, diciamo così, in quel
momento.
Io faccio parte di un movimento politico da quando ho 18 anni,
lo sostengo e appartengo a questo movimento in maniera fiera,
nonostante tutti i passaggi difficili che questo movimento ha
vissuto e sta vivendo in questi momenti, ma non ho mai ricevuto
ordini di nessun tipo. Ho condiviso le linee del movimento anche
discutendole a volte, ma quella degli avanzi non era una
condivisione che veniva all'interno del movimento e quindi io ho
ritenuto che in quanto convinto unionista, Sindaco unionista in
quel momento il mio dovere fosse di difendere il mio Comune e non
la linea che qualcuno aveva dettato. Sempre sul fatto di ricevere
ordini e non parlo di ordini ricevuti da Avenue des Maquisards
perché anche qua non la voglio neanche citare per il rispetto che
ho di quella sede che purtroppo è vittima... non la sede, la sede
come simbolo... di tanti passaggi che sono avvenuti negli ultimi
anni, ma credo che quanto a ricevere ordini non da Avenue des
Maquisards ma piuttosto dal secondo piano di Place Deffeyes, lei,
collega Gerandin, possa in qualche modo fare una
lectio
magistralis
a me e alla maggior parte dei Sindaci presenti al
Consiglio permanente degli Enti locali in questo momento.
Dalle ore 17:40 assume la Presidenza il vicepresidente
Distort.
Distort
(
Presidente) -
La parola all'assessore
Certan.
Certan (AV) -
Chers collègues, Mesdames et Messieurs, je
pense que cette loi de règlement financier soit particulièrement
lourde soit d'un point de vue des ressources, soit surtout pour le
moment, un moment difficile parce que d'un côté encore inséré
pleinement dans un moment d'émergence ; un moment difficile parce
que cette soi-disant épidémie-pandémie qui n'est pas encore finie
ou qui, mieux, pourra encore avoir des conséquences, a touché droit
et profondément les rapports humains outre naturellement que la
santé. J'ai lu et approfondi dans ces mois, dans cette période de
fermeture, j'ai pris acte de toutes les propositions et des
suggestions, des informations, des requêtes d'aide que nous avons
reçues et qui nous sont parvenues. Elles avaient toutes un fil
rouge, elles étaient toutes adressées à rétablir les rapports
humains et donc la vie normale avec toutes ses nuances
naturellement.
I rapporti umani sono sicuramente quelli che più hanno subito
condizionamenti per questo periodo e questa situazione, lo hanno
già ricordato alcuni colleghi, voglio ricordarlo anch'io.
L'isolamento, la solitudine da una parte e, dall'altra, il bisogno
e la necessità di ritrovarsi, di avere relazioni e credo che se da
una parte sono quelli che hanno subito di più, siano anche quelli
che ci potranno far uscire da questa situazione e far ripartire; la
sfida vera credo che sia come ripartire, naturalmente prendendo
anche lezione da quanto è successo, ripartire però con maggiore
sicurezza. Il settore scolastico è un settore che ha nella sua
essenza come elemento fondante le relazioni, l'inclusione ed è
sicuramente questo aspetto che in questo periodo di isolamento è
emerso, ci è mancato maggiormente ed è stato percepito da tutti. La
libertà di insegnamento lo sappiamo è un diritto costituzionale,
passa attraverso la didattica e la pedagogia, e questi sono due
elementi che a loro volta hanno alla loro base proprio le
relazioni. Le sfumature di una didattica, di un insegnamento
passano proprio attraverso la sfumatura della relazione che si crea
tra studente e alunno. Si è anche preso atto in modo evidente e
chiaro di quanto sia importante il ruolo di ogni settore.
Qualcuno ha detto oggi che vi è stata poca progettualità, non vi
è stata del tutto progettualità. Sicuramente negli anni e nei
decenni precedenti poteva esserci una maggiore progettualità anche
nel settore scolastico, ma anche da un punto di vista sociale.
Credo che quello che è venuto fuori ed è evidente a tutti è che
forse è mancata la progettualità per due generazioni: quella dei
nostri papà, dei nostri nonni, delle nostre mamme e delle nostre
nonne naturalmente, e quella dei nostri giovani; sono le due
categorie, i due gruppi nella società che in definitiva sono stati
più isolati. I nonni e i nostri papà sono la nostra memoria, sono
la nostra storia, ci portano questo, e i nostri giovani ci portano
l'avvenire e il futuro. Io credo che su questo dobbiamo riflettere
attentamente. La scuola è stata sostenuta in questo momento di
chiusura di emergenza da due attori principali che già abitualmente
collaborano ma che è stato fondamentale lavorassero in modo
sinergico, in modo perfetto. Laddove vi è stata sinergia e
collaborazione, tutto ha funzionato, però purtroppo è dipeso
proprio da questo. Parlo del mondo della scuola e della famiglia,
parlo di genitori, di nonni, perché in molte famiglie i nonni hanno
avuto un ruolo fondamentale, hanno rischiato nonostante si dicesse
di non mettere insieme queste due generazioni... però in alcuni
momenti è stato fondamentale il loro ruolo. Sin d'ora intendo
ringraziarli, ringraziare tutto il mondo della scuola, i dirigenti
scolastici, gli insegnanti, tutto il personale scolastico, che dal
5 marzo ha saputo reinventarsi e in qualche modo ha adeguato
profondamente e in modo radicale il modo di lavorare. È stato con
risultati più o meno positivi, magari anche criticabili, però direi
che è stato riconosciuto questo ed è anche una delle categorie,
direi che non ha avuto riflessi economici come invece li hanno
subiti altre categorie. Ecco, io credo che questo, perlomeno per
chi lavorava a tempo indeterminato, sia chiaramente anche da
mettere in evidenza. Vi è stato però un enorme sforzo. Egualmente
fondamentale è stato il ruolo e il supporto dei genitori che hanno
sostenuto e integrato laddove possibile il lavoro dell'insegnante.
In questo periodo sono uscite evidenti - molti di voi lo hanno
anche sottolineato in modo anche condivisibile - le luci e le ombre
del mondo scolastico; se da un certo punto di vista su alcune
questioni eravamo certi che la generosità della scuola sarebbe
stata capace di affrontare le difficoltà, dall'altra è apparso
evidente su quali settori è necessario intervenire e potenziare.
Sicuramente ne cito qualcuno e ne dimenticherò altri: la
formazione, la formazione anche digitale degli insegnanti. Una
classe insegnante è definita dallo stesso Premier, soprattutto la
classe insegnante italiana, anziana. Ecco, nonostante questo, è una
classe insegnante che ha saputo mettersi in discussione. In
generale la didattica a distanza in Valle d'Aosta ha funzionato. Da
un punto di vista dei contenuti, direi che tutto ha funzionato nel
periodo della chiusura, ripeto: ciò che è mancato è stato l'anima
della scuola, la vera essenza, ripeto, sono i rapporti umani,
l'esempio dell'insegnamento. Dicevo che la didattica a distanza in
generale ha funzionato perché vorrei anche dire... la collega Pulz,
ha citato ad esempio dei dati nazionali, uno su due è stato
raggiunto dalla didattica a distanza, beh, in Valle d'Aosta abbiamo
i dati: 87 percento nella scuola dell'infanzia, fino al 98-99
percento nelle scuole superiori, quindi la didattica a distanza è
arrivata. Quello che manca dappertutto è il dato su quale qualità e
che cosa abbia trasmesso a livello di competenze ai nostri
studenti.
Direi che quindi la didattica a distanza ha riempito le ore ai
nostri ragazzi ma non ha riempito il cuore, l'anima e non ha
trasmesso forse i valori necessari, che sono quelli che vengono
ricercati quando i ragazzi vanno a scuola, magari anche
malvolentieri. È stato bello però incontrare dopo due settimane di
chiusura molti ragazzi che dicevano: "adesso però dopo due
settimane vorremmo tornare a scuola". Le prime due settimane sono
stati contenti della chiusura, poi si è capito qual era la gravità
e il peso di quello che stava succedendo. Ecco, io credo che
mancassero anche i valori, quei valori che la scuola trasmette per
crescere e la sete di apprendimento. Io condivido che la scuola
debba essere messa al primo posto proprio perché non se ne sente la
necessità quando c'è e quando funziona, ma è fondamentale mai
perderla di vista e mai trascurarla. Questo ogni tanto, condivido
con la collega Pulz, viene dimenticato, proprio perché funziona
quasi tutto e allora passa in secondo piano. È con questa coscienza
che abbiamo lavorato e ci siamo messi al lavoro per poter dare le
risposte concrete ai nostri studenti, alle nostre famiglie, fare in
modo che in sicurezza ma in modo inequivocabile possano essere
riprese a settembre le lezioni in presenza, proprio per garantire
questo. È anche importante, a mio avviso, in questa sede - qualcuno
lo ha fatto prima di me ma vorrei sottolinearlo -, prima di entrare
nel dettaglio degli articoli, chiarire in questo periodo di
emergenza sanitaria il ruolo che i vari comitati tecnici superiori
nazionali hanno avuto: sono stati molto pesanti. Ci sono stati
decreti nazionali che nell'emergenza sanitaria hanno impedito ogni
altra azione o scelta autonoma e questo, a mio avviso, a volte si è
perso di vista.
Il collega Barocco ha dato una bella immagine di quanto poteva
succedere ogni giorno all'interno delle varie riunioni e
commissioni, le varie videoconferenze. Ecco, mi è parso a volte di
avere mani legate da un'ordinaria amministrazione, i piedi legati
da una
prorogatio,
da un Consiglio e una Giunta che stavano
per finire il loro ruolo, quindi mani e piedi legati, però ci è
stato chiesto in quel momento di correre e di fare in fretta e
generalmente molti aspettavano o stavano a guardare per vederci
cadere e magari anche per deriderci. Ecco, questa è un po' la
sensazione che, ad esempio, la voglio portare come immagine,
abbiamo avuto noi... almeno io l'ho proprio percepita. Nonostante
questo, ripeto, abbiamo cercato di lavorare, ringraziando
naturalmente tutti i funzionari, tutti i dirigenti
dell'Amministrazione regionale ma anche comunali, che in questo
periodo comunque sono stati presenti e assolutamente molto
collaborativi, però, ripeto, questa percezione di essere in un
momento in cui bisognasse nonostante tutto con lacci e lacciuoli
cercare comunque di fare qualcosa per i cittadini. Vorrei anche
dire che in questi mesi abbiamo cercato di fare, non abbiamo
parlato tanto, con i paletti che naturalmente ci venivano dati, con
le possibilità che trovavamo e riuscivamo in qualche modo a
ottenere, e abbiamo incontrato tantissime volte i Sindaci, per
quanto mi riguarda, con la Sovraintendente abbiamo avuto un
contatto continuo con i Sindaci, con i dirigenti scolastici, con i
Sindaci naturalmente anche dei Comuni, delle
Unités
, non
solo col Sindaco di Aosta, perché era evidente che la
collaborazione e la sinergia fosse fondamentale. Abbiamo
predisposto quindi un gruppo di lavoro tecnico dove c'erano i
dirigenti scolastici, il Sovraintendente, che coordinava questo
gruppo, medici della scuola, Responsabile della sicurezza delle
scuole, e abbiamo cercato di predisporre un piano che prevedesse
due momenti di possibile apertura della scuola, proprio per dare la
possibilità qualora ci fosse stata data la possibilità dal CTS
(Comitato Tecnico-Scientifico) che in questi mesi ha deciso su
alcune linee in modo inderogabile, e avevamo previsto un momento di
possibile rientro a maggio, qualora vi fosse stata una direi
lungimirante presa di coscienza da parte del Ministero competente
di quanto fosse importante che la ripresa economica passasse
naturalmente prima attraverso la ripresa dell'attività didattica
delle scuole. Io condivido quanto hanno detto alcuni colleghi,
siamo stati capaci di far protocolli per tutto meno che per la
scuola, abbiamo pensato prima a quale distanza bisognasse mettere
le sedie in un ristorante prima che a quale distanza dovessero
essere le seggiole dei nostri bimbi. Io credo che questa sia stata
una gravissima mancanza da parte innanzitutto del Ministero che,
nonostante le sollecitazioni delle Regioni, perché molte Regioni su
questo hanno insistito, e poi dopo hanno iniziato le famiglie,
perché naturalmente, quando si sono ritrovate dopo il 4 maggio a
riprendere l'attività lavorativa, vi è stato un altro problema:
quello della custodia; i bambini dai 3 ai 12 anni è stata la parte
di popolazione che più ha subito e ha avuto più danneggiamenti.
Queste linee che noi abbiamo tracciato per questo piano quindi
erano molto semplici, molto chiare ed era la strada che è stata
percorsa da tutti i Paesi europei.
Noi abbiamo seguito alcune linee che il Canton Ticino aveva...
erano molto semplici, erano molto chiare, non vi era confusione. Io
direi che un gran can-can è stato fatto da notizie che sono state
anche date in modo falso da qualcuno che rimpallava anche per far
vedere che esisteva. Direi che il Ministero non ci è certo venuto
in aiuto. Io ho apprezzato chi in questo periodo non ha preso
posizione ma è stato a guardare. In questa sede magari ci porta
anche delle critiche o ci porta delle proposte, ma in un momento di
emergenza non è intervenuto. L'altro momento è quello chiaramente
del rientro a settembre. Con tutto il dibattito di questi giorni e
di questi momenti, pare che oggi finalmente abbiamo trovato un
accordo, è da lunedì-martedì che correggiamo e che rivediamo le
bozze delle linee guida e del piano nazionale insieme al Ministero,
insieme alla Conferenza Stato-Regioni e col presidente Bonaccini e
oggi alcuni accordi sono stati probabilmente chiusi. Credo sia
stato un lavoro utile il nostro, il nostro piano della Valle
d'Aosta è pronto, chiaramente deve essere rivisto alla luce del
documento del Comitato Tecnico-Scientifico che verrà chiaramente
siglato, e direi anche questi documenti che non sono sorpassabili
perché, non so se in virtù o a causa del fatto che siamo nel
periodo di emergenza fino al 31 luglio, sicuramente avranno ancora
un ruolo importante nell'imporre eventualmente regole sanitarie
imprescindibili che noi, come Regione, non possiamo bypassare, che
ci piaccia o no. È evidente quindi che tutti noi stiamo lavorando,
credo che anche i Sindaci, tutti gli Enti locali, tutte le Comunità
stiano lavorando per un rientro a settembre e ci auguriamo che non
vi sia nessuna ripresa che anche in questi giorni... speriamo sia
solo un picco ma non sia una ripresa dell'epidemia. In questo piano
vi sono aspetti che la situazione di emergenza naturalmente
richiede di affrontare, certo, distanze, mascherine, tutto questo
dibattito che viene fatto, ma ci sono chiaramente anche dei
passaggi molto chiari che abbiamo voluto definire, tra i quali
appunto la didattica in presenza sin dal primo giorno. Ora, devo
dirvi che è stato un periodo in cui è stato molto difficile
lavorare, ma abbiamo la certezza e nel capo IV abbiamo cercato di
mettere le prime indicazioni, dopo entreremo nel dettaglio e sono
sicura che l'école valdôtaine ripartirà. Madame Pulz, je suis sûre
que l'école valdôtaine pourra redémarrer avec ou sans nous parce
qu'elle a la force, la force de notre terre pour recommencer.
Presidente -
La parola all'assessore Chatrian.
Chatrian (AV) -
Vorrei fare insieme a voi qualche
considerazione entrando nel merito ma soprattutto nel pratico. È un
Consiglio sciolto
in prorogatio
e oggi noi non dovremmo
essere qui, avremmo dovuto già aver affrontato praticamente quelle
che erano le elezioni ma è successo un qualcosa di grave, di
disastroso in questi mesi, quindi oggi ci accingiamo ad approvare
nel miglior modo possibile speriamo un provvedimento che è tutto
emergenziale, è urgente, indifferibile e se possiamo fare questo
strappo, approvare questa enorme manovra, è perché a monte c'è una
pandemia e soprattutto c'è una crisi di natura economico-sociale.
Forse il passaggio più delicato, più importante è che tutto quello
che si approverà oggi dovrà rientrare in un quadro temporaneo e
concesso entro il 31 dicembre 2020. Questo è fondamentale.
Un altro passaggio fondamentale è che le risorse messe a
disposizione oggi all'interno di questa proposta si sommano
all'approvazione che abbiamo portato a termine nel mese di gennaio,
il bilancio approvato a gennaio, quindi tutte quelle misure, tutte
quelle azioni che saranno approvate in questi giorni si sommeranno.
Devo dire che ho cercato di ascoltare con molta attenzione gli
interventi, soprattutto quelli di natura propositiva, quelli che ti
mettono in campo delle modifiche, che vogliono integrare, che
vogliono andare su strade che non condividiamo. È stato sicuramente
tutto difficile per mille ragioni, com'è stato detto da tutti, ma
ci siamo mossi non a caso in parallelo anche alle indiscrezioni e
alle varie bozze di decreto che stavano prendendo forma a livello
nazionale, sfociate poi nel decreto rilancio con l'intento di
intervenire come Regione in modalità integrativa e non sostitutiva
delle misure di aiuto elaborate a Roma e rendere, per quanto
possibile, efficaci. Questa è stata, diciamo, la nostra sfida.
Il nostro
focus
si è concentrato prima di tutto su
imprese e lavoro, i veri motori dell'economia ma anche
dell'autonomia. Senza questi due pilastri infatti non sta in piedi
il tessuto economico di uno Stato o di una Regione, ma non regge
nemmeno la miglior forma di autonomia politico-amministrativa.
Qualche piccolo numero: 125.660 abitanti la nostra piccola regione,
10.800 imprese, 9.400 imprese hanno meno di 5 addetti, cioè più del
90 percento e le altre praticamente fino a 9 raggiungiamo 10.200
imprese su un totale di 10.800, quindi un tessuto molto piccolo.
Quasi tutte queste imprese hanno subito un danno enorme e la
proposta che è stata fatta a livello di governo e l'auspicio è
quello che venga ulteriormente migliorata, mi sembra che degli
spunti ci siano, ha dei suoi capisaldi con una sfida fondamentale,
che, oltre a inserire delle misure utili e a ristorare i danni che
hanno subito le imprese, le aziende, è quella di trovare il
percorso e il modo per mettere a terra queste risorse, fondamentale
in questo momento e necessario.
Quali sono questi capisaldi della proposta che abbiamo cercato
di elaborare e, di conseguenza, confezionare? Oltre 50 milioni di
euro sono destinati in buona parte a ristorare rispetto ai danni
che hanno subito le nostre aziende con degli scaglioni, quindi tu
hai avuto un danno, tu hai dovuto chiudere la tua attività, il tuo
bar, il tuo ristorante, la tua impresa, la tua azienda, il fatto di
essere artigiano, quindi è un ristoro, è un indennizzo di quello
che è andato. Poi ci sono cinque o sei articoli, dal 43 al 48, che
invece sosterranno il rilancio, non solo con i DPI ma con delle
attrezzature, con quelle attrezzature che serviranno a rilanciare
la propria attività, per le distanze, per i
dehors
magari,
per gli - perché no? - arredi, per - perché no? - degli strumenti
utili a poter rilanciare le attività. Da parte dei colleghi ci sono
delle proposte di andare ad ampliare eventualmente questo aiuto
diretto di ristoro anche ai liberi professionisti, 1.600
all'incirca sono quelli iscritti all'interno di ordini, ma non ci
sono solo loro, ci sono altre figure, che comunque hanno avuto dei
danni secchi. Regole chiare per chi ha subito dei danni, per chi
non li ha subiti all'interno dell'impianto c'è una sostanziale
differenza, poi un ulteriore grosso caposaldo è sicuramente quello
legato agli Enti locali. Io non voglio parlare del passato, penso
che altrimenti perderemmo veramente ore e ore. Dal 2009 qualcuno ha
deciso di rapinare gli Enti locali, oggi forse per la prima volta
c'è un'inversione di tendenza vera, è una scelta. Sono d'accordo
col collega Aggravi, col collega Cognetta quando hanno proposto
comunque una strada, se non alternativa, diversa per andare a
riallocare 22 milioni all'incirca su 160. Grande o piccola che sia
la scelta, io penso che le idee che sono state messe in campo sono
delle idee diverse, che hanno una loro validità sicuramente, ma che
in questo momento, per quanto ci riguarda, noi crediamo che gli
oltre 40 milioni che verranno, se sarà approvato così com'è scritto
l'articolo 17, andranno ad alimentare le casse dei 74 Comuni in una
maniera diversa: 22.300.000 euro per ogni Comune e io spero che i
Comuni riescano a mettere a terra subito queste risorse. Questa
mattina qualche mio collega diceva pubblico-privato, è troppo
pubblica questa manovra, troppo privata, ma queste risorse io spero
che atterrino il prima possibile nel settore di natura privata, non
solo edilizio, investimento io penso che il perimetro è più ampio.
Gli altri 16,2 milioni non sono versamenti uguali per tutti i
Comuni. Il Comune di Aosta avrà 3.800.000 euro di versamento,
quindi, quando sento dire che non è equo quello che è stato
inserito all'interno dell'articolo 17, non è corretto, ma, oltre ai
38 milioni di euro, ci sono altri 6 milioni sulla finanza locale,
2,3 per Plan Checrouit e oltre a quelli per delle misure alle
Unités
. La somma fa oltre 100 milioni di euro tra imprese,
occupazione e lavoro e più di 40 milioni di euro che saranno gli
Enti locali, io spero, auspico e sono certo, che il 31 di agosto ci
faranno avere, faranno avere al legislatore, così c'è scritto
sull'articolo 17... cos'è stato fatto in questi due mesi e mezzo...
io penso che in questo momento abbiamo la stessa maglietta di
stesso colore, la stessa casacca, sia il legislatore Regione che
quello comunale. L'obiettivo innanzitutto ce lo impone la legge: di
utilizzare e concedere, entro il 31 dicembre, questa manovra,
dall'altra riuscire a far ripartire, da una parte, l'indennizzo, il
ristoro e, dall'altra parte, il rilancio, che sia la Regione o che
sia il Comune a far ripartire parallelamente il settore
economico-sociale della nostra Regione io penso che sia in questo
momento molto importante. Devo dire che mi spiace quando un ex
Presidente del CELVA rapina più della metà di quelle risorse e
parla ancora del passato, parla del 2016. Io non voglio scomodare
il 2010 quando è iniziata la rapina, ma parliamo dell'oggi,
parliamo dei fatti concreti, non parliamo del passato, parliamo di
cosa oggi noi andremo e spero ad approvare.
Vi è poi un altro caposaldo fondamentale e importante, che
rientra all'interno del quadro temporaneo: l'occupazione. Diversi
di voi tra ieri e oggi hanno affrontato questo tema e ci sono dei
settori che sono strategici per due motivi: il primo motivo a
gennaio, quando abbiamo approvato il bilancio, non abbiamo
affrontato il tema degli impianti a fune, perché all'interno
proprio del nostro bilancio avevamo scritto nero su bianco che
l'avremmo affrontato in seconda battuta, utilizzando l'avanzo di
amministrazione; oggi in quello che la Giunta ha scaricato e su cui
ha lavorato ci sono più di 18 milioni di euro per gli impianti a
fune, impianti a fune che sono strategici, ma gli impianti a fune
sono strategici per le grandi stazioni, per le medie, ma anche per
le piccole, abbiamo approvato non solo degli ordini del giorno,
delle mozioni. Quanti di noi conoscono molto bene Chamois? Quanti
di noi conoscono molto bene Antagnod? Quanti di noi conoscono molto
bene Crevacol, o Palasinaz, o Champorcher, o la Weissmatten?
Ebbene, ci sono dei gruppi consiliari, è una scelta di natura
politica, che hanno azzerato, abrogato, non esiste più,
effacé
l'articolo 31, l'articolo 32, l'articolo 33, cioè da
18 milioni a 0. Altri gruppi hanno azzerato la viabilità, da 4,2
milioni a 0. È una scelta di natura politica. Questo gruppo è il
gruppo dei 5 Stelle. Inviterei i colleghi che magari non abitano
nelle vallate laterali, di fare qualche piccola gita in montagna,
non solo il sabato pomeriggio, la domenica mattina, ma 365 giorni
all'anno nella Valtournenche, nella Val d'Ayas, nella Val di
Gressoney, nelle vallate laterali dove si azzera praticamente
quella che è una manutenzione "pronti, via"... stiamo parlando di
economia, stiamo parlando di piccoli lavori sì, stiamo parlando di
lavori che oltretutto sono già pronti e appaltabili. È un piccolo
rilancio? Da una parte sì ma c'è dall'altra parte, noi pensiamo,
una necessità o quant'è bella la piccola stazione di montagna che
però deve avere dei finanziamenti per poter fare della manutenzione
ordinaria, della manutenzione straordinaria e poi magari bisogna di
nuovo mettere in campo un po' di investimenti per quanto riguarda
anche l'innevamento artificiale.
All'interno di questo impianto abbiamo voluto integrare anche
rispetto al bilancio di gennaio, per quanto riguarda l'agricoltura,
la zootecnia, 2 milioni di euro per la monticazione, l'aiuto anche
per le locazioni delle cooperative vitivinicole, la possibilità di
anticipare 3 milioni e mezzo all'interno del PSR. "Ah, ma questo si
poteva fare un altro anno". No, se l'abbiamo fatto adesso, è perché
si potranno utilizzare queste risorse subito. Tutto questo però, e
questo è un altro passaggio penso... ogni tanto diversi di voi mi
prendono in giro quando dico che la Pubblica Amministrazione parla
per atti, ma non avremmo mai potuto approvare questa variazione di
bilancio, è la prima volta dopo quattro anni e mezzo che possiamo,
abbiamo la facoltà di utilizzare l'avanzo di amministrazione, che
equivale a circa 178 milioni di euro, quindi all'interno di un
quadro difficile, all'interno di un quadro temporaneo... poter
spendere e quindi concedere entro il 31 dicembre queste risorse,
per la prima volta dopo quattro anni, ed è per quello che ci sono
tanti soldi a disposizione per questa manovra, perché è il primo
anno che l'Amministrazione regionale può di nuovo utilizzare
l'avanzo di amministrazione.
Se questi sono i capisaldi... come tutte le leggi, possono e
devono essere migliorate, possono e devono essere affinate,
cercando di tenere e mettere in fila uno dopo l'altro i principali
obiettivi. I numeri che dicevo all'inizio, legati alle nostre
piccole imprese, io penso che si aspettino da noi, dal legislatore,
veramente il ristoro, ma perché è giusto che sia così, che sia
integrativo rispetto alle misure e alle azioni che lo Stato sta e
metterà in campo e che anche le misure di rilancio sono quelle dal
43 al 48, dove abbiamo cercato di non lasciare indietro nessuno per
quanto riguarda anche il prodotto valdostano, il chilometro zero,
dove abbiamo cercato di incentivare l'utilizzo e la materia prima
della nostra produzione, inventandoci magari un qualcosa di nuovo
ma con l'obiettivo che si mangi valdostano, si utilizzino prodotti
locali e soprattutto si creino le condizioni per sostenere e far
rivivere le nostre piccole aziende.
Termino con un auspicio e che non sarà sicuramente facile. Una
volta approvato questa legge... è un ente pubblico che approva la
legge, quindi dovremo cercare di essere più rapidi spiegando
assolutamente ai fruitori e cercando di semplificare dove si può e,
dall'altra parte, cercando anche di spiegare fino in fondo che
viviamo in un momento molto particolare con un Consiglio sciolto,
con una Giunta dimezzata, con una
prorogatio,
io spero che
oggi si definirà anche nell'articolo 41 l'
election day
,
quindi quando si andrà a votare nel mese di settembre... e poi io
penso che la parte bella della discussione sia sulle proposte,
sulle idee.
Dicevo prima, i colleghi, principalmente i colleghi Aggravi e
Cognetta ci hanno proposto una parziale modifica, che, entrando nel
dettaglio, ha un suo perché. Nel momento in cui però per noi in
questo momento riteniamo capisaldi quei quattro che ho cercato di
sintetizzare nel mio breve intervento, noi gradiremmo che tutto
questo vada in quella direzione affinandola e migliorandola in
certi settori dove magari non c'è stato né lo spazio e neanche la
creazione di misure che possano aiutare, sostenere e soprattutto in
maniera molto trasparente e molto diretta rilanciare un'economia,
la nostra piccola, fragile, fatta di piccoli numeri come vi dicevo,
calcolate che 6.000 aziende su 10.800 hanno un addetto, quindi la
nostra microimpresa è molto piccola ma il suo fondamento è lì, la
differenza la facciamo lì. È un po' come nei piccoli comuni: 42
comuni hanno meno di 1.000 abitanti, una dignità politica,
amministrativa e nell'articolo 17 c'è tutto questo. Ci sono 6
Sindaci qua all'interno del nostro Consiglio che hanno avuto
l'onore e l'onere di fare i Sindaci di grandi, medi o piccoli
Paesi, diversi Vicesindaci, numerosi Assessori o Consiglieri,
quindi sappiamo perfettamente qual è il ruolo dell'Ente locale, io
penso che questo articolo 17 ridia un po' di dignità agli Enti
locali, dignità che è stata azzerata da circa il 2009-2010, con
l'obiettivo che la Regione possa muoversi su altri percorsi e i
Comuni in contemporanea possano mettere a terra investimenti utili
al proprio Comune, al proprio Paese, alla propria
Unité
e
soprattutto al cittadino valdostano.
Presidente -
Ha chiesto la parola l'assessore
Baccega.
Baccega (UV) -
Credo che il dibattito di ieri e di
quest'oggi abbia in qualche modo richiamato tutta una serie di
quesiti ai quali ritengo doveroso dare una risposta e soprattutto
perché in questo disegno di legge la sanità ha certamente un ruolo
importante e anche di svolta se vogliamo. Io mi sono anche un po'
stupito di non essere stato chiamato in Commissione come avviene
d'abitudine, insomma in V Commissione normalmente l'Assessore viene
chiamato a relazionare, questo non è avvenuto, ma non è un
problema. Per fortuna, nel periodo, nel percorso di pandemia ci ha
pensato la presidente Rini, che per quattro volte mi ha convocato a
riferire alla Capigruppo sulla situazione della pandemia. Tra i
tanti quesiti che si sono posti negli interventi che si sono
succeduti più di uno ha evidenziato la mancanza di un direttore
generale dell'USL. Ebbene, non si poteva nominare un direttore
dell'USL quando si è in attesa di una sentenza. Questa è l'unica
risposta che si può dare a un quesito di quel tipo.
Qualcuno ha parlato di gestione disastrosa delle strutture,
delle micro sul territorio. Qui va detto che subito dopo la
formazione dell'Unità di crisi tutti i Presidenti di struttura sono
stati convocati a Palazzo, sono state impartite loro una serie di
indicazioni precise e immediatamente l'Assessorato ha scritto loro
dando delle indicazioni chiare sulla necessità di non far entrare e
non far uscire nessuno dalle micro. Chi ha rispettato le
indicazioni impartite ha sicuramente salvato tante persone, chi lo
ha fatto di meno ha avuto non pochi problemi e purtroppo anche lì
si sono avuti dei decessi. Laddove i privati, anche le strutture
pubbliche, ma soprattutto i privati si sono trovati in difficoltà,
l'Azienda USL è intervenuta fornendo addirittura tre documenti dei
gruppi di lavoro con l'implementazione delle azioni di contenimento
nelle strutture residenziali sui temi e sui modi di comportarsi
nell'ambito del Coronavirus: un gruppo di lavoro formato da otto
medici di assoluto prestigio e di assoluto livello, che ringrazio
per il lavoro che hanno fatto. Le RSA sono parzialmente
sanitarizzate, le micro non lo sono, ed è quello che ho sempre
sostenuto in quest'aula, lei ricorda - guardo lei perché è lei che
ha sottolineato questo aspetto -quello che ho sempre sostenuto:
che, dopo un approfondito percorso che abbiamo fatto nelle micro,
evidentemente c'era la necessità di rendere queste micro
sanitarizzate, almeno un certo numero e noi avevamo proposto 5
micro sul territorio: Alta Valle, Bassa Valle, Media Valle e
cintura di Aosta, per dare una risposta sanitaria a quella parte di
anziani che è pesantemente aggredita da patologie croniche e che in
quelle micro dovrà rimanere a lungo. Qualcuno si mise di traverso,
quel provvedimento non passò in questo Consiglio e quindi
probabilmente era una questione più politica che di concretezze.
Molti hanno evocato il commissario, uno di quelli proposti in
realtà aveva gestito il territorio fino al 30 novembre 2011 e non
mi è sembrato il caso di premiarlo a commissario. Io devo
sottolineare che, lo ribadisco, ospedale e territorio hanno dato
delle risposte al meglio. Noi abbiamo un solo ospedale rispetto ad
altre Regioni che hanno più possibilità di muovere e gestire,
quindi per forza si è dovuto lavorare modulando gli interventi,
passo dopo passo, mano a mano che la pandemia cresceva o diminuiva
ed ecco qual era il problema e poi soprattutto all'inizio si è
lavorato con una grande difficoltà nel reperimento dei DPI, laddove
gli stessi sono stati anche bloccati in Dogana.
Oggi l'indice di contagio RT è 0,18, ma, se ricordate bene,
qualche settimana fa era superiore all'1 ed ecco che le riaperture
si sono dovute pianificare con grande attenzione. Certo,
l'aspettativa di tutti era di riaprire tutto (ambulatori,
poliambulatori, consultori, centri per disabili, centri diurni) da
un giorno all'altro; non è come alzare o abbassare la serranda di
un negozio, bisogna rendersi conto, colleghi, di quello che è
successo: qualcosa di molto grave, si è combattuta una guerra
contro un nemico che non si conosceva. Ecco che mi preme
ringraziare i medici, gli infermieri, gli operatori socio-sanitari,
tutti i volontari, tutti coloro di altre professioni sanitarie che
si sono prodigati, anche il grande apporto delle
Unités
e
dei Sindaci è stato importante, si è fatta una grande squadra per
andare nella direzione di combattere questo nemico.
Poi, lo dico a tutti, per riaprire è stato necessario
predisporre dei protocolli per consentire a tutti di accedere e di
lavorare in sicurezza. I DPCM ci vincolavano non poco e ora siamo
alle prese con forse gli ultimi passaggi, perché l'ultimo caposaldo
che ci interessa in modo particolare è quello dell'infanzia e
quindi gli asili-nido e le tate familiari e in questa direzione
stiamo lavorando per capire se da qui a qualche settimana si può
riaprire, ma c'è anche un altro aspetto importante per la questione
dei consultori e dei poliambulatori: la carenza di personale. Al
momento hanno riaperto i poliambulatori, è iniziata l'attività
parziale dei CEA, perché non è totale, non è che possiamo ospitare
tutti gli ospiti nei CEA e diventa complicato. I centri estivi si
sono avviati, tra qualche giorno, credo il 6 luglio, riapriranno i
centri consultori sul territorio, sicuramente quello di Variney, di
Verrès, di Pont Suaz, di Charvensod, di Nus e di Saint-Pierre.
Questo con la collaborazione dei volontari, perché sarebbe stato
complicato nell'ambito del triage, quindi dell'accesso ai
consultori, avere un'infermiera, era tempo sprecato; i volontari si
metteranno a disposizione e quindi anche qui devo ringraziare la
collaborazione dei Sindaci, ma anche questo deve essere fatto tutto
in sicurezza, non si possono creare gli affollamenti all'interno
dei consultori e dei poliambulatori, è necessario che tutti
accedano previo appuntamento. Com'è noto, si aggiunge anche il
periodo di ferie, siamo in un periodo di vacanze, e sommiamo a
questo i più 12 giorni che vengono disponibili per chi ha la 104,
gli ulteriori 30 giorni di congedo parentale, anche queste cose
fanno la differenza per avere il personale a disposizione. Ci è
stato chiesto la cabina di regia che cosa sta facendo. La cabina di
regia sta lavorando, sta collaborando in modo fattivo e, entro il
31 di luglio, com'è previsto dalla delibera, ci consegnerà una
relazione approfondita che la Giunta poi valuterà con
attenzione.
Concludo questo intervento ringraziando la Direzione strategica
che si è trasferita nella biblioteca all'interno dell'ospedale,
quindi in trincea, in prima linea quando si era in piena attività
Covid. Ringrazio i Dirigenti dell'Assessorato, i Dirigenti della
Protezione civile, i Dirigenti della Direzione territoriale e della
Direzione ospedaliera, ma anche le strutture private che, appena
hanno dovuto chiudere gli ambulatori, si sono messe a disposizione
per aiutare la sanità valdostana. Dico quindi che questa sanità non
è malata, come molti vogliono sostenere, è una sanità che ha avuto
una brutta batosta ma che sta piano piano recuperando il suo
percorso e con indirizzi di governo già dati dal DEFR, il bilancio
che è stato approvato a gennaio e soprattutto, qualora questa
variazione di bilancio e questo decreto di disegno di legge vada a
compimento, credo che ci siano tutti i presupposti per dare una
svolta importante alla sanità della Valle d'Aosta.
Dalle ore 18:31 riassume la Presidenza la presidente
Rini.
Rini (Presidente) -
Ha chiesto la parola l'assessore
Bertschy.
Bertschy (AV) -
Dopo una lunga giornata di dibattito, se
calcoliamo che abbiamo iniziato ieri pomeriggio, per il Governo c'è
la possibilità di comunicare in maniera trasparente ai cittadini il
lavoro che è stato fatto in questo periodo, la situazione che ha
vissuto e anche le difficoltà che ha dovuto superare. Siamo stati
messi molte volte sotto accusa, è stato detto un po' da tutti. Chi
si sarebbe mai aspettato di affrontare nel peggior momento
politico-amministrativo della nostra storia una situazione come
questa? Inutile ribadire in quali condizioni l'abbiamo affrontata,
inutile ribadire che probabilmente si poteva fare sempre e tutto
meglio, inutile ribadire che questo l'hanno detto tanti Governatori
in Italia, compresi quelli che hanno lavorato bene. Di fronte
all'emergenza, evidentemente i piani non sono mai sufficientemente
pronti e le persone non sono mai sufficientemente pronte e, di
fronte all'emergenza, si affrontano sfide di tipo politico e
amministrativo ma anche di tipo umano, personale e giudicare dagli
altri, dal freddo computer attraverso il quale molti cittadini e
molte persone, compresi noi, abbiamo dovuto svolgere il nostro
lavoro può risultare superficiale soprattutto per coloro che poi
alcune accuse e alcune critiche le hanno vissute sulla propria
pelle. Noi non dobbiamo difenderci, anche perché è stato detto
tanto, è stato detto tutto, è stato soprattutto comunicato molto
nei confronti del lavoro svolto. Io auguro a tutti di vivere
esperienze politiche future in condizioni diverse da quelle che
hanno visto impegnati noi in questa situazione, non vi auguro di
vivere i nostri momenti, vi auguro un'esperienza politica
brillante; tanti di voi in questi giorni hanno dimostrato a parole
di essere sicuramente più capaci di quello che abbiamo saputo fare.
Io vi auguro di saper realizzare i vostri progetti politici in una
situazione completamente diversa da quella che ha affrontato questo
Governo: ve lo auguro perché io mi aspetto per la nostra Regione e
per la comunità valdostana un futuro completamente diverso. È
comodo oggi dire che Banca d'Italia ha raccontato dati che ormai
hanno una coda lunga di anni, è comodo raccontare che questi dati
rappresentano forse le scelte del Governo di questi mesi; è
difficile dire che la progettualità politica è un po' che manca in
Valle d'Aosta, ai movimenti ancor prima che chi rappresenta i
movimenti, alle persone che non sempre sono state lungimiranti e un
po' a tutti.
Usare però sempre i dati semplicemente per giustificare una
presenza politica e forse per affossare l'avversario politico di
turno, io non credo che sia lungimirante, credo sia più
lungimirante saper affrontare la politica non parlando male degli
altri ma dimostrando ai nostri cittadini di avere nel fare e
nell'agire quotidiano, oltre alle parole, la capacità di realizzare
i progetti e gli obiettivi che si rappresentano alle persone. Se
poi ci aggiungiamo che in questo momento politico direi è iniziata
la campagna elettorale già da tempo, ma in queste ultime settimane
la situazione politica è completamente in evoluzione e, rispetto a
questo, l'esperienza mi porta a dire che aspettiamo di capire che
cosa si realizzerà e che cosa si vorrà fare un po' tutti insieme
per portare alle elezioni del prossimo settembre dei progetti
chiari ai cittadini e per mettere in condizione i cittadini
valdostani finalmente di fare un voto chiaro e non un voto, com'è
stato nell'ultimo periodo, confuso. Premieranno o non premieranno
le linee politiche, premieranno o non premieranno le capacità delle
persone, sicuramente premierà rispetto ai cittadini la capacità di
dire dove si sta, con chi si sta e cosa si vorrà fare ed è in
questo senso che stiamo agendo come gruppo UVP all'interno del
gruppo Alliance e come movimenti. Vedremo, l'obiettivo di tutti i
movimenti autonomisti è mettere in condizione tutti di presentarci
non per fare la somma dei voti di ogni movimento ma per chiarire
una volta per tutte le posizioni e per dimostrare a tutti che si
può ripresentare un progetto attraverso le persone credibile alla
comunità. Per farlo, bisogna che i nostri movimenti abbiano la
possibilità di esprimere le proprie linee politiche e appunto di
farlo nella maniera più trasparente possibile.
Io ringrazio i Consiglieri per la legge n. 5, ringrazio
soprattutto la II Commissione. Mi dispiace che questa legge viene
rappresentata come una legge quasi in contrasto con la Giunta,
perché la Giunta in quel momento ha partecipato per quello che è
stato possibile, e io devo dire che in questo lungo periodo ho
avuto anche la sfortuna di stare un po' più degli altri a casa
visti i miei 38 giorni di Covid, ma in quel momento, attraverso i
propri rappresentanti nelle Commissioni, ogni gruppo ha cercato di
portare il proprio contributo, sicuramente si poteva collaborare di
più e meglio. La collaborazione va ricercata giustamente sempre e
facciamo ammenda, direi che il Presidente sa bene quante
discussioni in Giunta abbiamo fatto durante questi tre mesi di
malattia, quante discussioni abbiamo fatto nei gruppi di
maggioranza fino a quando ci siamo trovati. Alliance ha detto in
maniera chiara che era per un commissario, l'ha detto all'inizio e
lo ha sostenuto in Giunta, nonostante la differenza di pensiero col
Presidente, ma questo non ci ha messo nelle condizioni poi di non
collaborare, perché fuori c'era la comunità, i cittadini, i bisogni
delle persone e c'era la necessità comunque di lavorare. Sarebbe
stato molto più semplice farsi da parte, sarebbe stato forse molto
più populista farsi da parte, ma, rispetto ai problemi che le
persone vivono, per noi è stato molto più serio cercare di fare
qualche cosa, nonostante non si condividesse e magari anche il
Presidente non condivideva le cose che si dicevano. Io mi chiedo, e
pongo una domanda, se a un certo punto anche la Giunta avesse
smesso di lavorare in questa crisi che cosa sarebbe successo.
Sicuramente quindi tanti limiti e probabilmente tante persone che
sono sedute qua avrebbero fatto meglio di noi. Noi abbiamo fatto il
possibile con le nostre piccole competenze, un po' di capacità,
tanta umiltà. Abbiamo parlato poco, sarebbe stato bello parlare di
più perché in certi momenti fa più piacere parlare alle persone
piuttosto che lavorare, e abbiamo accettato delle sfide.
La II Commissione ci ha lanciato la sfida dell'innovazione della
legge n. 5 e io faccio i complimenti perché quello è stato un
pensiero giusto, coraggioso, sicuramente un pensiero che ci porterà
avanti. Vi do qualche dato, perché poi rappresentare le cose senza
dati è sempre un po' limitativo. Nel 2019 l'Amministrazione
regionale ha fatto circa 39.000 liquidazioni, nei primi sei mesi di
quest'anno siamo a circa 33.000 liquidazioni, di queste 14.000
riguardano - a ieri, saremo a 15.000 ad oggi - la legge n. 5.
Quando si dice che i cittadini valdostani non hanno percepito i
soldi, sicuramente non li hanno percepiti nei tempi che speravamo e
io ho fatto la mia dichiarazione inopportuna dicendo che il 10
maggio sarebbero partite tutte le misure una volta costituita la
struttura amministrativa il 27 aprile, ma l'ho fatto anche per dare
un po' di entusiasmo, sicuramente ho sbagliato, sono stato
catechizzato. In quel momento in cui l'Amministrazione regionale
era ancora paralizzata e la Presidenza del Consiglio aveva gli
uffici ancora in
smart working
, c'erano strutture... forse
ancora oggi perché mi dicevano che la scorsa settimana i
Consiglieri cercavano le risme di carta ma erano chiusi gli uffici
perché non c'era personale in servizio... allora in quel momento
noi mettevamo i piedi l'innovazione di questo decennio
dell'Amministrazione regionale, provata una volta col
bon de
chauffage
, su misure che hanno una complicazione di
applicazione enorme. Allora, tanto per dirvi, le liquidazioni
rispetto allo stesso periodo dell'anno scorso sono l'82 percento in
più, questo grazie all'innovazione politica e amministrativa, ma
alla capacità delle persone che si sono messe in campo di dargli
applicazione, e questi sono i fatti. Abbiamo cercato di recuperare,
senza dare colpa a nessuno, una legge che è stata fatta bene, è
stata migliorata e abbiamo cercato di mettere in campo quelle
azioni che servivano per migliorarla ancora e la miglioreremo
ancora. In questo provvedimento di legge c'è l'applicazione
automatica degli articoli 5, 7 e 8 e si andrà ancora più veloce in
futuro. L'ultima misura aperta, quella del contributo di 200 euro
sull'articolo 8, è stata aperta l'8 giugno mi pare, a distanza di
15 giorni ci sono già 2.000 liquidazioni fatte: liquidazioni vuol
dire che poi ci sono le tesorerie che devono erogare i soldi.
Allora non saremo stati performanti, potevamo fare sicuramente
meglio, ma ripeto mi sarebbe piaciuto vedere anche altri mettersi
in campo su una sfida così complicata, bella, ed è così che
l'Amministrazione regionale cambia, migliora, che le persone si
mettono in gioco. Ribadisco quindi la mia è un'osservazione
positiva del lavoro che è stato fatto ed è così che bisogna
lavorare. Bisogna però anche essere seri a parlare con la nostra
comunità, non si può raccontare che non ci sono i problemi. I
nostri cittadini hanno affrontato la sfida con noi e le persone
hanno chiesto collaborazione, hanno telefonato e adesso ringraziano
per essere stati aiutati. Hanno sbagliato a fare la loro domanda e
gli è stato offerto supporto per modificarla. Allora è questa la
collaborazione, non la stretta e fredda idea che si mette una
piattaforma e il rapporto tra cittadino e Amministrazione è
risolto. È così che possiamo migliorare e lavorare insieme per
andare avanti.
Si dice che questo disegno di legge non ha progettualità. Ci si
dimentica che la progettualità è costruita attraverso il bilancio e
il bilancio annuale e triennale. Questo è un provvedimento
straordinario. Se avessimo dovuto fare il provvedimento per com'è
stata raccontata la cosa in questo Consiglio, sinceramente non so
come l'avremmo fatto, perché c'è chi chiede l'intervento
straordinario e urgente su poche cose, c'è chi chiede la
progettualità di lungo periodo, c'è chi chiede l'intervento
esclusivamente per certi settori. È difficile raccogliere, ma, per
fortuna, questa è la politica. Noi ci siamo messi a disposizione,
potevamo sicuramente fare meglio e il Presidente sa quante volte
abbiamo chiesto di essere un po' più collaborativi, ma allo stesso
tempo abbiamo capito anche le difficoltà di un Presidente che si è
trovato in un attimo a dover gestire una questione enorme. Ognuno
reagisce alla sua maniera, probabilmente per come siamo fatti, e
sinceramente la collaborazione sarebbe stata, a mio avviso, da
ricercare anche prima. Ripeto però che ognuno gestisce le
responsabilità nel momento che ha e nel momento in cui bisogna
mettere delle firme pericolose, pesanti, come meglio crede e
saranno i cittadini poi che giudicheranno.
Questo disegno di legge ha cercato di dare alcune risposte, se
fosse stato un disegno di legge di bilancio, le avrebbe date tutte.
Abbiamo cercato di capire quali erano i settori da colmare,
ricordandoci, per esempio, che per l'occupazione stiamo usando
pesantemente il Fondo sociale europeo e il FESR. Ci è stato
richiesto dal Consiglio regionale di lavorare su quei fondi, anche
qui sono state fatte critiche forti al fatto di aver perso dei
fondi e, nonostante questa emergenza, noi abbiamo continuato a
usarli. Certo, sarebbe stato più semplice prendere delle risorse
già in bilancio e utilizzarle. Non ci sono le complicazioni dei
regolamenti, eppure a fine anno dovremo di nuovo fare il conto di
quanto abbiamo speso e qualcuno dirà cos'è successo durante la
crisi, perché non sono stati usati questi soldi. Allora, nonostante
queste complicazioni, siamo andati a cercare quei soldi e ne stiamo
cercando degli altri e gli incentivi alle assunzioni, 2.300.000
euro, e mi permetto di dirlo, sperando che su quell'articolo si
possa andare sul sicuro, permetteranno alle aziende alberghiere
maggiormente in crisi di assumere per la prima volta, almeno per
contratti di due mesi retroattivi, quindi già a partire da giugno,
il personale che speriamo di far lavorare, piuttosto che di tenere
in cassa integrazione, o piuttosto che in NASpI, ma questo credo
sia un elemento condiviso. Sull'occupazione, il mantenimento
occupazionale dovremmo avere milioni di risorse, tant'è vero che
anche voi, avendo fatto un'azione corretta, avete comunque allocato
3.700.000 euro, oggi ce n'è 4,3 milioni sul FESR, ma sappiamo bene
che quello sarà un intervento; c'è un bando della Regione Calabria,
l'unico che abbiamo visto fin adesso utilizzare quel tipo di
beneficio, che va a ristorare il 50-60 percento del costo del
gruppo di lavoratori, dovremo cercarne ancora di più di queste
risorse.
Qui vengo alla scelta dei Comuni, io sinceramente non sto a
giudicare perché non credo che qui sia stata fatta una scelta di
campo. Qui sono state fatte sì scelte di campo ma anche scelte
economico-finanziarie. Noi abbiamo visto i Comuni in questo momento
come dei partner di questa ripresa economica. I Comuni si giocano
con noi questa sfida e dovranno essere molto attenti a giocarla
bene, perché se avanzeranno questi soldi, le critiche che oggi
vengono fatte, anche la posizione politica che è stata assunta
diventerà pesante da parte di tutti. I Comuni si giocano una sfida
come l'Amministrazione regionale. L'impianto federalista valdostano
è fatto di Comuni e di Regione e allora vedremo se saranno capaci
di mettere in spesa energie e risorse per far ripartire
l'occupazione e se è stato giusto assegnargli ulteriori risorse
oltre a quelle che hanno. Noi in questo senso abbiamo voluto
giocare la sfida coi nostri Comuni e speriamo che sia una sfida
giusta, vincente, che sappiano essere nei prossimi giorni già
all'altezza della situazione.
Voi avete giocato una partita diversa: quella di provare invece
a gestire queste risorse con interventi più puntuali. Io non ci
vedo nulla di male, sicuramente una linea politica amministrativa
che ci vede su sponde opposte, ma un tentativo legittimo di mettere
comunque la nostra Regione in condizione di ripartire. Bisogna
però, sotto questo profilo, e questo ve lo chiedo, rispetto a
partite così importanti, essere trasparenti nei confronti della
comunità. Chi ha firmato quegli emendamenti ha messo la faccia
anche di fronte ai Sindaci, chi non li ha firmati ha sostenuto le
sue battaglie qui. Sarebbe un peccato vedere questa scelta passare
attraverso un voto segreto. Io spero che ci sia la forza politica
di mettere tutti nelle condizioni di assumersi la propria
responsabilità, se non sarà, andrà bene lo stesso, i giochi della
democrazia passano anche attraverso il Consiglio regionale, sarà
una sconfitta soprattutto per chi l'ha proposta quella scelta, non
sarà la sconfitta di chi andrà sotto al voto segreto, sarà la
sconfitta di chi ha messo la faccia coerentemente, brillantemente,
in un'idea diversa rispetto a quella che noi abbiamo messo in
campo.
Avrei ancora tante cose da dire, però io credo che le persone si
aspettino da noi - daremo tutte le attenzioni agli ordini del
giorno - una discussione definitiva sugli emendamenti e una
proposta di legge che possa finalmente cominciare il suo percorso
di risposta fuori da questo Palazzo, fuori da questo Consiglio e
nei confronti delle persone che attendono ormai da tempo.
Presidente -
Assessore, lei ha richiamato il lavoro in
presenza o meno della Presidenza del Consiglio e quindi mi preme
fare qualche puntualizzazione. Io spero che il dibattito politico
rimanga sempre e solo sul livello politico di chi ha scelto di
mettere la faccia e di portare avanti un progetto appunto in ambito
partitico-politico. Direi che non possiamo accettare che invece
vengano tirate in mezzo nelle discussioni, probabilmente dal clima
di campagna elettorale, come tutti hanno affermato, gli uffici
della Presidenza del Consiglio e per questo mi consenta di
puntualizzare che la Presidenza del Consiglio ha sempre lavorato
durante tutto il periodo di
lockdown
, anzi credo che i
Commissari di II Commissione possano confermarlo, in maniera anche
molto più importante del solito, proprio a supporto dell'attività
dei Consiglieri. Mi dispiace se qualcuno le ha riferito, qualche
eletto immagino, che non è riuscito ad avere una risma, credo che i
Consiglieri siano dotati anche di mani e possano procurarsi le
risme di fogli da soli. Il personale della Presidenza del Consiglio
è stato collocato in
smart working,
soprattutto per quanto
riguarda la parte dei gruppi consiliari poiché i Consiglieri non
erano presenti fisicamente, quindi giustamente, anche in
ottemperanza alle disposizioni nazionali, non essendoci i
Consiglieri in ufficio, non c'era nemmeno il personale. Dal primo
giorno la Presidenza del Consiglio ha sempre garantito, attraverso
i suoi dirigenti, attraverso i suoi dipendenti, la presenza e
l'ausilio a questi Consiglieri. Questo quindi credo sia dovuto da
parte nostra riconoscerlo, ringraziando chi in questi mesi ci ha
supportato in una forma di lavoro non sempre semplice. Credo che
tutti noi lo abbiamo visto e per questo non posso permettere che
venga accusata appunto la Presidenza del Consiglio in generale di
una carenza di lavoro e di attività in questo momento. La parola
all'assessore Bertschy.
Bertschy (AV) -
Presidente, la ringrazio per la
precisazione. Per il rispetto che ho delle persone, assolutamente
la mia non voleva essere un'accusa ai lavoratori, ci mancherebbe,
come credo aspettino delle scuse quei lavoratori che in questa
difficoltà hanno subito anche degli attacchi sui
social
, per
esempio, rispetto all'attivazione delle misure. Io quindi mi scuso
se questo è stato interpretato in questa maniera, mi scuso con lei,
facciamo attenzione a tutti i nostri lavoratori e a tutti i
dipendenti che in Amministrazione regionale sanno fare, quando
viene richiesto, il loro lavoro con precisione, impegno e
dedizione.
Presidente -
La ringrazio, credo sia dovuto ai nostri
collaboratori. In fase di replica, prego, presidente Testolin, ha
la parola.
Testolin (UV) -
Partirò da questa ultima considerazione
che ha fatto lei con il collega Bertschy per ripercorrere un
attimino quella che oggi è stata una rivisitazione di questi ultimi
cento giorni. Un doveroso ringraziamento a tutti coloro che hanno
contribuito a vario titolo e con le loro possibilità e opportunità
a essere presenti o a essere comunque utili in questo percorso che
ha stravolto in questi pochi mesi, anche se sembrano periodi molto
più lunghi, il nostro agire quotidiano, il nostro modo di
confrontarci, il nostro modo di prendere delle iniziative, il
nostro modo di assumerci delle responsabilità che nel tempo si sono
susseguite. Ecco, oggi c'è stata la possibilità per tutti i
Consiglieri di esprimere - ed era evidente che fosse così - una
serie di considerazioni su quello che è stato il percorso che ci
porta oggi in quest'aula a decidere in merito a una legge
importante, una legge che potrà dare delle risposte attese per il
percorso di rilancio economico e di sostegno alla nostra economia.
Un discorso che parte dai primi di marzo di quest'anno e quindi
quattro mesi fa, cento giorni o giù di lì, dove un giorno per
l'altro ci si trova confrontati con una situazione che sinceramente
a ripensarla non si trovano le parole per riuscire a descriverla in
quelli che sono i sentimenti, le paure, i timori, le necessità, la
forza per poterla contrastare. Penso che sia una sensazione che
ognuno di noi ha vissuto a suo modo e con le sue paure e con i suoi
impegni, con le sue responsabilità, qualunque ruolo avesse in quel
momento. Ci sono dei ruoli che più di altri ti pongono davanti a
delle scelte, a delle scelte che fortunatamente sono anche
supportate, se così possiamo dire, da una serie di informazioni che
probabilmente non sono a disposizione di tutti, non sono condivise
da tutti, sono frenetiche e improvvise come la pandemia, e sono
frutto di confronti anche con altre realtà, sono frutto di
confronti con altre criticità, sono messe a confronto a situazioni
che si vivono su tutto il territorio nazionale nello stesso modo,
perché la salute, come poche altre cose, è uno di quegli aspetti
che non ha latitudine e deve essere, a mio avviso, affrontata come
una priorità in senso assoluto, una priorità per salvaguardare
prioritariamente le nostre famiglie, i nostri amici, i nostri
conoscenti; se hai altri ruoli, la nostra Regione, il nostro Stato,
l'Europa e il mondo intero. È un meccanismo che ha coinvolto a
tutti i livelli personalità di grido, gente che ha urlato certe
cose e poi ha dovuto ritrattare; ognuno ha il suo modo di
affrontare le criticità, ha la sua possibilità di confrontarsi nel
momento in cui ne ha bisogno con chi ha più fiducia, così come
quando all'interno di una famiglia hai un'emergenza sanitaria, vai
a cercare il medico che conosci meglio, magari non il più bravo, ma
quello per il quale provi e ti confronti per avere un consiglio che
possa rassicurarti, che possa essere disinteressato e che possa
essere qualcosa da poter mettere in moto. Ecco, in questo periodo
le sensazioni che si sono susseguite hanno dato adito evidentemente
all'opportunità di ricevere tante critiche, ma anche alla certezza
di aver sempre cercato di operare nel migliore dei modi e
nell'interesse soprattutto della necessità primaria di dare le
risposte che si intravvedevano come le più adeguate in un momento
di forte criticità.
L'attività che è stata portata avanti, anche sotto pressioni
molto importanti da parte di collaboratori con i quali, è stato
ricordato da chi mi ha preceduto, ci si è scontrati in maniera
anche non semplice: dico "scontrati" non a caso, ma perché su
determinate scelte ci si è trovati su situazioni totalmente
diverse... non c'è la controprova se quello che sarebbe stato il
risultato... se avesse potuto portare a dei risultati migliori, ma
credo che,
tout compte fait
, determinate situazioni sono
state attenzionate, governate e risolte grazie alla presenza di chi
è stato messo in campo, alla professionalità, alla dedizione di
tutta una serie di persone, volontari, professionisti, super
professionisti, gente che come noi probabilmente non aveva mai
vissuto questo tipo di situazione, e adesso sarà più preparata per
poterla affrontare nel prossimo futuro e avrà a disposizione tutta
una serie di dati raccolti, di confronti, di opportunità che fino a
oggi non c'erano fortunatamente mai state. Ecco, alla fine di
questo percorso ci sarà il tempo di mettere in fila non solo le
sensazioni ma anche le criticità che si sono affrontate in maniera
un po' più organica di quello che si riesce a fare oggi ancora
fortemente impegnati a cercare di dare altre risposte, quelle che
si vedono oggi qua in quest'aula. Alla fine di un percorso in cui,
come anche qua ha già detto qualcuno prima di me, più di una volta
è venuta la tentazione di abbandonare per fare delle scelte più
semplici, per togliersi dalle responsabilità che toccano
l'amministratore e che toccano ancora maggiormente quando le si
affronta in una situazione di ordinaria amministrazione ormai, se
vogliamo dire, di delegittimazione dal punto di vista
istituzionale, ma che ti impongono per certi versi di dover portare
a compimento un percorso anche sapendo che questo non possa
assolutamente essere un trampolino di lancio per qualcosa di
positivo. Se qualcuno pensa che all'interno di questo percorso uno
abbia potuto intravvedere delle possibilità di farsi, chiamiamola
volgarmente, pubblicità, perché non la voglio chiamare in un altro
modo, o di "farsi bello" di fronte a una situazione del genere,
beh, non gli auguro di provare ma sicuramente lo auguro a
ripensarci o a condividere magari qualche pensiero in un momento un
po' più tranquillo. Poi si capisce che in queste situazioni le
scelte che vai a fare, che vai a proporre saranno sempre oggetto di
critica perché sono impopolari. Se poi ci si limita a intravvedere
molte volte l'autonomia come la possibilità di aprire gli orti due
giorni prima o due giorni dopo gli altri, queste sono delle visioni
un po' miopi. Io credo che l'autonomia si eserciti nel cercare di
garantire alla nostra popolazione quell'attenzione e quella
sicurezza che prioritariamente e soprattutto in questa situazione
era dovuta.
Detto questo, oggi siamo al terzo provvedimento legislativo,
terzo provvedimento che è un punto di partenza non un punto di
arrivo: un punto di partenza che dovrà vedere ancora molto lavoro
con le forze che sono rimaste a questo Governo e anche agli uffici
che si sono prodigati in questi mesi per garantire il massimo della
celerità in ogni iniziativa, sia essa normativa, di attenzione a
quelle che erano le necessità da un punto di vista della ripresa
economica, dal punto di vista della sanità, da un punto di vista
dell'informazione al cittadino, da un punto di vista della risposta
alle istanze che comunque arrivavano in merito alle aziende che non
dovevano chiudere o potevano non farlo, alla intersezione che c'è
stata forte e costante con le Forze dell'ordine, prima chiamate a
proteggerci e poi chiamate a non vederci o a attenzionarci di meno
nella fase di ripartenza. Ecco, io penso che in questo percorso ci
siano tante cose che potranno darci spunti di riflessione per il
futuro e anche per redigere nella prossima campagna elettorale dei
programmi che possano contemplare delle visioni che non avevamo mai
visto. Tra queste sicuramente ci sarà la possibilità di rivedere,
di ripensare, anche alla luce degli sforzi fatti da tutti in questo
senso, perché condivido che lo stimolo impartito con la legge n. 5,
pur in maniera non compiuta, abbia permesso all'Amministrazione
regionale di avviare un processo di innovazione del quale si è
cercato di fare tesoro anche in questa legge, ipotizzando che
l'impostazione di questa proposta potesse sviluppare ulteriormente
delle tecniche di automatizzazione di tutta una serie di
acquisizione di dati. L'auspicio è anche quello che a regime, e non
soltanto per questo periodo che ci vede coinvolti fino alla fine
dell'anno, possa consentirci ancora uno snellimento delle
impellenze e delle necessità burocratiche da seguire, perché
fortunatamente ancora per questo provvedimento e ancora per i
prossimi sei mesi avremo la possibilità di allentare gli obblighi
di una burocrazia che ci impone sovente trasversalmente di
acquisire tutta una serie di dati, di permessi, di informazioni, di
nozioni che il cittadino è obbligato a fornirci e che allunga,
attraverso istruttorie sempre più complesse, i tempi di
risposta.
La sfida che oggi si lancia è una sfida raccolta nel mese di
aprile con il provvedimento n. 5, che ha voluto portarsi un po'
avanti, l'ho detto nell'intervento di ieri pomeriggio, che
evidentemente dovrà fare i conti con quella che sarà
un'approvazione di questa legge, un'approvazione che oggi è stata
messa in luce come una responsabilità solo di questo Governo, è una
responsabilità io credo di tutti. La responsabilità del Governo è
stata quella di proporre un disegno di legge, di indicare delle
iniziative, alcune innovative, alcune che vanno nel solco della
sussidiarietà, alcune che tengono conto del fatto che la nostra
comunità e le nostre risposte sono arrivate in questo periodo di
crisi tanto dalla Regione quanto dai nostri Comuni, dalla presenza
capillare sul territorio di persone che si sono assunte la
responsabilità di gestire questa pandemia e che oggi, da domani, se
ci sarà da domani, dalla prossima settimana o da quando sarà, si
dovranno assumere anche una parte di responsabilità del rilancio
della nostra economia, con scelte che vadano esattamente nella
direzione che è stata indicata o proposta comunque su questo
disegno di legge.
Io oggi ho trovato, oltre a quelli che sono gli sviluppi, dicevo
prima, di critiche di momenti di giudizio del percorso di questi
ultimi tre mesi, anche alcune proposte che sono più attinenti al
disegno di legge che oggi siamo a discutere; proposte che sono più
affini alla proposta presentata, proposte che sono, diciamo,
alternative o comunque che danno una visione diversa. Ecco, io ieri
ho esplicitato una cosa che è sotto gli occhi di tutti ormai da
mesi: l'impossibilità da parte del Governo di avere una maggioranza
che superi o che raggiunga comunque i 18 voti; penso anche che
però, come detto anche da qualche Vicepresidente del Consiglio, non
ci si debba nascondere dietro la possibilità di accordarsi a ogni
costo su ogni cosa. Penso che ci siano delle visioni che possono
trovare dei miglioramenti e qualcuno ha detto che sono state
presentate 200 idee, tra queste 200 idee ce ne saranno sicuramente
di quelle che sono più allineate con una visione, che è quella del
disegno di legge n. 60, altre che lo sono di meno, altre che si
sono trovate a dover giustificare il loro contrasto con gli Enti
locali. Io penso che, quando si cerca di fare delle proposte che
sono sostenibili, ci si possa anche giustificare ma si debba anche
tranquillamente cercare di sostenere quello che si è proposto;
bisogna farlo con la consapevolezza che ogni scelta ha dei rischi,
ogni scelta può essere soggetta a un giudizio, ogni scelta avrà
qualcuno che la sostiene e tanti che la criticano. Questo è un
percorso che abbiamo vissuto, abbiamo mai apprezzato, ma con il
quale abbiamo imparato un po' a convivere. Lo faremo ancora nei
prossimi giorni con l'impegno, quello sì, che se questo disegno di
legge verrà licenziato, i nostri ultimi sforzi saranno ancora
quelli, e dovranno essere ancora quelli, nei prossimi mesi di
lavorare affinché questo disegno di legge possa dare i suoi frutti,
e questo non va confuso con altre iniziative, non va confuso con
altre
arrières-pensées
, che sono stati espressi in malo
modo, a mio avviso, in quest'aula in alcuni interventi.
Credo che l'impegno sarà assolutamente quello di continuare a
lavorare con l'aiuto delle strutture che dovranno ancora una volta
supportarci tecnicamente e che molto in trasparenza hanno già
iniziato a lavorare e a dirci che le possibilità di partire con
quelle che saranno le misure a favore, soprattutto delle risorse da
destinare al ristoro delle attività commerciali e produttive, non
potrà avvenire prima del 20-22 di luglio per un allestimento
completo e definitivo dei meccanismi per poter poi accelerare e
dare le risposte nella maniera più puntuale possibile. Questo per
la massima chiarezza, proprio perché evocata sempre da tutti e
voluta solo quando le cose le fa qualcun altro. Penso che questo
non sia un modo troppo giusto per approcciare le problematiche,
penso invece che bisogna essere molto onesti, l'onestà
generalmente, se non subito, alla lunga paga ed è con questo
principio che chiediamo e crediamo di poter trovare un percorso
condiviso con coloro che hanno presentato alcune di queste 200 idee
migliorative e di portare a compimento questo disegno di legge per
metterlo a disposizione della nostra Regione.
Presidente -
Possiamo quindi ora passare all'esame degli
ordini del giorno con l'esame del primo ordine del giorno e
lascerei subito la parola al vicepresidente Distort.
Distort (LEGA VDA) -
Partiamo subito dopo questa parte di
maratona con un ordine del giorno che confesso è particolarmente
tecnico e quindi spero di riuscire a spiegarlo correttamente in
modo tale che sia acquisito nella maniera più completa. Allora,
trattiamo di un caso che, tra l'altro, è stato segnalato dalle
Amministrazioni comunali, dagli uffici tecnici. Se vogliamo dare un
aiuto ai Comuni, quindi questo è un metodo, un modo e
un'opportunità per dare un aiuto concreto a costo zero. Premetto
ancora che questo discorso tratta l'allineamento delle pratiche
urbanistiche, l'allineamento della documentazione depositata negli
uffici comunali per le costruzioni che sono avvenute negli anni
Sessanta-Settanta e i primi anni Ottanta, periodi in cui si
costruiva in base a un permesso di costruire e si depositava
chiaramente la documentazione progettuale. In sede di esecuzione
potevano avvenire, d'altronde l'urbanistica lo prevede, varianti
sui lavori concessionati. Queste varianti all'epoca in tanti casi
non sono state trasmesse nei Comuni, non sono state depositate.
Cosa significa? Si sono commessi degli abusi? Assolutamente no,
questa era una prassi. La prassi prevedeva il rilascio del titolo
abilitativo per eseguire i lavori con la documentazione depositata,
poi in fase di esecuzione si potevano svolgere delle modifiche, tra
l'altro, in certi casi anche consistenti in incremento dell'unità
immobiliare, in certi casi, soprattutto in realtà condominiali,
c'erano addirittura delle sopraelevazioni di piano sulla base di un
progetto depositato di piano tipo, però cosa succede? Attenzione,
perché questa è la fase importante. Queste modifiche venivano
dichiarate al Catasto, quindi catastalmente le opere eseguite hanno
rispondenza. Se era in vigore dopo il 1971 la legge relativa che
disciplinava le norme per la progettazione strutturale, esisteva il
collaudo strutturale, si concludeva l'iter di agibilità con un
sopralluogo che veniva svolto...
Presidente -
Un po' di silenzio, per cortesia, perché si
fa fatica a seguire.
... con la visita dell'ufficiale sanitario che constatava la
regolarità dal punto di vista igienico-sanitario. Tutto questo ha
fatto sì che diverse unità immobiliari costruite negli anni
Sessanta, Settanta e prima degli anni Ottanta hanno di fatto avuto
una loro regolarità edilizia, però questa regolarità edilizia non
corrisponde per quanto riguarda la documentazione, i disegni,
piante, sezioni e prospetti depositati negli uffici comunali. Ora,
l'obiettivo è portare all'attenzione del Consiglio,
fondamentalmente portare all'attenzione del Governo questa
problematica. È una problematica che si risolve con un
provvedimento dirigenziale o con una delibera di Giunta, si tratta
semplicemente di una misura a scala regionale che autorizzi i
Comuni a poter accogliere pratiche di allineamento delle
documentazioni depositate negli uffici. In questo modo si risolve e
si sana una situazione che non è un abuso, ma che comunque
corrisponde a una situazione di disallineamento, di non
corrispondenza della documentazione depositata. Perché oggi
nell'emergenza Covid? Perché ovviamente se i possessori di queste
unità immobiliari oggi vanno a chiedere un mutuo e chiedono una
garanzia bancaria e hanno bisogno di un'ipoteca, non possono farlo.
Se hanno bisogno di operare una compravendita, non possono farlo
perché manca quel pezzetto di regolarità dal punto di vista
urbanistico edilizio. Se hanno bisogno di fare dei lavori di
adeguamento per le norme relative al contenimento epidemiologico,
non lo possono fare e non possono farlo in regola. Ecco, si tratta
di regolarizzare una situazione di fatto con una documentazione
svolta da un tecnico abilitato. Spero di essere chiaro, quindi
chiedo al Governo regionale "di avviare tempestivamente con gli
uffici competenti un approfondimento relativo all'individuazione di
un percorso che, attraverso l'allineamento documentale presso gli
uffici comunali, permetta la regolarizzazione della situazione
descritta nelle premesse".
Presidente -
Qualcuno intende intervenire? La parola al
collega Ferrero.
Ferrero (VDALIBRA) -
Certamente tutto quanto va nel senso
della sburocratizzazione e nel chiarimento delle norme e questo è,
secondo me, un sassolino che viene buttato in quella specie di
"lago" di interpretazioni, che spesso poi va a ostacolare il fatto
che uno deve ristrutturarsi una casa, aprirsi una finestra,
allargarsi una porta, andare a fare delle verifiche documentali in
un caso di cui sono testimone proprio diciamo personalmente, mi
erano state chieste delle cartografie del 1935, quando all'epoca al
Catasto non c'era neanche bisogno di fare quella presentazione.
Questo quindi può essere un segnale di una direzione che dovrebbe
poi andare ad affrontare il problema generale della questione del
rispetto dei vincoli architettonici e di tutte quelle norme e di
quelle cose poco chiare che alla fine come unica poi soluzione per
il privato danno la possibilità di vendere o svendere magari
l'abitazione o il piccolo appartamento di famiglia perché non è
possibile o comunque è possibile regolarizzarsi solo con costi che
sono dei costi esagerati. In questo caso quindi si va in una
direzione, che è una direzione decisamente condivisibile ma deve
essere semplicemente un passo, un segnale di un percorso che si
vuole intraprendere.
Presidente -
Altri? Se non ci sono richieste, mettiamo in
votazione. Apro la votazione. Chiudo la votazione.
Presenti, votanti e favorevoli: 35
Il Consiglio approva all'unanimità.
Presidente -
Ordine del giorno n. 2. Per l'illustrazione,
la parola al vicepresidente Distort.
Distort (LEGA VDA) -
Il secondo ordine del giorno è
relativo a un progetto di riapertura delle scuole di montagna,
scuole di paese. Premessa la nota emergenza epidemiologica che ha
portato alla chiusura delle scuole e l'adozione della didattica a
distanza, visto il disegno di legge che stiamo cercando di
approvare, si propone di attuare provvedimenti urgenti in materia
di edilizia scolastica, preso atto che l'edilizia scolastica è
indirizzata da anni a scelte orientate all'accentramento dei plessi
con ingigantimento delle dimensioni, e rilevato che invece le
scuole o gli spazi disponibili nell'ambito dei Comuni nelle nostre
vallate garantirebbe delocalizzazione, distanziamento e quindi come
tale avrebbe un ottimo vantaggio, risulterebbero molto vantaggiose
e potrebbero far crescere un senso di maggiore appartenenza degli
allievi alle comunità locali. Consideriamo anche che le piccole
scuole di montagna potrebbero fornire spazi adeguati al fine di
diminuire il sovraffollamento dei plessi scolastici più grandi. Si
potrebbe configurare la situazione in cui, nell'ambito delle nostre
realtà territoriali delle valli, si realizzino luoghi di didattica
dove si possono fondere modelli assolutamente innovativi, quindi
fondere sia la presenza fisica legata a un numero contenuto di
persone che svolgono le loro attività didattiche sul territorio in
vicinanza ai propri luoghi di abitazione, evitando gli
accentramenti nell'ambito cittadino, e nello stesso tempo
l'applicazione di metodologie di comunque didattica a distanza ma
svolte con una presenza contenuta di allievi e con la presenza e
sotto la sorveglianza di personale educativo. Questa è una proposta
del personale educativo, potrebbe essere invece il coinvolgimento
di tutto quel personale docente che ha bisogno di un rinnovo del
proprio contratto, che ha bisogno di un coinvolgimento, quindi
sarebbe l'opportunità anche di estendere le possibilità lavorative
per coprire il fabbisogno didattico e nello stesso tempo la
richiesta di posti di lavoro. In questo spirito... ovviamente io
parlo di scuole di montagna, nel momento in cui parlo di scuole di
montagne intendo spazi comunali, spazi individuabili, ovviamente di
concerto con gli Enti locali, opportunamente idonei dal punto di
vista edilizio e igienico-sanitario.
L'impegnativa dell'ordine del giorno è: "si chiede al Governo
regionale di adottare tempestivamente ogni iniziativa di propria
competenza e in dialogo con gli Enti locali, al fine di avviare un
piano di riapertura delle scuole nei piccoli comuni che, oltre ad
alleggerire i plessi scolastici più grandi, congestionati da classi
in sovrannumero, garantirebbero una maggiore qualità didattica e
sociale e un maggior rispetto delle misure di contenimento
dell'epidemia da Covid-19".
Presidente -
Ci sono richieste di intervento? La parola
all'assessore Certan.
Certan (AV) -
Quest'ordine del giorno credo sia
interessante e lo prendiamo in considerazione. Ci sono diversi
Comuni di montagna che in questi giorni ci hanno contattato e hanno
messo a disposizione anche i loro spazi. Io chiedo al collega
Distort se è d'accordo al fine di avviare un piano di riapertura,
direi anche di mantenimento, perché ci sono alcune piccole scuole o
plessi scolastici che non hanno più il numero necessario di
studenti per mantenere in quella sede il plesso, mentre con
l'emergenza Covid, con le regole che direi sono quelle che ci hanno
accompagnato in tutta questa emergenza che sono tre: no
assembramento, distanziamento e pulizia frequente, è evidente che
le piccole scuole, anche piccoli spazi possono dare questo respiro
ai plessi più grandi. È quindi assolutamente di buon senso,
peraltro nell'articolo sull'edilizia scolastica, proprio anche in
virtù delle funzioni da commissario che il Sindaco di un Comune o
il Presidente della Regione potrà avere, vi è anche prevista la
stesura e la ricognizione da mettere in un piano che può andare in
questa direzione. Peraltro ci sono interlocuzioni già fra diversi
Comuni, il Comune di Aosta ha avuto interlocuzione anche con il
Comune di Roisan, ad esempio, per quanto riguarda alcune classi che
appoggiano sul plesso di Porossan e che potrebbero essere accolte
anche da un altro Comune. Credo quindi che, proprio nell'ottica
della sussidiarietà, ci sia questo aiuto. Non vado nel dettaglio
dell'impegno, io credo che quanto lei ha spiegato possa essere
davvero anche interessante e, ripeto, credo che l'aiuto reciproco
che i vari Comuni nel tempo e nella storia valdostana hanno avuto
debba davvero essere di nuovo valorizzato, proprio in virtù anche
di quelle relazioni che si stanno riprendendo.
Presidente -
La parola alla collega Pulz.
Pulz (ADU VDA) -
Per quanto
l'école d'hameau
d'antan
mi smuova un sentimento tipo quello libro "Cuore", non
condivido per nulla quest'ordine del giorno:
in primis
per
quella voce che sta nelle premesse, laddove dite che avete rilevato
che le scuole
d'hameau
avrebbero l'enorme vantaggio di far
crescere un maggior senso di appartenenza degli allievi alle
comunità locali. Ecco, questo senso di appartenenza, non so perché,
ma mi fa venire un po' di orticaria istintiva e credo che andrebbe
approfondito, ma soprattutto mi disturba quel punto che si
intitola: "
precisato che gli studenti...
", eccetera, perché
lì si parla di lezioni attraverso la didattica a distanza in
collegamento. Ecco, io credo veramente, scongiurando una possibile
nuova ondata di contagi, credo veramente che noi dobbiamo andare
oltre questi mesi di didattica a distanza, che è stata di fatto una
didattica d'emergenza, cioè l'unica cosa che di fatto potevamo fare
per non chiudere l'anno scolastico il 5 marzo, che sarebbe stato
veramente drammatico. Qui poi stiamo parlando di scuola primaria
immagino e quindi assolutamente non la didattica a distanza,
proprio un'idea che è controproducente e lo dicono i pedagogisti,
lo dicono gli psicologi, l'hanno detto anche i pediatri, quindi non
sono assolutamente d'accordo.
Presidente -
La parola alla collega Minelli.
Minelli (RC-AC) -
Io non entro nel merito della parte che
si riferisce al senso di appartenenza. Sono piuttosto perplessa
invece dall'impianto di tutto l'ordine del giorno perché
innanzitutto non si precisa quali alunni, e di quali ordini di
scuole, sarebbero interessati da questa didattica a distanza. Se si
parla di alunni della scuola primaria, nei nostri 73 comuni,
esclusa Aosta, che forse ha qualche problema in più, avere delle
scuole dove mettere degli alunni di altri comuni mi sembra una cosa
già un po' difficile. Mi chiedo poi, secondo questo ordine del
giorno, come si risolverebbe il problema dei trasporti, perché
avremmo il problema di trasportare gli alunni; si parla inoltre di
sorveglianza, di personale educativo e si indicano operatori di
sostegno e simili e sappiamo tutti qual è la situazione degli
operatori di sostegno, degli insegnanti di sostegno: se andiamo a
fargli fare la sorveglianza nelle scuole sparse sul territorio, non
riusciamo poi ad averli sugli alunni che ne hanno la necessità,
direi documentata in tutte le maniere... Oltre al fatto di dire:
"troviamo una soluzione, visto che non abbiamo spazi, li portiamo
un po' di qua, un po' di là", non riesco a capire qual è il senso.
Non solo, ma si parla di didattica a distanza in collegamento con
gli insegnanti delle scuole madri. La didattica a distanza allora
tanto vale se la fanno da casa! O comunque nel Comune dove
risiedono, che organizza degli altri spazi; ma non ci mettiamo a
trasportare alunni in tutta la Valle d'Aosta per andarli a portare
un po'... che ne so? a Etroubles, un po' a Saint-Oyen e un po'...
no, per me è una cosa che non sta in piedi.
Presidente -
La parola alla collega Morelli.
Morelli (AV) -
Volevo fare anch'io qualche riflessione in
merito a quest'ordine del giorno, che, da una parte, capisco,
dall'altra, però, avrei bisogno dello stesso tipo di chiarimento
chiesto dalla collega Minelli. Quando si parla di scuole di
vallata, io immagino ci si riferisca alla scuola primaria o
dell'infanzia, comunque a una fascia di alunni che arriva agli 11
anni. Nella premessa dell'ordine del giorno si dice: "preso atto
che da anni l'edilizia scolastica è indirizzata a scelte orientate
all'accentramento dei plessi, con ingigantimento delle
dimensioni...". Se si parla di scuola primaria, io per le realtà di
vallata che conosco nella mia zona - e penso a Valgrisenche, a
Valsavarenche, alla Valle di Rhêmes - le scuole sono state
mantenute sul territorio, non si sono obbligate le famiglie a
spostarsi o, meglio, le famiglie si sono spostate ma non perché
mancassero le scuole primarie e quindi non mi è chiaro quale sia
l'obiettivo. È vero che si è scelto di orientarsi verso
l'accentramento dei plessi, ma io credo, non sono un insegnante,
anche per permettere una didattica che veda insieme nelle aule un
numero di allievi che renda l'insegnamento più stimolante, che
faciliti la relazione sociale, perché piccolo è bello, sicuramente,
ma non sempre piccola scuola è così bello, essere in una classe di
2-3 bambini forse non è sempre il massimo. Per quanto so io,
laddove sarebbe estremamente difficoltoso spostare i bambini - e io
penso ai bambini di Valgrisenche - della scuola materna o della
scuola primaria, non è pensabile portarli quotidianamente in basso
nella valle centrale, in quel caso credo che si siano mantenute le
scuole. Francamente quindi non mi è chiaro qual è l'obiettivo.
Presidente -
Assessore Certan, non c'è più tempo a
disposizione. La parola alla collega Trione.
Trione (SA) -
Anch'io faccio un po' fatica a capire il
senso dell'ordine del giorno dal punto di vista del contenuto,
quindi ribadisco anch'io, com'è già stato detto, la didattica a
distanza è stato un modo per in qualche modo venire incontro a
questa situazione difficile ma non è sicuramente auspicabile,
abbiamo detto che le relazioni sono importanti, quindi mi sembra
che in questo modo si andrebbe contro tutto quanto abbiamo detto,
sia dal punto di vista organizzativo... perché con quali risorse
questi bambini starebbero nelle scuole? Mi sembra quindi che ci sia
una serie di questioni sia dal punto di vista organizzativo del
personale che di contenuto che non permettono insomma di
condividere fino in fondo l'ordine del giorno.
Presidente -
Altri? La parola al collega vicepresidente
Distort.
Distort (LEGA VDA) -
Sarà un record da battere quello di
stare in cinque minuti per replicare alle richieste. Mi rendo conto
che l'ordine del giorno è un ordine che ha bisogno di un
approfondimento, motivo per cui l'impegnativa era esattamente di
adottare ogni iniziativa per approfondire un tema, nel senso che
l'obiettivo è quello di creare delle opportunità alternative
all'attuale situazione di didattica a distanza, in alternativa, si
tratta di studiare nuovi modelli dove il decentramento diventa,
anziché una penalizzazione, una virtù, un vantaggio dal punto di
vista del distanziamento, un vantaggio dal punto di vista della
possibilità di questi ragazzi di rimanere nel proprio territorio.
Non dobbiamo metterci a fare un servizio di pullman per portare la
gente su Valgrisenche o a Valsavarenche, a Valtournenche, eccetera.
Dobbiamo fare in modo che le persone che abitano in un certo
territorio possano trovarsi. Ripensare nuovi modelli, l'obiettivo è
solo questo: avere la capacità di ripensare, questo è chiesto a
un'amministrazione, questo noi chiediamo all'azione di governo. Non
ho nessun dubbio, nessun problema a riesplicitarlo. È chiaro che
comunque l'ordine del giorno o viene votato così o sennò verrà
ripreso in altre sedi, ma l'obiettivo è questo, poi che la collega
Pulz esprima la sua anaffettività verso tutto ciò che abbia delle
radici era più che scontato, per me questa è una conferma che sono
sulla strada giusta.
Presidente -
Ha chiesto la parola il vicepresidente
collega Farcoz.
Farcoz (UV) -
Quelques considérations sur cet ordre du
jour sur lequel évidemment on devrait faire différentes réflexions,
mais je crois que l'esprit dans lequel est inséré soit suffisant
pour moi personnellement évidemment pour voter en faveur, parce que
dans ces années on a fait beaucoup d'efforts pour maintenir les
écoles d'hameau dans le territoire, dans les vallées latérales
évidemment pour permettre celle vie de montagne pour laquelle nous
avons investi pas mal d'argent de toute la communauté. Si on met en
doute la question des numéros, évidemment nous sommes contre ce
modèle fédéraliste que nous avons bâti dans ces années pour lequel
nous sommes en train de combattre pour maintenir cette vie de
montagne qu'autrement n'aurait pas d'espoir.
Concludo con una piccola considerazione. Prima ho inteso, magari
ho mal interpretato un ragionamento un po' sinistro, quasi contro
les écoles des hameaux
. Io voglio ricordare che delle
persone come i Trèves e i Chanoux e tutti coloro che sono i padri
fondatori storici della nostra autonomia per i quali possiamo
essere qui a difendere certe peculiarità, si sono battuti
fortemente quando nel 1921 il Fascismo ha voluto sopprimerle. Io
quindi voglio ricordare che qui dentro non si può solo ed
esclusivamente fare dell'amministrazione ma a volte ci devono anche
essere dei principi che ci animano e se abbiamo potuto in questi
anni sviluppare tutta una serie di territorialità e di sviluppo
delle nostre montagne, è anche grazie a questa volontà di mantenere
i comuni, di voler mantenere le scuole, di mantenere i servizi
nelle nostre vallate laterali.
Dalle ore 19:43 assume la Presidenza il vicepresidente
Distort.
Distort (Presidente) -
Prima di dare la parola al collega
Manfrin, do la parola alla presidente Rini che ha chiesto a voce di
intervenire.
Rini (PNV-AC-FV) -
Io chiedo scusa ma non posso
prenotarmi. Molto brevemente semplicemente per esprimere la nostra
posizione e il nostro voto convintamente favorevole a quest'ordine
del giorno. Ringrazio il collega Distort per avere portato questo
tema così importante, come lo ha peraltro molto bene ricordato il
collega Farcoz, che è intervenuto prima di me. Sono dispiaciuta se
quest'ordine del giorno non verrà approvato da quest'Aula, anche
perché il dibattito che c'è stato sulla scuola, soprattutto
sull'apertura delle piccole scuole ha animato e tenuto banco in
maniera corposa nell'ultimo mese e mezzo. Addirittura più volte
abbiamo assistito, come ormai qualcuno ci ha abituato, a delle
boutade
, a degli
slogan
dove si parlava appunto
dell'apertura dei piccoli plessi scolastici di montagna. Credo
quindi che ora che dalle parole bisogna passare ai fatti, spero che
non ci siano difficoltà nel sostenere questa iniziativa, perché
mantenere vive le nostre piccole scuole di montagna, e ricordo la
grande collaborazione che con il CELVA abbiamo avuto negli anni
anche in cui ho avuto l'onore e l'onere di condurre l'Assessorato
dell'istruzione, abbiamo cercato di fare grandi sforzi anche... io
capisco che il tema non appassioni particolarmente l'Aula ma vi
assicuro che intervenire così è difficile. Dicevo che con il CELVA
abbiamo provato e siamo andati in deroga alle previsioni proprio
anche di contingentamento, di iscrizione di previsione di alunni
nei piccoli plessi di montagna, perché l'autonomia - e ci torneremo
più volte in questi giorni - e le nostre peculiarità si difendono
con i fatti, non con le parole! Siamo stati troppo abituati negli
ultimi anni a sentire ogni tre per due e poi andare direttamente in
overdose
in campagna elettorale del tema della nostra
peculiarità e della nostra autonomia, ma poi, quando bisogna poi
effettivamente dimostrarlo con i fatti concreti, ahimè, troppo
spesso non lo si fa. Io quindi ringrazio il collega e ovviamente il
nostro voto sarà favorevole.
Presidente -
Il collega Manfrin chiede di intervenire, se
il personale tecnico mi dà conferma, dovrebbero rimanere 3 minuti
rispetto al mio intervento di replica. La parola al collega Manfrin
per 3 minuti.
Manfrin (LEGA VDA) -
Al di là ovviamente del fatto di
confermare che il gruppo Lega voterà convintamente quest'ordine del
giorno, mi sono sentito ovviamente in dovere, alla luce di quanto è
stato dichiarato dalla collega Pulz, di pormi degli interrogativi.
Ecco, al di là del merito specifico della parte relativa a questa
impegnativa di quest'ordine del giorno, mi ha colpito
particolarmente un'affermazione che ha fatto la collega Pulz
relativamente al richiamo delle radici, un richiamo che
giustamente, come ha detto anche il collega vicepresidente Distort,
facendo uno specifico riferimento al fatto che... quando si parla
di radici, evidentemente noi siamo assolutamente granitici sul
sostenere questo richiamo e venendo da una tradizione di destra che
ha come motto una frase che io ho nella mia cameretta, che è: "Le
radici profonde non gelano mai", che è associata a una bellissima
immagine di un albero in inverno... Appunto mi chiedevo il perché
di questa idiosincrasia verso questo tema delle radici ma anche del
senso di appartenenza verso una comunità dal momento in cui però,
com'è stato ricordato anche giustamente da parte del presidente
Rini, poi in campagna elettorale quasi tutte le forze politiche, se
non tutte - e mi pare di non sbagliare ma mi pare di aver visto
anche all'interno di questo Consiglio parecchi riferimenti anche da
parte della collega Pulz -, poi ci si richiama magari perché questo
può portare a alcuni consensi facili o magari può pensare di aprire
la porta a una specifica fetta di consenso. Quello che mi spiace è
proprio questo: il fatto che magari durante la campagna elettorale
si faccia leva su questo senso di appartenenza e sulla cura che si
deve verso il riconoscimento all'accrescimento del senso di
comunità e di appartenenza a un popolo, a una località, a un luogo,
poi dopo però a un certo punto lo si denigri lanciando un certo
marchio su chi invece si richiama a questi valori. Io spero che
lei, collega Pulz, magari abbia anche del tempo, ci possa
rispondere su questo tema perché sarebbe davvero interessante
capire una volta per tutte cosa ne pensa di questo argomento così
avremo stabilito una volta per tutte su quali valori lei fonda la
sua azione politica che potremo poi andare a distinguere rispetto
alla nostra.
Dalle ore 19:50 riassume la Presidenza la presidente
Rini.
Rini (Presidente) -
Tre minuti anche per il collega
Marzi.
Marzi (SA) -
Io prendo la parola per esprimere il voto
favorevole a quest'ordine del giorno a titolo personale,
soprattutto grazie all'intervento del collega Farcoz che è sempre
un piacere ascoltare, e soprattutto perché a tutti gli effetti nel
momento in cui ci troviamo nella condizione di parlare di radici, a
mio modesto avviso, risulta anche essere fondamentale partire da un
principio che, tra l'altro, è assolutamente "chanousiano" e quindi
mi collego al collega Farcoz, che giustamente parte dal presupposto
che le persone a tutti gli effetti tendono poi a creare delle
comunità, mentre invece gli individui non lo fanno, e ovviamente le
persone si fondano su quello che sia la famiglia che la scuola
creano nel contesto in cui un singolo individuo ha la possibilità
di diventare persona. Questo accade unendo l'uomo all'uomo, come
diceva Chanoux, ma anche unendo i bimbi, i figli di una famiglia e
i bimbi all'interno di un'aula. Questo approccio, che tende poi a
far passare le persone a comunità e quindi poi dopo a trasformarle
in qualcosa di più grande, secondo me, se posso permettermi, è un
approccio che va bene al di là del concetto di semplice radice.
Presidente -
La parola al collega Barocco.
Barocco (GM) -
Io non posso che essere d'accordo su
quest'ordine del giorno, anche perché, quando sento qualcuno che
parla di orticaria e quando si parla di radici, a me esplode
l'orticaria. Già stamattina avevo cominciato il mio discorso
parlando di stereotipi; la collega Pulz non c'era in aula, ma aveva
esordito nel suo interessante intervento, poi forse avevo capito
male, ma "si danno i soldi agli allevamenti e agli allevatori e
pochi soldi alla cultura", ma queste cose qui sono uno stereotipo,
perché si deve sempre contrapporre o mettere in evidenza certe
relazioni che non ci sono? Poi soprattutto quando ambiente, diritti
e non me lo ricordo più il terzo... l'ambiente, l'allevamento, il
mantenimento... poi dove c'è scritto che chi lavora nell'ambiente
non abbia cultura? Ma questa è una mia interpretazione, non l'ha
detto la Pulz. Usciamo un po' quindi da questi stereotipi. Adesso
abbiamo scoperto la didattica a distanza, in Australia la facevano
forse da sempre perché se qualcuno si ricorda delle scuole, dei
villaggi remoti e delle case sparse, così ci colleghiamo un po' a
quello che ha detto prima anche Distort quando parlava di
architettura e cose dei Comuni, molte sono delle case sparse quelle
che non si sa come sono accatastate; per le case sparse
dell'Australia c'era la maestra che faceva lezione via radio.
Australia e Nuova Zelanda mi sembra che siano ai massimi vertici
della cultura e del modo di fare scuola e li prendiamo ad esempio.
Io quindi non ci vedo niente di strano se ci fosse una scuola
d'hameau
moderna che potesse dialogare a distanza con un
professore, con una maestra. Una volta a scuola, quando andavo io,
c'era
le correspondant
. Io avevo un
correspondant
de
l'Isère. Altro secolo, ma adesso ci può essere
correspondant
via etere, quindi non ci vedo nulla di strano. Qui abbiamo sempre
la concezione che nei villaggi ci sono quei zoticoni, quei
bacan
. A me queste cose qui mi fanno un po' uscire dai
gangheri, scusate. Nei nostri comuni, nei nostri villaggi
les
écoles d'hameau
erano finanziate da quegli allevatori a cui noi
adesso diamo più soldi, forse allora erano più furbi, senza
contributi aprivano le scuole. Allora usciamo un po' da questi
stereotipi stantii: scuola, allevamento, agricoltura, poi detto da
chi fa la lotta per affrancare le classi sociali... ma che diciamo?
Mi viene cioè l'orticaria perché facciamo le scuole
d'
hameau
, ma dove siamo? Comunque voterò a favore.
Presidente -
La parola al collega Restano.
Restano (
VDA ENSEMBLE
) -
Grazie consigliere
Barocco perché ci ha convinti, anche noi voteremo a favore, ma
voteremo a favore soprattutto e convintamente perché, dopo aver
speso una mattinata a parlare degli aiuti ai Comuni, ai piccoli
Comuni, ma ci mancherebbe altro che adesso non trasformiamo in
pratica la valorizzazione delle nostre scuole, anzi, dovremmo
vincolare dei fondi, i fondi che noi trasferiamo ai Comuni dire:
"adesso fate le pareti contro il virus, valorizzate le scuole
d'hameau
". Dovremmo dare forza a questa nostra convinzione,
a questo nostro credo, poi i problemi della didattica
effettivamente ci sono e li viviamo. Qui senza investimenti
bisognerebbe iniziare a ragionare come ci ha insegnato poc'anzi
Barocco.
Presidente -
La parola al collega Vesan e mi scuso con
lui, si era prenotato prima, purtroppo non vedevo la
prenotazione.
Vesan (M5S) -
Mi spiace andare un po' in controtendenza,
però annuncio il nostro voto di astensione su questa proposta. Non
vorrei tanto entrare nella filosofia delle scuole di villaggio. Io
abito in un comune con meno di mille abitanti, ho tre bambine che
hanno frequentato le scuole del mio comune; non solo, ma hanno
anche fatto la didattica a distanza, quindi ho un po' di esperienza
diretta. Ho anche un po' di radici particolarmente solide perché il
mio bisnonno è partito da Pontboset per venire a Torgnon a fare il
maestro delle scuole elementari e quindi una certa affezione per
queste istituzioni ce l'ho. Il problema non è l'affezione al
territorio e non è nemmeno il quantitativo di risorse, perché sono
state messe, per poter mantenere delle scuole aperte in montagna,
delle risorse enormi, che hanno inciso pesantemente, per poter dare
risultati purtroppo per brevi tempi che alla fine hanno portato
alla chiusura o comunque alla complicazione, perché quello che
manca per le scuole di villaggio sono i bambini e i bambini nelle
scuole di villaggio non mancano perché sono stati accentrati nelle
grandi città, poveri bambini di villaggio costretti a urbanizzarsi:
mancano perché i loro genitori sono andati a vivere sul fondovalle
o in centri più grandi e a causa di questo si è creata una maggior
pressione sulle scuole di Aosta e sulle scuole dei comuni
principali e c'è stato un grosso problema per poter mantenere
aperte le scuole di villaggio. Tanto che in alcuni comuni sono
stati fatti con grossissime spese degli sforzi per portare i
bambini dal centro più grande al centro più piccolo facendo il
contrario, cioè i bambini non vanno a scuola vicino a dove abitano
ma vengono deportati dagli scuolabus in un altro centro per poter
mantenere una scuola di villaggio che nessun altro invece avrebbe
usato.
Altra piccola perplessità su questa proposta di legge è quella
che invita a realizzare all'interno delle strutture scolastiche di
montagna lezioni attraverso la didattica a distanza. Sono contento
per voi che non abbiate dovuto subire, in gran parte immagino, i
problemi della didattica a distanza nei piccoli centri della Valle
d'Aosta, ma le connessioni dei piccoli centri della Valle d'Aosta
fanno schifo e la didattica a distanza è veramente un problema. Io
sono favorevole, sono un fervente sostenitore del fatto che si
debba fare tutto quello che si può per mantenere i Valdostani nei
villaggi dove abitano, dove sono cresciuti, dove sono nati, anche
per riportare quelli che se ne sono andati, ma bisogna lavorare per
delle infrastrutture che permettano di farlo. Quando le connessioni
alla banda larga permetteranno di poter fare attività a distanza,
che non sarà solo la scuola, ma sarà il telelavoro, sarà anche la
possibilità di gestire il commercio
online
da parte delle
nostre piccole imprese di montagna, allora questo discorso avrà un
vero significato. Fatto adesso in questi termini e come risoluzione
al problema dell'epidemia, avrebbe dei costi elevatissimi e non
porterebbe a soluzioni. Ribadisco quindi il voto di astensione.
L'iniziativa è lodevole, però non in questi termini.
Presidente -
Collega Minelli, è già intervenuta, non è
possibile... ah, chiedo scusa, avanzano tre minuti.
Minelli (RC-AC) -
Non li userò tutti. Semplicemente per
annunciare l'astensione su questo emendamento, un'astensione che
non ha nulla a che vedere con la questione dell'
école
d'hameau
. Vengo dal comune della Valle d'Aosta che per primo ha
avuto una scuola pubblica grazie alla donazione di un muratore
emigrato che aveva lasciato al suo paese mille scudi per creare una
scuola. Ho quindi presente benissimo il valore delle scuole di
villaggio e delle scuole comunali che hanno fatto la differenza per
la cultura di base di tanti Valdostani. L'astensione è motivata dal
fatto che l'emendamento è estremamente confuso nella sua
formulazione, non si capisce a che cosa si riferisca esattamente.
Ringrazio il collega Vesan per aver anticipato un'altra questione
che volevo sottolineare ed è quella della scarsa capacità di
connessione che c'è in molti comuni della Valle d'Aosta. Parlare di
didattica a distanza in quelle condizioni significa non aver ben
chiaro la situazione reale. Infine, mi spiace che ancora una volta,
ma com'è successo tante e tante volte, qui si confondano le "pere"
con le "mele" e siamo finiti a parlare di questioni ben più
importanti quali l'autonomia, eccetera, su un emendamento che
doveva essere più tecnico, a mio avviso, e doveva specificare
meglio le cose. È ovvio che qui tutto viene utilizzato per vari
motivi, ma l'astensione è totalmente giustificata dalla
inconsistenza, a mio avviso, del dispositivo di quest'ordine del
giorno.
Presidente -
La parola al collega Ferrero.
Ferrero (VDALIBRA) -
Sarò rapidissimo. Qualsiasi
iniziativa che vada a incentivare la presenza sul territorio
dell'istruzione nella nostra regione è fondamentale, basta guardare
i dati di abbandono scolastico, che sono dei dati che fanno
veramente venire i brividi. È singolare quindi che proprio da parte
di alcune degnissime rappresentanti del corpo insegnante venga
quest'astensione, questo ci fa riflettere su molte cose.
Presidente -
Non ci sono altri interventi? Dopo questa
prima
tranche
di ordini del giorno cerchiamo di concentrare
gli interventi, perché qua anche gli uffici debbono contare il
minutaggio al dettaglio... almeno che la stessa persona faccia un
solo intervento. Prego, collega Restano, ha due minuti.
Restano (
VDA ENSEMBLE
) -
Fa specie sentire
ex Consiglieri comunali di piccoli Comuni, ex Assessori, ex Vice
Sindaci e Sindaci che votino contro un emendamento di questo
genere.
Presidente -
Posso mettere in votazione? Apro la
votazione. Chiudo la votazione.
Presenti: 35
Votanti: 26
Favorevoli: 25
Contrari: 1
Astenuti: 9 (Bertin, Marquis, Minelli, Morelli, Mossa, Nasso,
Russo, Trione, Vesan)
Il Consiglio approva.
Presidente -
Con l'approvazione di quest'ordine del
giorno abbiamo terminato i nostri lavori, che riprenderanno domani
mattina alle ore 9:00. Buona serata.
---
La seduta termina alle ore 20:05.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK