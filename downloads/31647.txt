Consiglio Regionale della Valle d'Aosta - Oggetto del Consiglio n. 640 del 25 giugno 2009 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CAVE, MINIERE E TORBIERE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 640 del 25 giugno 2009 - Resoconto
OGGETTO N. 640/XIII - Approvazione del Piano regionale delle
attività estrattive relativamente al settore degli inerti del
pietrame e dei giacimenti di marmo e delle pietre affini ad uso
ornamentale, ai sensi della legge regionale 13 marzo 2008, n.
5.
Il Consiglio
Vista la legge regionale 13 marzo 2008, n. 5 concernente
"Disciplina delle cave, delle miniere e delle acque minerali
naturali, di sorgente e termali", la quale stabilisce che la
Regione, sentiti anche i Comuni, le associazioni di categoria e i
privati, individui le aree ove insistono i giacimenti dei materiali
di cava ai fini di soddisfare le esigenze connesse alla
realizzazione delle opere e degli interventi di competenza dello
Stato, della Regione, dei Comuni, di ogni altro ente pubblico e dei
privati e alla valorizzazione dell'attività produttiva del marmo e
delle pietre affini ad uso ornamentale, contemperando tali esigenze
con quelle di salvaguardia del territorio;
Richiamate le proprie deliberazioni:
1) n. 2607/IX del 4 ottobre 1991 con la quale è stato
approvato il Piano generale regionale delle attività estrattive
relativo ai soli materiali inerti;
2) n. 727/X del 2 giugno 1994 con la quale è stato approvato
l'aggiornamento del Piano generale regionale delle attività
estrattive relativo al prelievo di materiale inerte per il biennio
1992-1993;
3) n. 1396/X del 14 giugno 1995 con la quale è stato
approvato il Piano generale regionale delle attività estrattive
relativo al prelievo dei massi naturali di cava (pietrame);
4) n. 1383/XI del 8 giugno 2000 con la quale è stato
approvato il Piano regionale delle attività estrattive relativo al
marmo ed alle pietre affini ad uso ornamentale;
Richiamata infine la propria deliberazione n. 3462/XII del 9
aprile 2008, con la quale è stato adottato il Piano regionale delle
attività estrattive (PRAE) per gli inerti, il pietrame e i
giacimenti di marmo e le pietre affini ad uso ornamentale;
Preso atto che nel PRAE adottato sono state inserite:
a) 14 aree estrattive per il settore INERTI;
b) 19 aree estrattive per il settore PIETRAME;
c) 40 aree estrattive per il settore del MARMO E DELLE PIETRE
AFFINI AD USO ORNAMENTALE, il quale è stato ulteriormente suddiviso
in:
- 8 aree estrattive per il settore lose;
- 21 aree estrattive per il settore marmo;
- 11 aree estrattive per il settore pietre
ornamentali;
Preso atto che la propria deliberazione n. 3462/XII del 9
aprile 2008, relativa all'adozione del PRAE, è stata pubblicata ai
sensi dell'art. 4, comma 2, della l.r. 5/2008, sul Bollettino
Ufficiale ed è stata affissa all'Albo notiziario della Regione in
data 20 maggio per 60 giorni consecutivi, fino al 20 luglio
2008;
Preso atto che nel periodo di affissione sono pervenute n. 21
osservazioni al PRAE di cui:
a) 15 richieste di inserimento di nuove aree nel
Piano;
b) 4 richieste di ampliamento di aree già inserite nel
Piano;
c) 2 richieste di riduzione o stralcio delle aree già
inserite nel Piano di cui:
1) una richiesta di stralcio di alcuni mappali dell'area
denominata Combarou nel Comune di Arvier per la quale nel corso
dell'istruttoria la ditta ha poi comunicato di voler
rinunciare;
2) una richiesta di eliminazione dal piano dell'area
estrattiva di materiali inerti - sabbie e ghiaie in loc. Derby,
presentata dall'Amministrazione comunale di La Salle.
L'Amministrazione comunale di La Salle ha motivato la richiesta per
problemi di viabilità, di natura idrogeologica, di pianificazione e
per la presenza di massi erratici oggetto di tutela
paesaggistica;
Preso atto che le domande di inserimento di nuove aree
dovevano essere corredate, ai sensi dell'art. 4, comma 4, della
l.r. 5/2008, dello studio di impatto ambientale, ma che le domande
medesime si presentavano carenti della documentazione necessaria,
nel mese di novembre 2008, sono state organizzate numerose riunioni
con i soggetti proponenti le proposte di modifica del PRAE e le
Amministrazioni comunali territorialmente interessate, al fine di
esaminare le problematiche e le possibili soluzioni da adottare in
merito alle osservazioni presentate;
Preso atto che nel corso degli incontri la Direzione ambiente
dell'Assessorato territorio e ambiente, struttura competente in
materia, ha concordato con i proponenti le osservazioni al PRAE e
le Amministrazioni comunali territorialmente interessate, di dar
corso alle seguenti azioni:
a) di procedere all'integrazione delle domande con lo studio
di impatto ambientale che, sentito il Servizio valutazione impatto
ambientale, doveva contenere le valutazioni e le indicazioni
analoghe a quelle già elaborate per l'adozione delle altre aree
inserite nel PRAE adottato;
b) che i proponenti delle osservazioni al PRAE avrebbero
preso autonomamente opportuni contatti con le Amministrazioni
comunali al fine di concordare con le stesse le possibili soluzioni
alle problematiche emerse durante gli incontri;
c) che la Direzione ambiente, struttura competente in
materia, avrebbe effettuato, laddove richiesto, sopralluoghi
congiunti nel sito oggetto delle richieste, al fine di definire
ulteriormente le varie problematiche e le possibili
soluzioni;
d) che le Amministrazioni comunali avrebbero fatto pervenire
il loro definitivo parere di competenza in merito alle richieste di
inserimento dell'area estrattiva nel PRAE;
Preso atto che, in data 3 dicembre 2008, la Direzione
ambiente dell'Assessorato territorio e ambiente, struttura
competente in materia, ha provveduto ad inviare, ai proponenti, le
richieste di integrazione necessarie per il prosieguo
dell'istruttoria relativa all'approvazione definitiva del PRAE
stabilendo la scadenza per la presentazione delle integrazioni al
31 gennaio 2009;
Preso atto che entro il 31 gennaio 2009 sono
pervenuti:
- 16 fascicoli completi della documentazione
richiesta;
- 2 rinunce all'osservazione presentata da parte della ditta
CAVE CHAVONNE Srl nel comune di Arvier in loc. Combarou e della
ditta I.R. & B. nel comune di Saint-Denis in loc.
Champlong;
e che due proponenti non hanno presentato la documentazione
richiesta: ditta Montrosset Alfonso S.r.l. per l'area Chetoz nei
comuni di Quart e Nus e sig. Chiabotto Franco per l'area Creston
nel comune di Montjovet;
Preso atto che in merito alle integrazioni pervenute la
struttura competente in materia ha provveduto all'istruttoria
esprimendo le proprie considerazioni tecniche e che, con nota prot.
n. 1592/TA del 10 febbraio 2009, al fine di perfezionare
l'istruttoria relativa all'approvazione del PRAE, è stato richiesto
alle Amministrazioni comunali l'espressione del parere definitivo
in merito all'inserimento delle aree individuate nel territorio di
competenza;
Preso atto che, con nota prot. n. 1767/TA del 13 febbraio
2009, la struttura competente in materia ha inviato le integrazioni
alle richieste di inserimento pervenute unitamente ad una relazione
al Servizio valutazione impatto ambientale per l'espressione del
parere previsto all'art. 4, comma 4, della l.r. 5/2008;
Preso atto che la struttura competente in materia, con nota
prot. n. 2514/UMC del 5 marzo 2009, ha trasmesso al Servizio
valutazione impatto ambientale, i pareri delle diverse
amministrazioni comunali interessate alle richieste di inserimento
che di seguito, sinteticamente, si riportano:
a) area Pesse nel Comune di Aymavilles: è stato richiesto, di
poter visionare la documentazione depositata presso la struttura
competente in materia per poter esprimere il parere
definitivo;
b) area Glair nel Comune di Champdepraz: parere favorevole
con le condizioni previste dalla deliberazione del Consiglio
comunale n. 22 del 17 dicembre 2008, ovvero:
"1) l'area di sfruttamento non potrà comprendere il mappale
n. 326 del foglio 27 di proprietà del Comune;
2) il piano di recupero dovrà prevedere un valido studio di
riordino fondiario, con la previsione di una zona a prato
permanente;
3) i terreni di proprietà privata saranno gestiti
autonomamente dai privati stessi;"
c) area COTTANDIN nel Comune di Charvensod: parere
negativo;
d) area Ventoux nel Comune di Châtillon: parere contrario
all'ampliamento;
e) area Monteil nel Comune di Donnas: parere non favorevole
all'inserimento dell'area estrattiva espresso con deliberazione del
Consiglio comunale n. 8 del 19 febbraio 2009;
f) area loc. Foce torr. Clavalité nel Comune di Fénis: parere
favorevole condizionato espresso con deliberazione del Consiglio
comunale n. 8 del 19 febbraio 2009 con cui l'Amministrazione
comunale chiede di garantire che l'accesso alla nuova area non
interessi il percorso ciclabile usufruendo del guado che attraversa
il torrente Clavalité precisando che il passaggio con mezzi di peso
rilevante sul tratto in galleria del canale CVA sarà a totale ed
esclusivo rischio della ditta interessata che dovrà seguire le
indicazioni impartite dalla stessa Società proprietaria
dell'opera;
g) area Crétaz nel Comune di Gressan: parere favorevole
espresso con deliberazione del Consiglio comunale n. 8 del 19
febbraio 2009;
h) area Crétaz nel Comune di Jovençan: l'Amministrazione
comunale ha comunicato che avrebbe provveduto a trasmettere il
parere di competenza, previa verifica della relativa
documentazione;
i) area Varenche nel Comune di Nus: parere di massima
favorevole, fatta salva l'approvazione da parte del Consiglio
comunale;
j) area Préfleur nel Comune di Pollein: parere contrario
all'inserimento nel PRAE dell'area estrattiva;
k) aree estrattive Plan de Verrayes e Champagne nel Comune di
Verrayes: il Comune ha comunicato che avrebbe provveduto a
trasmettere il parere di competenza in tempi brevi;
l) a tale data non erano invece pervenuti i pareri dei Comuni
di Chambave e Saint-Denis;
Preso atto che in data 25 marzo 2009 il Comune di Verrayes ha
espresso il seguente parere definitivo:
a) area Plan de Verrayes: parere favorevole
condizionato:
"1) il fronte di scavo dovrà avere una distanza di 20 metri
dalla mulattiera che collega i villaggi Ollian e Marseiller
(percorso sentieristico n. 4);
2) il recupero ambientale dovrà essere eseguito uniformandosi
allo stato attuale dei luoghi;
3) si propone la bonifica della discarica della vecchia
cava;
4) non potranno essere usate materie esplodenti;"
b) area Champagne: parere favorevole condizionato in
considerazione della vicinanza a nuclei residenziali la ditta
dovrà:
1) mitigare la dispersione delle polveri fuori dal perimetro
di pertinenza;
2) mitigare gli effetti acustici derivanti dall'attività
estrattiva;
3) evitare la dispersione di materiali sulla strada
comunale;
4) implementare la barriera arborea lungo il lato
est;
5) evitare le attività di coltivazione nelle ore pomeridiane,
serali e notturne;
Preso atto che, con nota prot. n. 3655/TA del 30 marzo 2009,
il Comitato tecnico per l'ambiente, riunitosi in data 11 marzo
2009, ha fatto pervenire, ai sensi dell'articolo 8 della legge
regionale 18 giugno 1999, n. 14 "Nuova disciplina della procedura
di valutazione di impatto ambientale", il seguente parere che
integra quello già espresso sul PRAE nella fase di adozione con
prot. 26310/DTA del 4 dicembre 2007:
"il Comitato tecnico per l'ambiente, riunitosi in data 11
marzo 2009, ha esaminato gli elaborati presentati con nota prot. n.
1592/TA in data 10 febbraio 2009 dalla Direzione ambiente
dell'Assessorato territorio e ambiente, relativi alla Valutazione
di Impatto Ambientale delle richieste di inserimento di nuove aree
estrattive presentate nel periodo di affissione all'Albo notiziario
regionale della delibera di consiglio regionale n. 3462/XII in data
9.04.2008 relativa all'adozione del Piano generale regionale delle
attività estrattive (PRAE);
- richiamato il precedente parere espresso in data 14
novembre 2007 in merito alla bozza del Piano generale regionale
delle attività estrattive in oggetto indicato;
- considerato che sono pervenute n. 21 richieste di
inserimento di nuove aree estrattive, come disposto dal comma 3
dell'art. 4 della legge regionale 13 marzo 2008, n. 5 concernente
la disciplina delle cave, delle miniere e delle acque minerali
naturali, di sorgente e termali;
- rilevato che, a seguito della richiesta di integrazioni
progettuali, sono pervenute 2 rinunce all'inserimento di nuove aree
estrattive e 2 proponenti non hanno presentato la documentazione
richiesta;
- preso atto che le Amministrazioni comunali competenti hanno
espresso parere negativo in merito all'inserimento nel PRAE delle
seguenti aree estrattive:
·
Châtillon - Ventoux - parere negativo relativamente
all'ampliamento richiesto;
·
La Salle - Derby (area inserita nell'elenco riportato nella
delibera di "adozione del PRAE" del Consiglio regionale n. 3462/XII
del 9 aprile 2008);
·
Pollein - Préfleur;
·
Charvensod - Cottandin;
·
Donnas - Monteil;
si fa presente inoltre che sia opportuno, per quanto riguarda
l'area estrattiva Ventoux in comune di Châtillon, lo stralcio delle
aree interessate dalla presenza degli impianti industriali di
lavorazione e trasformazione inerti.
Esprime i seguenti pareri, distinti per aree estrattive,
sottolineando che i pareri favorevoli sono stati espressi in quanto
gli interventi proposti sono stati ritenuti nel complesso
ambientalmente compatibili.
CAVE DI INERTI
- Brissogne - Clapey - parere favorevole - stralciare l'area
industriale;
- Champdepraz - Glair - parere negativo; l'area contigua è
già interessata da attività di cava, e il sito proposto
comporterebbe un impatto paesaggistico che andrebbe a sommarsi con
attività già in essere, si ritiene pertanto preferibile non
compromettere ulteriormente l'area;
- Fénis - Foce torrente Clavalité - parere
favorevole;
- Gressan/Jovençan - Crétaz - parere favorevole - si segnala
l'incompatibilità con un progetto di riordino fondiario nell'area
ricadente nel territorio del Comune di Jovençan; si demanda
all'Ufficio miniere e cave la verifica con il Comune di Jovençan
della futura destinazione dell'area;
- Verrayes - Champagne - parere favorevole;
- Villeneuve - Champagne - parere favorevole.
CAVE DI PIETRAME
- Villeneuve - Champlong - parere favorevole nei limiti ed
alle condizioni del progetto già autorizzato.
CAVE DI MARMO
- Aymavilles - Pesse - parere favorevole, a condizione che
non sia compromesso il percorso storico per Turlin;
- Chambave/Saint-Denis - Sollé - parere negativo; l'area
risulta visibile e quindi con impatto paesaggistico
negativo;
- Nus - Varenche - parere favorevole;
- Verrayes - Plan de Verrayes - parere favorevole come da
parere Ufficio miniere e cave; ";
Preso atto che, con nota prot. n. 3578/AMB del 30 marzo 2009,
sono state convocate dalla struttura competente in materia, per il
1° aprile 2009, le amministrazioni comunali che non avevano ancora
espresso il parere definitivo in merito all'inserimento delle aree
individuate nel territorio di competenza e che in tale sede sono
stati formulati i seguenti pareri:
- Comune di Aymavilles: area Pesse. Parere positivo
all'inserimento;
- Comuni di Chambave e Saint-Denis: area Sollé. Il Sindaco di
Chambave ha espresso parere positivo all'inserimento demandando
eventuali osservazioni di tipo mitigativo alla valutazione del
progetto esecutivo. Contestualmente lo stesso Sindaco, ha però
consegnato una nota del Comune che evidenzia le criticità e le
perplessità relative all'eventuale svolgimento di una futura
attività di coltivazione in quella località. Il Sindaco di
Saint-Denis ha dichiarato di non avere nulla da segnalare in
merito;
- Comuni di Gressan e Jovençan: area Crétaz. Il Sindaco di
Jovençan ha espresso parere sostanzialmente contrario
all'inserimento dell'area estrattiva individuata sul territorio
comunale, sulla base delle considerazioni espresse dal Consorzio di
miglioramento fondiario di Jovençan, contestualmente, lo stesso
Sindaco ha consegnato la nota del Consorzio contenente le
considerazioni contrarie alla previsione dell'area a cui faceva
riferimento. Il Sindaco di Gressan ha espresso parere positivo
all'inserimento richiedendo però lo stralcio dell'area umida posta
ad est, riservandosi inoltre di valutare il progetto esecutivo
tenendo conto delle problematiche sollevate dal Consorzio di
miglioramento fondiario di Jovençan;
- Comune di Nus: area Varenche. Il Sindaco ha espresso parere
favorevole riservandosi di verificare il rispetto, in fase
esecutiva, delle prescrizioni contenute nella delibera del
Consiglio comunale n. 14 del 26 marzo 2009;
- Comune di Verrayes: aree di Plan de Verrayes e Champagne.
Il Sindaco ha espresso parere favorevole all'inserimento,
riservandosi di verificare il rispetto, in fase esecutiva, delle
prescrizioni contenute nella nota del 20 marzo 2009 pervenuta alla
struttura competente in materia di cave in data 25 marzo
2009;
Preso atto che dalla relazione istruttoria predisposta dalla
struttura competente in materia si evidenzia, tra l'altro, che il
PRAE:
1) viene suddiviso nei seguenti piani di settore ai sensi
dell'art. 3 comma 4, della l.r. 5/2008:
a) Piano inerti;
b) Piano pietrame;
c) Piano dei giacimenti di marmo e delle pietre affini ad uso
ornamentale;
2) una volta approvato dal Consiglio regionale diventa
esecutivo il giorno successivo alla sua pubblicazione nel
Bollettino ufficiale della Regione;
3) le previsioni contenute nel PRAE prevalgono sulle
eventuali previsioni difformi contenute negli strumenti urbanistici
comunali, sostituendosi automaticamente alle previsioni comunali e
sono immediatamente efficaci e vincolanti nei confronti di chiunque
e che le opere e gli impianti fissi necessari alla coltivazione
sono considerati di pubblico interesse;
4) gli elaborati grafici, relativi alle aree da inserire nel
PRAE: corografia e planimetria catastale, predisposti dalla
struttura competente, sono allegati alla presente deliberazione di
cui costituiscono parte integrante;
Preso inoltre atto che dalla relazione istruttoria
predisposta dalla struttura competente in materia si evidenzia che
nel PRAE adottato era stata inserita l'area estrattiva "Mont Ross",
ma che tale inserimento risulta oggi incompatibile con quanto
previsto nella deliberazione della Giunta regionale n. 3054 del 24
ottobre 2008 ("Individuazione delle zone di divieto di raccolta dei
fossili e minerali da collezione e definizione delle prescrizioni
generali per la ricerca e la raccolta nelle altre zone, ai sensi
dell'articolo 2, comma 1, lettera b), della legge regionale 15
aprile 2008, n. 1"), in quanto con tale deliberazione è stata
individuata una zona, all'interno della quale si situa l'area
estrattiva di Mont Ross, sita in "località Banchettes, Bellecombe e
Ussel", nei Comuni di Montjovet e Châtillon, nella quale è fatto
divieto di raccolta di fossili minerali da collezione;
Preso atto che, per quanto riguarda l'area Glair nel Comune
di Champdepraz, il Comitato tecnico per l'ambiente, nella riunione
del 14 novembre 2007, ha espresso il seguente parere negativo:
"l'area contigua è già interessata da attività di cava, e il sito
proposto comporterebbe un impatto paesaggistico che andrebbe a
sommarsi con attività già in essere, si ritiene pertanto
preferibile non compromettere ulteriormente l'area", parere poi
confermato nella riunione dell'11 marzo 2009. Si ritiene di
proporre comunque l'inserimento per le seguenti
motivazioni:
1) l'area estrattiva contigua, pur essendo oggetto di un
provvedimento di autorizzazione alla coltivazione di cava, non è al
momento attiva in quanto inserita in procedura fallimentare, in
fase di progetto di coltivazione potranno essere prescritte
superfici di coltivazioni ridotte per lotti successivi con
ripristini progressivi delle aree coltivate al fine di ridurre
l'impatto paesaggistico;
2) lo sfruttamento di tale giacimento riveste un interesse
generale per la necessità di disporre di materiale nell'area della
bassa valle;
3) l'Amministrazione comunale ha espresso parere favorevole
con deliberazione del Consiglio comunale n. 22 del 17 dicembre 2008
pur condizionando allo stralcio del mappale n. 326 del foglio 27 di
proprietà del Comune, e chiedendo che il piano di recupero preveda
un valido studio di riordino fondiario, con la previsione di una
zona a prato permanente e che i terreni di proprietà privata siano
gestiti autonomamente dai privati stessi;
Preso atto che il Comitato tecnico per l'ambiente per quanto
riguarda l'area estrattiva di pietre ornamentali di Châtel Argent
nel Comune di Villeneuve, nella riunione del 14 novembre 2007,
aveva espresso il seguente parere: "parere favorevole condizionato
all'utilizzo esclusivo, qualora necessario per il recupero o il
restauro di edifici o di beni architettonico-monumentali, soggetto
a puntuale valutazione della Soprintendenza per i Beni Culturali",
considerato che:
- analoga prescrizione era stata già stralciata in fase di
adozione per l'area estrattiva denominata Beauregard ubicata nel
Comune di Sarre;
- tale prescrizione farebbe venir meno la possibilità di un
progetto di coltivazione economicamente sostenibile e che d'altra
parte la Regione potrebbe difficilmente realizzare direttamente la
coltivazione stessa;
si ritiene di recepire il parere del Comitato tecnico
stabilendo però che una quota della pietra estratta debba essere
riservata per il recupero o il restauro di edifici o di beni
architettonico-monumentali, soggetto a puntuale valutazione della
Soprintendenza per i Beni Culturali e che tale quota debba essere
oggetto di apposita convenzione nella fase di progettazione ed
autorizzazione alla coltivazione della cava;
Ritenuto opportuno, sulla base dei provvedimenti e degli
adempimenti svolti ed illustrati nelle premesse, approvare
l'individuazione delle aree estrattive da inserire nel PRAE sulla
base del piano adottato con proprio provvedimento n. 3462/XII del 9
aprile 2008 con le necessarie integrazioni e modificazioni
derivanti dalla fase di pubblicazione e partecipazione, tenendo
conto delle risultanze istruttorie sulle opposizioni e sulle
richieste di inserimento pervenute nel periodo di affissione della
deliberazione consiliare di adozione all'Albo notiziario della
Regione, nonché dei pareri espressi dalle Amministrazioni comunali
e dal Comitato tecnico per l'ambiente;
Ritenuto opportuno apportare, per le motivazioni fin qui
espresse, le seguenti modificazioni ed integrazioni al PRAE
adottato con la deliberazione del Consiglio regionale n. 3462/XII,
in data 9 aprile 2008, come meglio evidenziato dagli allegati
grafici:
a) stralcio di aree estrattive dal PRAE:
1) area estrattiva di materiali inerti in loc. Derby Destra
Dora, nel Comune di La Salle;
2) area estrattiva per pietrame in località Mont Ross, nel
Comune di Châtillon;
b) riduzioni di aree estrattive previste nel PRAE:
1) Avalanche, nel Comune di Pré-Saint-Didier: riduzione alla
sola zona posta al di sotto della quota di 1900 m. s.l.m. così come
indicato nel parere espresso dal Comitato tecnico per l'ambiente
nella riunione del 14 novembre 2007;
c) inserimento di nuove aree estrattive per inerti:
1) Fénis, area Foce torrente Clavalité: con prescrizione che
l'accesso all'area estrattiva non dovrà interessare il percorso
ciclabile esistente;
2) Champdepraz, area Glair: da comprendere, previo stralcio
del mappale n. 326 del foglio 27, con la prescrizione che il piano
di recupero preveda un valido studio di riordino fondiario e che la
coltivazione dovrà essere effettuata a lotti;
3) Gressan, area Crétaz: dovrà essere stralciata l'area umida
posta ad est dell'area estrattiva;
4) Villeneuve, area Champagne;
d) inserimento di nuove aree estrattive per pietrame:
1) Villeneuve, area Champlong: la coltivazione potrà essere
effettuata esclusivamente nei limiti ed alle condizioni del
progetto già autorizzato;
e)inserimento di nuove aree estrattive per marmo e pietre
affini ad uso ornamentale:
1) Aymavilles, area Pesse: la coltivazione dovrà essere
effettuata senza compromettere il percorso storico per
Turlin;
2) Nus, area Varenche;
3) Verrayes, area Plan de Verrayes: il recupero ambientale
dovrà essere eseguito uniformandosi allo stato attuale dei luoghi e
non potranno essere usate materie esplodenti;
f) modifica delle perimetrazioni relative alle seguenti aree
per inerti:
1) Châtillon, area Ventoux: sono stralciate le aree
interessate dagli impianti di trattamento materiale inerte (area
industriale), dai lavori di sistemazione idraulica del torrente
Marmore e dall'impianto di discarica;
2) Brissogne, area Clapey: inserimento dell'ampliamento
richiesto e contestuale stralcio delle aree interessate dagli
impianti di trattamento materiale inerte (area
industriale);
3) Verrayes, area Champagne: inserimento dell'ampliamento
richiesto e contestuale stralcio delle aree interessate dagli
impianti di trattamento materiale inerte (area industriale).
L'attività di coltivazione dovrà tenere conto delle indicazioni
espresse dall'Amministrazione comunale ai fini della mitigazione
degli effetti che l'attività estrattiva potrebbe avere nelle aree
limitrofe;
g) recepimento di prescrizioni particolari, da inserire
nell'apposita sezione degli allegati grafici, contenute nel parere
espresso dal Comitato tecnico per l'ambiente nella riunione del 14
novembre 2007:
1) Comune di Avise, area estrattiva Mosse: l'attività di
coltivazione dovrà essere effettuata senza compromettere il
limitrofo percorso storico;
2) Comune di Fontainemore, area estrattiva Colombit:
l'attività di coltivazione potrà essere effettuata esclusivamente
in sotterraneo;
3) Comune di Villeneuve, Châtel Argent: la coltivazione potrà
essere effettuata previa apposita convenzione con la Regione al
fine di riservare una quota della pietra estratta per il recupero o
il restauro di edifici o di beni architettonico-monumentali, su
valutazione della Soprintendenza per i Beni Culturali;
Ritenuto opportuno pertanto procedere all'approvazione del
PRAE costituito dagli elaborati grafici predisposti dalla struttura
competente in materia, in cui sono riportate per ogni area
estrattiva la corografia e la planimetria catastale nonché le
eventuali prescrizioni particolari da adottare per l'attività di
coltivazione e distinti nei seguenti piani di settore:
1) PIANO INERTI (sabbia - ghiaia)
COMUNE
AREA ESTRATTIVA
1
ARNAD
ECHALLOD
2
BRISSOGNE
CLAPEY
3
BRISSOGNE
LES ILES
4
BRISSOGNE
PETIT BAN
5
BRISSOGNE
VOLGET
6
CHALLAND-SAINT-ANSELME
MOLINIX
7
CHAMPDEPRAZ
GLAIR
8
CHÂTILLON
USSEL
9
CHÂTILLON
VENTOUX
10
FÉNIS
FOCE TORRENTE CLAVALITÉ
11
GRESSAN
CRÉTAZ
12
ISSOGNE
CHALAMY
13
PONTEY
MOLINAZ
14
SAINT-VINCENT
THOUX
15
VALTOURNENCHE
VORPILLE
16
VERRAYES
CHAMPAGNE
17
VILLENEUVE
CHAMPAGNE
2) PIANO PIETRAME
COMUNE
AREA ESTRATTIVA
1
ARVIER
CHAMENÇON
2
ARVIER
COMBAROU
3
ARVIER
LUCET
4
BRUSSON
CLAPEY D'HERBES
5
CHAMPORCHER
BAN
6
COGNE
PONT DE LAVAL
7
EMARÈSE
CHAMPEILLE
8
EMARÈSE
FONTILLON
9
FÉNIS
CERISE
10
GABY
GATTINERY
11
ISSOGNE
MURE
12
ISSOGNE
SOMMET DE VILLE
13
JOVENÇAN
GAPARD
14
LILLIANES
BARMETTES
15
MONTJOVET e EMARÈSE
CISERAN
16
NUS
LAVENCHE
17
SAINT-MARCEL
VERHUC
18
VALPELLINE
CHAMPETTE
19
VILLENEUVE
CHAMPLONG
3) PIANO DEI GIACIMENTI DI MARMO E DELLE PIETRE AFFINI AD USO
ORNAMENTALE
a) Lose
COMUNE
AREA ESTRATTIVA
1
HÔNE e PONTBOSET
COURTIL
2
LA THUILE
MONT DU PARC
3
MORGEX
BOCASSE
4
MORGEX
DRUMEILLEUX
5
MORGEX
LA MANCHE
6
MORGEX
SUSEY VINEUVE
7
PRÉ-SAINT-DIDIER
AVALANCHES
8
SAINT-RHÉMY-EN-BOSSES
FACES
b) Marmo
COMUNE
AREA ESTRATTIVA
1
CHALLAND-SAINT-VICTOR
VILLA-SIZAN
2
CHAMBAVE
CHAMP PERRET
3
CHÂTILLON
BRUSONGLIOZ DES GARDS
4
CHÂTILLON
ISSERIE
5
CHÂTILLON
NISSOD
6
FONTAINEMORE
COLOMBIT
7
GRESSONEY-SAINT-JEAN
ECKO
8
GRESSONEY-SAINT-JEAN
NOVERSCH
9
GRESSONEY-SAINT-JEAN
PERLETOA
10
ISSOGNE
FLEURAN
11
ISSOGNE
MECCA
12
ISSOGNE
MURE
13
MONTJOVET
RECLOU
14
NUS
VARENCHE
15
SAINT-DENIS
BLAVESSE
16
SAINT-DENIS
CHAMPLONG
17
SAINT-DENIS
MORGE RAFFORT
18
VERRAYES e NUS
CROCE SAN MARTINO
19
VERRAYES
AVER
20
VERRAYES
EZZELY
21
VERRAYES
MAISONETTA
22
VERRAYES
PLAN DE VERRAYES
23
VERRAYES
PRALA
c) Pietre ornamentali
COMUNE
AREA ESTRATTIVA
1
AYMAVILLES
PESSE
2
AVISE
MOSSE
3
AVISE
RUNAZ
4
AYMAVILLES
RONC
5
AYMAVILLES
SENAYGI
6
HÔNE
CLOSALLA
7
HÔNE
SEVILLE
8
SAINT-DENIS
BLAVESSE 2
9
SAINT-DENIS
GROMEILLAN
10
SARRE
BEAUREGARD
11
VERRAYES
CHERAN
12
VILLENEUVE
CHÂTEL ARGENT
Richiamata la deliberazione della Giunta regionale n. 3830 in
data 30 dicembre 2008 concernente l'approvazione del bilancio di
gestione, per il triennio 2009/2011, con attribuzione alle
strutture dirigenziali di quote di bilancio e degli obiettivi
gestionali correlati e di disposizioni applicative;
Precisato che la presente deliberazione è correlata
all'obiettivo n. 182004 "Realizzazione di studi e di atti di
programmazione connessi alla disciplina dell'attività estrattiva e
delle acque termali";
Visto il parere favorevole rilasciato dal Direttore della
Direzione ambiente, ai sensi del combinato disposto degli articoli
13, comma 1, lettera e) e 59, comma 2, della legge regionale 23
ottobre 1995, n. 45, sulla legittimità della presente
deliberazione;
Visto il parere delle Commissioni consiliari permanenti III e
IV, riunite in seduta congiunta;
Delibera
di approvare il Piano regionale delle attività estrattive
(PRAE) allegato alla presente quale parte integrante e sostanziale,
relativamente ai seguenti settori:
a) Piano inerti;
b) Piano pietrame;
c) Piano dei giacimenti di marmo e delle pietre affini ad uso
ornamentale.
Allegato
(Omissis)
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Merci, M. le Président. L'approvazione del
nuovo piano regionale delle attività estrattive si configura come
un aggiornamento e una riunificazione dei piani di settore,
precedentemente approvati per comparti e questo grazie alla legge
regionale n. 5/2008, che divide così i settori: piano inerti, piano
pietrame, piano dei giacimenti di marmo e delle pietre affini ad
uso ornamentale. Un aggiornamento si rendeva necessario, in quanto
il piano inerti risaliva al 1994, il piano sulle masse naturali di
cave e pietrame al 1995 e al 2000 quello per le pietre affini ad
uso ornamentale. Per questo motivo il 9 aprile 2008 si è proceduto
all'adozione dell'attuale piano regionale delle attività estrattive
per inerti, pietrame, giacimenti di marmo e pietre affini ad uso
ornamentale. Successivamente all'adozione del piano è entrata in
vigore la nuova legge regionale in materia, che definisce i criteri
cui il piano delle attività estrattive deve riferirsi per rendere
compatibili le esigenze di carattere produttivo con quelle di
salvaguardia ambientale. Infatti da un lato ci deve essere
l'analisi dei fabbisogni in rapporto alle risorse, dall'altro la
valutazione degli effetti sul territorio con riferimenti alla
tutela delle acque, alla tutela dell'inquinamento dell'aria da
polveri, del paesaggio, alla salvaguardia dell'ambiente naturale.
Il principio generale è quello del razionale sfruttamento delle
risorse disponibili, favorendo anche il riutilizzo e quindi il
recupero delle aree già interessate da attività estrattiva o
abbandonate per garantire un adeguato intervento di ripristino
ambientale.
L'analisi dei fabbisogni su base decennale è stata condotta dal
professionista incaricato a suo tempo e ha portato alla stesura del
piano, che questa Assemblea ha adottato nell'aprile 2008, che
evidenzia le seguenti necessità: per gli inerti circa 650mila metri
cubi annui di materiale, pietrame 100mila; per quanto riguarda il
comparto di marmo e pietre ornamentali, poiché la domanda è
prioritariamente esterna e quindi fortemente legata alle dinamiche
del mercato internazionale, che negli ultimi anni ha evidenziato
una crisi dovuta ad una forte concorrenza dei materiali che
provengono da Paesi come la Cina, l'India e il Brasile, di fatto
tutte queste dinamiche impediscono una stima precisa dei
fabbisogni. Tuttavia a titolo indicativo il quantitativo annuo
degli ultimi anni risulta prossimo a circa 40mila metri cubi annui
di materiale e il dimensionamento del piano si rapporta a queste
stime.
Nella nuova legge è stata inserita una norma transitoria, che
prevede espressamente all'articolo 79 come approvare il presente
piano; è previsto che in questa fase debba essere approvato in base
alle procedure della legge n. 5 ed è quindi in aderenza a quanto
previsto dalla legge che si procede al perfezionamento di questo
piano. Un iter che è un po' articolato che si è sviluppato nel
corso di un anno e che voglio brevemente richiamare, anche per dare
l'idea di ciò che è intercorso in questi mesi.
Il PRAE il 9 aprile 2008, quando questa Assemblea lo ha
adottato, comprendeva 14 aree estrattive per il settore inerti, 19
per il settore pietrame, 40 per l'attività nel settore del marmo e
pietre affini ornamentali, a loro volta poi suddivise in 8 aree
estrattive per le lose, 21 aree per il marmo, 11 per le pietre
ornamentali. La delibera del Consiglio come previsto dalla legge
articolo 4, comma 2, è stata pubblicata sul Bollettino ufficiale e
sono decorsi dal 20 maggio 60 giorni, con scadenza il 20 luglio,
affinché venissero effettuate delle osservazioni da parte di
soggetti interessati. Sono pervenute 21 osservazioni nel termine
detto, di cui 15 richieste di inserimento di nuove aree, 4
richieste di ampliamento di aree già inserite nel piano, 2
richieste di riduzione o stralcio delle aree già inserite nel
piano. Solo le domande di inserimento di nuove aree, come previsto
dalla legge, dovevano essere corredate di studio di impatto
ambientale. Nel corso del mese di novembre 2008 sono state
organizzate dall'ufficio regionale competente numerose riunioni con
i soggetti proponenti e soprattutto le Amministrazioni comunali,
chiaramente ognuna territorialmente interessata all'area
estrattiva, per esaminare le varie problematiche e soprattutto
cercare di trovare degli interessi comuni fra proponenti e
Amministrazione, per trovare delle soluzioni. Nel corso degli
incontri la Direzione ambiente dell'Assessorato territorio e
ambiente ha concordato con i proponenti e le Amministrazioni
comunali le azioni necessarie anche per pervenire alla valutazione
delle proposte e in particolare si è provveduto a procedere alla
richiesta di integrazione delle domande laddove la documentazione
non fosse così chiara o incompleta; effettuare sopralluoghi
congiunti sul territorio per valutare i diversi problemi e
intravedere delle soluzioni, acquisire poi il parere dei Comuni in
merito alle richieste pervenute, come è previsto dalla legge. Ogni
Comune si è espresso in totale autonomia in funzione di modalità
proprie di lavoro o di conoscenza e analisi del problema, pertanto
sono arrivati diversi pareri, alcuni supportati da decisioni del
Consiglio, alcuni della Giunta, alcuni da comunicazioni del
Sindaco, perché magari il problema era già stato a lungo dibattuto
in seno all'Amministrazione comunale. Abbiamo inviato in data 3
dicembre le richieste di integrazione ai singoli proponenti, in
modo da poter proseguire l'istruttoria e abbiamo stabilito come
data ultima il 31 gennaio 2009.
Qual era la situazione a fine gennaio? Delle 21 richieste, 17
sono pervenute e sono risultate complete di tutta la documentazione
richiesta; ci sono state due rinunce all'osservazione, in
particolare nel comune di Arvier, in località Combarou, e
Saint-Denis in località Champlong, due proponenti viceversa non
hanno presentato tutta la documentazione richiesta dalla legge,
pertanto non si sono potute considerare: si tratta dell'area Chetoz
nei comuni di Quart e Nus, area dove fra l'altro da parte dei
Comuni c'era un certo interesse ad una coltivazione per un
successivo ripristino, e l'area Creston nel comune di Montjovet.
Ribadisco che queste due domande, non essendo complete, non hanno
potuto proseguire nella valutazione di inserimento. Successivamente
il 13 febbraio 2009 abbiamo presentato come struttura competente
l'istruttoria tecnica e la documentazione completa al Servizio di
valutazione di impatto ambientale; in data 5 marzo abbiamo
trasmesso i pareri, abbiamo dovuto sollecitarli alle
Amministrazioni comunali per poterli acquisire e trasmettere sempre
all'Ufficio VIA; l'11 marzo il Comitato VIA si è riunito e ha
espresso il proprio parere in data 30 marzo. Ancora: poiché alcune
Amministrazioni comunali non si erano espresse, in data 1° aprile
abbiamo riconvocato le Amministrazioni comunali mancanti per avere
un parere definitivo, perché tanti pareri erano non così
univocamente individuati. Questo ci ha portato alla delibera di
Giunta regionale che oggi noi sottoponiamo a questa Assemblea per
l'approvazione del PRAE (piano regionale delle attività
estrattive).
Qual è la situazione che oggi proponiamo? Per quanto riguarda il
piano di inerti, ci sono oggi 17 aree estrattive, di queste 7 sono
le nuove aree di cava individuate. Per quanto riguarda il piano di
pietrame, le aree estrattive sono in tutto 19, di cui 5 sono nuove
aree di cava. Per quanto riguarda il piano dei giacimenti di marmo,
pietre affini ad uso ornamentale, in tutto si tratta di 43 aree, di
cui 8 per le lose, qui sono state inserite 2 nuove aree di cava, 12
per le pietre ornamentali di cui 6 nuove aree di cava, 23 di marmo
con l'inserimento di una nuova area di cava, in totale si tratta di
79 aree estrattive. Una volta che questa Assemblea avrà approvato
il piano, questo diventerà esecutivo, il che non significa che
tutte le aree di cava sono tutte autorizzate e da domani si può
iniziare la coltivazione. Si tratta di un piano che individua delle
aree che hanno un potenziale estrattivo e da questo punto in
avanti, ossia dall'approvazione del piano i soggetti interessati
potranno fare richiesta di autorizzazione alla coltivazione, con il
relativo progetto e tutti gli elaborati. Fra l'altro, la
presentazione del progetto e degli elaborati è definita dalla legge
n. 5 ed è un percorso articolato: si tratta di fornire studio
geologico, geotecnico, idrogeologico, relazione tecnico-economica,
progetto di recupero ambientale, documento sulla sicurezza e
salute, eccetera. Ogni singola cava, che può riguardare anche solo
una parte dell'area indicata nel piano, è soggetta ad una specifica
autorizzazione, che, come ho detto, oltre a comprendere delle
precise modalità di coltivazione della cava, prescrive anche le
modalità di ripristino ambientale.
Voglio poi precisare - così illustro già l'emendamento che
abbiamo presentato - che l'uso di esplosivi, dove viene richiesto,
è autorizzato a parte annualmente. Ci sono una serie di
autorizzazioni, la prima è rilasciata dal Sindaco, le modalità e le
prescrizioni per l'uso degli esplosivi sono valutate dall'organo di
polizia mineraria, quindi dagli uffici dell'Assessorato
dell'ambiente, poi ci sono autorizzazioni all'acquisto rilasciate
dalla Questura, autorizzazioni al trasporto rilasciate dal
Prefetto. L'uso degli esplosivi è poi regolamentato a parte. Su
questo argomento proponiamo un emendamento per un'area di cava
indicata a pagina 64 dell'allegato, dove, su richiesta del Comune,
avevamo previsto che non potessero essere usati materiali
esplosivi; successivamente il Comune di Verrayes ha chiesto di dare
delle prescrizioni molto restrittive per l'uso dell'esplosivo, ma
di non essere così perentori, pertanto riteniamo di proporre di
modificare questa limitazione sulla base dell'indicazione che ci ha
dato il Comune, che chiede che l'utilizzo dell'esplosivo sia
ammesso nel rispetto della normativa vigente e delle indicazioni
espresse dall'Amministrazione comunale ai fini della mitigazione
dei relativi effetti sulle aree limitrofe. Ribadisco che è il
Comune che autorizza l'uso dell'esplosivo, questo perché in questo
modo sul territorio comunale di Verrayes l'Amministrazione ha
voluto che vi fossero particolari cautele.
Voglio rammentare un ultimo punto. Le previsioni contenute in
questo piano sulle attività estrattive prevalgono sulle eventuali
previsioni difformi contenute negli strumenti urbanistici comunali,
si sostituiscono automaticamente alle previsioni comunali e sono
immediatamente efficaci e vincolanti nei confronti di chiunque e
che le opere e gli impianti fissi necessari alle coltivazioni sono
considerati di pubblico interesse.
Sulla base quindi dei provvedimenti e degli adempimenti svolti
fin qui illustrati, riteniamo di proporre l'approvazione del piano
delle aree estrattive da inserire nel piano che era già stato
adottato da questa Assemblea il 9 aprile 2008, con le necessarie
integrazioni e modificazioni che sono derivate dalla fase di
pubblicazione e partecipazione e soprattutto tenendo conto delle
diverse risultanze istruttorie sulle opposizioni e sulle richieste
di inserimento pervenute nel periodo di pubblicazione della
delibera, naturalmente tenendo conto dei pareri espressi dalle
Amministrazioni comunali e dal Comitato tecnico per l'ambiente.
Voglio in conclusione sottolineare come questa seconda fase di
elaborazione del piano, che è andata dall'adozione del piano sino
all'approvazione di cui si tratta in questo Consiglio, è stata
interamente svolta dal personale dell'Assessorato, senza ricorrere
a consulenze esterne, voglio pertanto ringraziare, per l'attività
di coordinamento svolta, il Direttore della Direzione ambiente,
arch. Bovet, ma soprattutto il personale tecnico dell'Ufficio cave
e miniere e il personale dell'Ufficio cartografico per la
preziosissima collaborazione fornita: tutti loro hanno permesso di
redigere il documento che oggi sottoponiamo all'approvazione di
questo Consiglio. Grazie.
Président
- La parole au Conseiller Giuseppe Cerise.
Cerise G. (VdAV-R)
- Merci, M. le Président. Alcune
considerazioni. La premessa del deliberato che viene sottoposto
all'esame di questa Assemblea si pone giustamente l'obiettivo di
contemperare due esigenze: quella di soddisfare l'esigenza legata
alla realizzazione di opere sia di interesse pubblico che privato,
che necessitano di materiali diversi di costruzione, nonché
valorizzare l'attività produttiva del marmo e delle pietre
ornamentali da una parte e dall'altra la salvaguardia
dell'ambiente. Non ci pare però di cogliere nel deliberato degli
indirizzi molto concreti e precisi che vadano in questa direzione.
Riteniamo che un piano regionale delle attività estrattive, proprio
per l'impatto che inevitabilmente provoca nelle località
interessate, rientri a pieno titolo nelle materie di gestione del
territorio, in quanto destina delle aree a delle attività che
provocano dei mutamenti anche profondi sui siti direttamente
interessati, oltre alle problematiche connesse alle viabilità di
accesso agli stessi; spesso è necessario realizzare e adeguare
piste e strade con successivi impatti, con la conseguente
circolazione di mezzi pesanti per il trasporto dei materiali in
aree ambientalmente sensibili. Riteniamo dunque che le
Amministrazioni locali debbano essere direttamente coinvolte in
queste scelte.
Su questo aspetto l'Assessore Zublena - ce lo ha confermato
anche oggi - in Commissione ci ha detto che è stato lasciato alla
discrezionalità dei Comuni decidere qual era l'organo deputato ad
esprimere il parere. Per le ragioni che citavo prima riteniamo che
debba essere il Consiglio, o in subordine la Giunta, che è quanto
meno un organo collegiale, e su questo crediamo che
l'Amministrazione debba dare degli indirizzi precisi per uniformare
l'espressione di questi pareri. Se guardiamo il deliberato,
l'aspetto dei pareri espressi dai Comuni, troviamo di tutto e di
più.
"È stato richiesto..."
- un Comune dice -
"... di
poter visionare"
. Ci dobbiamo poi anche dire che in alcune
realtà ci sono dei Comuni virtuosi dove, che sia favorevole,
contrario oppure condizionato, viene riportato che c'è un
deliberato del Consiglio che esprime questo parere. Non vogliamo
qui fare classificazioni di virtuosi e meno virtuosi, non è nostro
compito sicuramente, ma alcune perplessità su questo metodo di
rilasciare il parere ci permangono. Un Comune:
"parere di
massima favorevole, fatto salvo l'altro..."
,
"il Comune ha
comunicato che avrebbe provveduto..."
, un altro:
"i pareri
pervenuti da Comuni..."
e poi si rimanda al fatto di quei
Comuni, che, come ricordava l'Assessore, non avevano provveduto
nella data prevista a rilasciare il parere... è stata convocata una
riunione di questi Comuni e qua troviamo il Comune che dice:
"parere positivo"
, non si dice se era il Sindaco, il
tecnico, l'Assessore delegato o quant'altro; l'altro:
"il
Sindaco ha espresso parere positivo all'inserimento demandando
eventuali osservazioni di tipo mitigativo"
. Dall'altra parte:
"il Sindaco ha dichiarato non aver nulla da segnalare in
merito"
,
"il Sindaco ha espresso parere positivo"
,
"il Sindaco ha espresso parere"
... Ecco crediamo non sia il
modo corretto di acquisire dei pareri su una problematica di questo
peso, dunque abbiamo delle forti riserve su tali modalità di
acquisizione dei pareri. Questo piano poi mi pare che non soddisfi
neanche le categorie interessate che abbiamo audito in Commissione,
hanno espresso sostanzialmente - almeno per i cavatori, diverso è
il discorso dei marmisti - un parere negativo. Con questo non è che
condividiamo nell'insieme la posizione dei cavatori, che vorrebbero
una liberalizzazione di questa attività, soprattutto non
condividiamo la contestazione mossa dai loro rappresentanti in
Commissione nei confronti dell'Amministrazione regionale, che
secondo loro avrebbe sostanzialmente tradotto i pareri negativi di
alcune Amministrazioni come un diniego. Riteniamo che i pareri
delle Amministrazioni comunali debbano essere tenuti in debita
considerazione, ricordando comunque anche ai Comuni che le cave
sono contemplate nella legge regionale n. 5/2008, che disciplina le
cave, le miniere e le acque minerali naturali, di sorgente e
termali, e che rivestono dunque un interesse di carattere generale.
Il parere, se è contrario, deve essere supportato da valutazioni
oggettive, non un sbrigativo "no" per togliersi un fastidio dai
piedi, perché sappiamo che sostanzialmente problemi conseguenti
nascono. Riteniamo al contrario condivisibili alcune doglianze dei
cavatori, come l'inserimento nel piano di cave ormai già recuperate
e bonificate, alcune in fase di esaurimento, altre con limitata
potenzialità estrattiva che non giustificano un investimento di
attivazione, tutto ciò falsa di fatto le potenzialità estrattive
reali e i dati che citava l'Assessore prima. Crediamo che un piano,
in quanto documento di programmazione, debba fornire dei dati
attendibili e non approssimativi. Condividiamo poi anche lo
sconcerto che è stato manifestato dai cavatori per la tempistica di
elaborazione del piano, perché poi nel frattempo sono mutate le
condizioni e come dice spesso il collega Lattanzi: in economia la
tempistica non è una variabile secondaria, come condividiamo anche
il fatto che in aree omogenee non ci possono essere delle
prescrizioni diverse, succede di tutto! Avevamo chiesto di avere
contezza di qual era la situazione delle cave, quali erano di
vecchia concessione, quali le nuove, quali gli inserimenti fatti;
ci è stata fornita una tabella, però non ci pare esaustiva. Avremmo
gradito avere una tabella che dava delle indicazioni precise della
situazione in essere di queste cave e possibilmente per ciascuna la
potenzialità estrattiva. Non ci pare, come dico, nei contenuti...
pure se lo spirito è andare a normare e sicuramente avere un piano
efficiente che dia delle garanzie di rispetto dell'ambiente da una
parte, come dicevo prima, di favorire queste attività produttive...
ma non potremo dare il nostro giudizio positivo, la nostra
posizione sarà di astensione. Grazie.
Président
- La parole au Conseiller Secrétaire
Tibaldi.
Tibaldi (PdL)
- Lo strumento pianificatorio è importante,
specie quando si trattano materie che riguardano beni appartenenti
al demanio pubblico, come le cave, le miniere, le acque, il cui
sfruttamento è sottoposto al regime concessorio; di conseguenza, la
programmazione che fa l'ente pubblico è di fondamentale importanza
anche per sapere qual è la gamma di azioni che l'Amministrazione
stessa intende concedere nell'ambito di queste attività estrattive,
che normalmente sappiamo essere realizzate da privati. Arriva
all'esame del Consiglio questo piano in fase ormai di approvazione,
perché sappiamo l'anno scorso essere stato adottato un primo piano
e, come diceva l'Assessore, a seguito dell'adozione sono succedute
alcune osservazioni, la maggior parte delle quali prese in
considerazione, altre invece che sono state escluse, ma queste sono
valutazioni tecniche. Di conseguenza, abbiamo già visto in
Commissione che gli accoglimenti e le esclusioni ci paiono da
questo punto di vista alquanto ponderate, piuttosto sul piano
vorremmo fare alcune riflessioni di altro tipo, in parte già
anticipate dal collega Cerise: la prima è la tempistica. La
tempistica è di fondamentale importanza, perché il mercato non
aspetta che l'Autorità pubblica amministrativa stabilisca le regole
dell'attività esercitabile nell'ambito di un determinato territorio
e quelli che sono impigliati nelle maglie delle procedure
amministrative rischiano di essere svantaggiati nei confronti dei
loro colleghi di altre Regioni o di altri Stati, che operano in
regimi più liberali e di conseguenza si trovano con maggiori
possibilità sul mercato. Il tempo che è trascorso è stata la prima
osservazione pesante e critica che hanno fatto non solo gli
Amministratori, i Consiglieri della III Commissione nell'esaminare
questo documento, ma soprattutto i destinatari del piano, ovvero i
cavatori e gli estrattori di inerti. Il tempo è trascorso non solo
inutilmente, ma anche senza riconoscere alla fine le reali
potenzialità che la Regione potrebbe offrire, vista la sua
morfologia, a questa tipologia di imprenditori sul territorio.
La seconda osservazione che è balzata subito agli occhi è la
singolarità di certe procedure, Assessore, che sono state
utilizzate per addivenire al confezionamento di questo piano. La
prima singolarità si evince leggendo l'elenco, ormai
omnicomprensivo del piano di inerti, del piano pietrame, del piano
di giacimenti di marmo, che contiene tutti i siti e tutti i
giacimenti sfruttabili. Nell'ambito di questi elenchi compaiono
cave che sono esaurite, ma esaurite anche da tempo, ho fatto un
esempio che mi è stato confermato e qui il collega Bieler della
zona può ribadirlo: la cava Ecko a Gressoney-Saint-Jean è dismessa
da venti anni, eppure continua a comparire inequivocabilmente
nell'elenco dei giacimenti di marmo che sono sfruttabili! Ci sono
cave che sono state parzialmente rinverdite, ci sono cave che sono
franate delle quali non si ritiene più opportuno lo sfruttamento,
ci sono cave estinte o in via di estinzione e ci è stato ribadito
dagli operatori che, quando una cava è estinta, molto raramente si
procede alla ricoltivazione della medesima. Ci sono poi cave come
quella di Verrayes che lei ha citato, dove paradossalmente - questa
è la terza nota dolente -, ancorché adiacenti come ubicazione
geografica, in una l'Autorità comunale permette l'uso di esplosivo,
nell'altra addirittura lo inibisce. La prima nota dolente da un
punto di vista burocratico-procedimentale è che agli uffici
competenti o alle strutture regionali competenti, come si suole
chiamarle nel nostro ordinamento, a qualcuno bisognerà "tirare le
orecchie" se questi elenchi comprendono cave, siti, giacimenti che
sono o inutilizzati, o dismessi, o addirittura già rinaturalizzati.
Se questa leggerezza dipende dagli enti locali, andiamo a vedere
chi negli enti locali non svolge i propri compiti di funzione di
vigilanza sul territorio, perché ci sono cave che vengono
autorizzate o ricevono un parere positivo da parte dell'ente locale
sulla base della formazione di un sindaco, che poi si riserva di
vedere la compatibilità con quello che è stato deliberato dal
Consiglio comunale, oppure cave che vengono licenziate sulla base
di delibere di Consigli comunali, quindi di un organo collegiale,
ossia ci sono procedure variegate, molto particolari da Comune a
Comune. Va bene la sussidiarietà, va bene l'autonomia comunale, va
bene il massimo di federalismo possibile, ma a cosa serve un organo
di controllo e di coordinamento se non è in grado di uniformare...
o anche una Regione... delle procedure che siano adottabili in
tutti i 74 Comuni valdostani? Ci troviamo dei casi più unici che
rari, dove per esempio nel comune di Nus l'area Varenche...
leggiamo:
"il Sindaco ha espresso parere favorevole riservandosi
di verificare il rispetto in fase esecutiva delle prescrizioni
contenute nella delibera del Consiglio comunale del 2009"
. Ci
sono altri come il Comune di Champdepraz che si rimettono alla
valutazione del Consiglio comunale. Vi sono delle situazioni
talmente distinte, ma direi distoniche che non depongono a favore
di un'autonomia comunale che funziona in maniera quanto meno
coerente e coordinata. Questa incoerenza, questo scarso
coordinamento, queste deficienze procedimentali alla fine sono
pagate da qualcuno, da chi? Gli operatori del settore, che
vorrebbero, nell'ambito dei limiti della legge, del rispetto
dell'ambiente, sfruttare le potenzialità minerarie della nostra
regione, ci ribadiscono che sono delusi, che esprimono un giudizio
sostanzialmente negativo, perché, oltre all'iter troppo lungo, al
documento che giunge tardi, il piano è insufficiente per le loro
esigenze e quelle della stessa Comunità. Se l'autonomia estrattiva
è stata chiesta in 10 milioni di metri cubi e ne vengono licenziati
solo 3, è ovvio che sia scarsa, ma questo lo abbiamo chiesto a suo
tempo nel rispetto delle norme ambientali, anche perché non
dimentichiamo che il sito di Pollein della Grand-Place era
un'immensa palude! È poi stata rinverdita, attrezzata e destinata
ad uso pubblico nella maniera che oggi tutti conosciamo. Non
bisogna allora guardare con l'occhio critico nei confronti degli
operatori economici che svolgono attività estrattiva, sono persone
che coltivano un determinato desiderio economico, coltivano un
certo sito, producono ed esportano del materiale che in fondo è
valdostano e lo esportano anche all'estero e sono poi obbligati al
rispetto di norme in corso d'opera, fra le quali anche il pagamento
di una tassa comunale per il prelievo di inerti effettuato, lo
sappiamo, tassa che è stata recentemente introdotta da questa
Regione, a fronte della quale gli stessi operatori si aspettavano
delle attenzioni maggiori da parte delle pubbliche Amministrazioni:
sia quella regionale che quelle comunali, ma si sono trovati
delusi, perché ignorati o trascurati in questa loro attività.
Questo ci fa capire che tale strumento pianificatorio in realtà
assomiglia più ad un rabbercio che ad un qualcosa di concordato o,
meglio, pianificato e programmato nel vero senso della parola, come
dovrebbe essere. È un rabbercio fatto "a colpi" di autorizzazioni
comunali molto singolari e attenzioni regionali lacunose, senza
contare i tempi di cui si parlava prima.
Quali considerazioni possiamo esprimere? Le nostre
considerazioni sono abbastanza critiche, Assessore, e da questo
intervento si evince. È necessario che da parte sua, che ha la
responsabilità di questo settore, vi sia nel breve periodo un
processo di revisione di questa materia, che si faccia un lavoro in
corso che oggi con l'approvazione del piano non si metta nel
cassetto questo documento, ci sono 43 giacimenti che sono stati
riconosciuti, o concessi, o sono in via di concessione... e la cosa
muoia lì. No, qui ci è parso di capire a chiare lettere dagli
operatori, e i colleghi Commissari ne sono testimoni, che si chiede
un qualcosa di più, una sorta di
work in progress
:
continuiamo a lavorare per migliorare questo piano, innanzitutto
aggiornarlo, perché non è aggiornato, perché se inseriamo dei siti
che non sono utilizzabili o non più utilizzati, è inutile
continuare ad elencarli nei 43 e dire: "la Valle d'Aosta ha 43 siti
o 43 giacimenti" che dir si voglia, perché sono di meno. Sarebbe
poi opportuno sapere per un piano che viene presentato
all'attenzione dei Consiglieri quali di questi siti sono
utilizzati, quali sono utilizzabili, quali sono già in via di
rinaturalizzazione, perché quella specifica che avevamo chiesto
alla fine dei conti non ci è poi stata proposta...
(interruzione dell'Assessore Zublena, fuori
microfono)
... io non l'ho vista, comunque l'elenco comprende dei siti che
qui, come si suol dire, "c'entrano come i cavoli a merenda".
L'attenzione che dovete avere, Assessore, è innanzitutto a chi
opera nel settore, uniformate la materia in via amministrativa
affinché i sindaci e gli enti locali sappiano comportarsi in
maniera più coerente, altrimenti non ha senso un organo come il
CPEL anche in fase di audizione e soprattutto bisogna lavorare fin
da domani su una revisione e un aggiornamento di questa materia,
che venga incontro alle esigenze sostenibili degli operatori e
naturalmente della Comunità, perché il paradosso è che durante la
fase costruttiva si deve poi ricorrere all'importazione di sabbie o
di inerti dal vicino Piemonte con costi più elevati per coloro che
ne fanno richiesta e si inibisce una potenzialità estrattiva che
per una pianificazione fatta a spizzichi e bocconi o con una certa
disinvoltura non ha soddisfatto né le esigenze della Comunità, né
tanto meno quelle degli operatori economici valdostani.
Président
- La parole au Conseiller Prola.
Prola (UV)
- Innanzitutto volevo sottolineare un aspetto
positivo: che il piano è arrivato. Il piano era atteso da qualche
anno e questo piano atteso ha trovato una sintesi comune nelle due
associazioni che abbiamo sentito: sia l'Associazione marmifera, sia
l'Associazione dei cavatori, che hanno trovato un punto comune
dicendo: "approvate il piano!". Assolutamente approvate il piano,
lo stiamo attendendo, abbiamo bisogno di queste risposte e
ringraziamo l'Assessore per la celerità con cui ha preso in mano
questo
dossier
. In merito alla posizione che è stata
sostenuta in Commissione dai rappresentanti sia della Assocave, sia
dell'Associazione marmifera, dobbiamo rilevare che hanno avuto due
posizioni essenzialmente diverse. L'Associazione marmifera ha
manifestato soddisfazione per una serie di richieste accolte,
mentre ha sollevato alcune eccezioni sulle prescrizioni che a loro
dire erano talvolta assurde da parte dei Comuni. L'Assocave ha
manifestato una posizione sostanzialmente negativa sollevando
problemi sulla metodologia seguita, sottolineando un'impossibilità
di avere un confronto analitico con gli enti locali, quindi cava
per cava, segnalando la ridotta disponibilità e l'indisponibilità
di alcune aree e criticando apertamente i pareri degli enti locali.
È su questo che vorrei soffermarmi, perché rispetto il parere che
viene espresso dai cavatori evidenzio che questo deriva da
un'analisi e da un'ottica che è diversa rispetto all'ottica di una
programmazione regionale e all'ottica di un parere espresso dagli
enti locali. Vorrei ribadire che il Comune è e rimane il livello di
governo fondamentale ed è titolare in via generale di tutte le
funzioni gestionali inerenti il proprio territorio. La Regione ha
il ruolo di programmazione, ha un ruolo fondamentale di indirizzo
che esplicita attraverso la legislazione, ha il ruolo della
programmazione, ha il ruolo dell'assistenza tecnica, ha il ruolo
della consulenza. Il Consiglio permanente degli enti locali non ha
il ruolo gestionale, ma ha semplicemente un ruolo di controllo
sulle metodologie e le attività dei Comuni. Questa prospettiva
risponde pienamente al principio di sussidiarietà e richiede
l'esistenza di un presupposto politico che è fondamentale: quello
della volontà di realizzare pienamente e rispettare l'autonomia
comunale e credo sia il principio che ha animato in questo
passaggio l'Esecutivo. Dico questo perché ho sentito delle critiche
anche sulla metodologia che alcuni Comuni hanno seguito, ma credo
assolutamente che l'autonomia comunale, le competenze statutarie di
ogni Comune diano al Sindaco la possibilità di muoversi secondo le
prerogative del proprio Statuto comunale. Il Comune rappresenta la
propria Comunità, cura gli interessi e ne promuove lo sviluppo:
cito l'articolo 2, punto n. 4, della legge n. 54 e credo che qui
parliamo sia di interessi verso la salvaguardia del proprio
territorio, sia di sviluppo per un'attività che viene svolta sul
territorio comunale. È riconosciuto al Comune il livello di governo
locale, i poteri e le responsabilità relative alle funzioni prima
citate; anche qui mi preme sottolineare la responsabilità di
autorizzare attività decisamente importanti sotto il profilo
ambientale, attività che creano forti disagi sul territorio, ai
cittadini, alle casse comunali per il ripristino delle strade e dei
siti, quindi un approccio prudenziale in questa fase è d'obbligo! È
vero che il piano è di interesse generale regionale, ma l'attività
viene svolta in siti situati sotto la responsabilità diretta del
rappresentante legale della comunità locale: il Sindaco. Vorrei
quindi ricordare che i rapporti fra le Comunità locali e la Regione
sono basati sul principio della pari dignità istituzionale tra enti
pubblici territoriali, espressioni di sovranità popolare ispirati
al principio della cooperazione. Dire quindi che l'interesse
generale deve superare l'interesse locale significa non rispettare
i principi fondanti degli indirizzi riportati nella legge citata e
non ascoltare il parere espresso da chi rappresenta ed è stato
eletto dai propri cittadini vuol dire non ascoltare il territorio.
Grazie.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Grazie, Presidente. Desidero solo
ricordare un fatto: che noi oggi stiamo approvando l'integrazione
ad un piano delle attività estrattive che è stato approvato da
questa Assemblea nell'aprile 2008, dunque in questa fase non si è
più toccato l'impianto generale del piano, ma stiamo parlando di
inserimenti di nuove aree ed è su quello che noi abbiamo fatto con
una certa attenzione delle valutazioni, sentendo i Comuni, dando
l'adeguato peso a tutti i pareri e soprattutto sforzandoci di
trovare un punto di incontro fra le esigenze spesso contrastanti
fra la tutela del territorio, voluta dagli Amministratori locali, e
le esigenze estrattive. Voglio ancora dire che, per quanto riguarda
ciò che già in III Commissione avete sottolineato, ossia il fatto
che ci sono delle aree estrattive dove c'è solo una residuale
potenzialità estrattiva, le aree non sono tutte interamente
coltivate, le cave riguardano anche porzioni di aree e che questa
prescrizione è una precisa indicazione della legge: all'articolo 3,
comma 3, lettera d), si dice che l'obiettivo del piano cave deve
essere quello di favorire un riutilizzo delle aree già interessate
da attività estrattive in atto o abbandonate, al fine di favorire
degli interventi di ripristino o di riconversione ambientale per
minimizzare gli impatti negativi. Da questo punto di vista e solo
in questa ottica quindi ci sono, e sono rimaste, delle indicazioni
di aree che magari parzialmente sono già state oggetto di
coltivazione, ma con dei potenziali residui.
Président
- La parole au Conseiller Giuseppe Cerise, pour
déclaration de vote.
Cerise G. (VdAV-R)
- Avevo già dichiarato la nostra
posizione, approfitto della dichiarazione di voto per fare una
precisazione. Non penso, collega Prola, di aver voluto minare
l'autonomia dei Comuni, credo che coloro che mi conoscono sappiano
quanto mi stia a cuore. L'ho premesso due volte che deve essere
fondamentale la partecipazione dei Comuni su questi processi, ma mi
pare un eccesso di autonomia, come si può dedurre dal deliberato,
delle varie modalità con le quali sono stati espressi i pareri. Qui
parliamo di un provvedimento che prevale sui piani urbanistici
locali; di conseguenza, se si espropria ancora l'organo sovrano,
che è il Consiglio, ma io avrei detto anche in subordine comunque
la Giunta, che è quanto meno un organo collegiale, credo che
dall'altra parte ci troviamo a discutere in quest'aula di come
creare le condizioni per creare la partecipazione dei cittadini
nella presenza delle liste, quando si presentano le liste per le
comunali o che... ma se espropriamo in queste materie di gestione
di politiche del territorio la competenza del Consiglio, credo che
non andiamo nella direzione giusta. Ribadisco dunque la nostra
astensione.
Président
- La parole au Conseiller Secrétaire
Tibaldi.
Tibaldi (PdL)
- Brevemente. Nel ribadire le osservazioni
che sono state fatte in sede discussione generale voteremo questo
piano, perché, nonostante le critiche, siamo attenti alle esigenze
primarie manifestate dagli operatori del settore, i quali in
sintesi hanno detto questo: "il piano non ci piace, le potenzialità
estrattive sono state limitate, ci sono difetti procedurali e
tempistici che sono stati rimarcati, però il piano ci serve per
l'esercizio delle nostre attività", allora, piuttosto che niente,
meglio "piuttosto...". Sulla base di questo principio, ci sembra
giusto sostenere il piano per permettere a queste persone di poter
esercitare la loro attività e quindi creare quello sviluppo e
quella occupazione di cui questo settore deve avere adeguata
dignità anche nella nostra regione, ma nell'auspicio, Assessore, e
lo ribadiamo, che vi sia un
work in progress
, ossia un
lavoro che da domani cominci e aggiorni anzitutto un piano che
contiene delle contraddizioni macroscopiche, ma soprattutto vada ad
ampliare nell'ambito della sostenibilità ambientale le potenzialità
estrattive e di sfruttamento di cui dispone la nostra regione.
Président
- Il y a un amendement de la part du
Gouvernement, qui récite:
Emendamento
A pagina 64 dell'allegato "Piano dei giacimenti di marmo e
delle pietre affini ad uso ornamentale" il secondo punto delle
prescrizioni particolari è sostituito dal seguente:
"L'utilizzo di esplosivo è ammesso nel rispetto della
normativa vigente e delle indicazioni espresse dall'Amministrazione
comunale, ai fini della mitigazione dei relativi effetti sulle aree
limitrofe.".
Collègues, si vous êtes d'accord, je soumets au vote l'acte avec
l'amendement qui a été proposé par le Gouvernement:
Conseillers présents: 29
Votants: 23
Pour: 23
Abstentions: 6 (Giuseppe Cerise, Chatrian, Carmela Fontana,
Louvin, Patrizia Morelli, Rigo)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK