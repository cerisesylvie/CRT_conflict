Consiglio Regionale della Valle d'Aosta - Oggetto del Consiglio n. 2909 del 24 giugno 1987 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2909 del 24 giugno 1987 - Resoconto
OGGETTO N. 2909/VIII - REIEZIONE DI RICORSO AMMINISTRATIVO
PER CAUSE SOPRAVVENUTE DI INELEGGIBILITÀ NEI CONFRONTI DI CINQUE
CONSIGLIERI REGIONALI.
PRESIDENTE:
Ha chiesto di parlare il Consigliere Aloisi;
ne ha facoltà.
ALOISI - (M.S.I.):
Signor Presidente, colleghi
Consiglieri, in data 29 maggio, il sottoscritto, ai sensi e per gli
effetti dell'art. 32 della legge 5 agosto 1962, n. 1257, inoltrava
al Presidente del Consiglio un ricorso per ineleggibilità nei
confronti di cinque Consiglieri regionali, che sono: l'ex
Presidente della Giunta, Mario Andrione, gli ex Assessori Giuseppe
Borbey, Angelo Pollicini e Guido Chabod, e l'attuale Assessore alle
Finanze Maurizio Martin.
In tutta questa amara vicenda, che coinvolge in modo pesante
l'intero Consiglio regionale e coinvolge in parte tutta la classe
politica valdostana, vi sono non solo motivi di carattere
giuridico, che avallano la richiesta di ineleggibilità nei
confronti dei colleghi prima citati, ma vi è soprattutto una
ragione di ordine morale, che avrebbe dovuto indurre questi
personaggi ad evitare che i loro colleghi, oggi, si dovessero
pronunciare su questa vicenda, in una situazione di notevole
imbarazzo per l'intero Consiglio regionale. Avrebbero, essi, dovuto
rassegnare le dimissioni; avrebbero dovuto avere una certa
sensibilità, soprattutto morale, oltre che politica, che, invece,
non avendo rassegnato le dimissioni, dimostrano di non avere,
volendo, essi, rimanere aggrappati al potere a tutti i costi,
infischiandosene delle ragioni di ordine morale e politico e
costringendo quindi tutti i colleghi Consiglieri a rimanere soli
con la propria coscienza a prendere una decisione di questo
tipo.
Vorrei brevemente illustrare ai Consiglieri, all'opinione
pubblica che ci ascolta, le accuse che vengono rivolte nei
confronti di questi personaggi, soprattutto da parte della
Magistratura.
Perchè sono stati rinviati a giudizio? Quali sono i motivi e
quali sono le cause? Vorrei brevemente ricordare un fatto, che
viene citato nel rinvio a giudizio, quando gli stessi giudici
dicono testualmente a pag. 102: "che meritano alcuni brevi cenni le
difficoltà incontrate da questo Ufficio (giudice istruttore)
nell'espletamento dell'istruttoria. Non va sottaciuto, infatti, ed
è stato oggetto di precedente specifico rilievo, che la Regione
Autonoma Valle d'Aosta, nonostante precisi provvedimenti
giudiziari, non ha fornito agli inquirenti quel materiale
documentale richiesto".
In pratica, questo vuol significare che la Magistratura aveva
sovente richiesto alla Regione Valle d'Aosta la documentazione
inerente a questa vicenda; richieste che sono state
sistematicamente ignorate, anzi, si è fatto di tutto per impedire
che la Magistratura venisse in possesso di certi documenti per
poter ricercare la verità.
A pag. 104, dicono i giudici istruttori:" Non va passato sotto
silenzio il comportamento omissivo tenuto dal Presidente della
Giunta, Augusto Rollandin, allorché emerse da indagini
amministrative la circostanza delle sottrazioni alla Saiset". Su
questo fatto specifico il nostro Presidente è stato amnistiato.
Lo stesso Masi fornisce una importante rivelazione quando
ricorda che, dopo la morte di Cotta, ha avuto un incontro con il
Presidente Andrione, alla presenza di Ramera e di Pollicini e di un
terzo, di cui non ricorda il nome (sarebbe interessante sapere ohi
è questo terzo personaggio), e loro dicono a Masi che devono avere
fiducia soltanto in lui e che sono intenzionati a far saltare il
rinnovo della convenzione, se resta al Casinò.
Queste sono accuse molto pesanti, che coinvolgono il potere
politico assieme a quel settore economico, per accaparrarsi la
gestione del Casinò di Saint Vincent.
Vi è stata una sciagurata negligenza da parte dell'apparato
pubblico, che si disinteressò dei lavori edili di ampliamento
avvenuti al Casinò, fino al tardo inverno del 1982. Eppure, con la
delibera del 12.9.1980, un giorno dopo la redazione del nuovo
contratto Regione-SITAV, la Giunta valdostana, su proposta del
Presidente Andrione, costituì una Commissione composta da Andrione,
Borbey, Pollicini e Vitali. Questa Commissione, come vedremo,
rimase inerte.
A pag. 288 emerge nella vicenda un personaggio, che è sempre
rimasto al di fuori della vicenda: un certo Colombi Vincenzo, che
non si sa come mai è stato accusato - e lo dicono testualmente i
giudici - di essere azionista al 2% delle azioni della SAISET e che
adesso viene citato perché era proprietario di una villa a Capri,
assieme a Masi, del valore di svariate centinaia di milioni, dove
il 50% era di proprietà di Masi e il 25% era di proprietà della
moglie di Colombi Vincenzo, signora Gaglione Concetta. Questo
personaggio non ha mai ricevuto comunicazione giudiziaria, comunque
era dipendente regionale e doveva controllare tutta la questione
delle manifestazioni al Casinò e contemporaneamente era azionista
della società che doveva controllare.
A pag. 274 Masi dice testualmente che aveva fatto partecipi del
suo disegno alcuni collaboratori sulla struttura della SITAV ed
essi risultavano particolarmente attivi. Aveva coinvolto in questa
vicenda il Colombi Vincenzo, l'Ispettore alle Manifestazioni, il
Natta e il Fiore, che era addetto stampa della società. Costoro
erano stati segretamente comprati da Masi, che aveva loro promesso,
in cambio della riuscita del progetto SAISET e della loro fedeltà
alla sua persona, delle quote sociali; di questo si venne a
conoscenza in occasione della fortunosa scoperta, presso il
Vegezzi, delle scritture private.
Ma non è tutto: in questa vicenda compare anche il Sindacato. Si
dice che, anche all'interno del Sindacato, tutto ciò fu avvertito,
perchè in quel periodo vi erano delle situazioni molto particolari
di scioperi continui all'interno del Casinò. Negli organi centrali,
il Mattei, un esponente della CISL, riferisce, nella sua
deposizione del 2.5.1985, di avere avuto la netta sensazione che
detta agitazione fosse protratta un po' oltre il limite ragionevole
della prassi e di avere avuto confidenze da suoi amici sindacalisti
sul pilotamento dell'operazione sindacale. Uno di questi
sindacalisti, a mio avviso, non poteva non essere il Segretario
regionale della CISL (visto che il Casinò di Saint Vincent si
trovava in Valle d'Aosta), il quale ha vissuto, riunione per
riunione, questi strani travagli, però non ha mai detto niente in
Commissione; infatti, questo pilotamento è stato provato in atti -
dice testualmente la Magistratura. Quindi mi chiedo: è possibile
che Beneforti non si sia accorto di nulla?
Più avanti vi furono riunioni segrete presso la casa del
sindacalista Gemello, noto esponente dei Democratici Popolari e
iscritto alla CISL. Il Mattei afferma: "Già allora mi sono reso
conto della infondatezza del pretesto fiscale per quella
programmazione delle modalità dello sciopero". A questo punto è
impossibile immaginare una estraneità dei responsabili della CISL
ai fatti, perchè lo stesso (si riferisce a Beneforti) non impedì
tale sconveniente programmazione degli scioperi, che incidevano
negativamente sulla finanze regionali. Nulla è mai stato riferito
dallo stesso Beneforti in Commissione.
Ho fatto questa premessa, perchè, oltre a richiedere il ricorso
per i cinque esponenti che ho citato prima, aggiungo a quella lista
un sesto Consigliere, che emerge proprio dagli atti
processuali.
PRESIDENTE:
Consigliere Aloisi, desidero ricordare che
stiamo discutendo su di un ricorso da Lei presentato sull'eventuale
ineleggibilità di cinque Consiglieri regionali. La prego di volersi
attenere al tema della discussione, onde mantenere un certo ordine
dei lavori. Se Lei intenderà, potrà presentare un altro ricorso, ma
in questa sede le cose devono essere tenute in altra
considerazione.
ALOISI - (M.S.I.):
Prendo atto di queste osservazioni del
Presidente; vuol dire che la posizione del sesto personaggio che
viene coinvolto in questa vicenda sarà oggetto di un successivo
dibattito a livello di Consiglio regionale, perchè presenterò
nell'occasione una mozione in proposito.
Torniamo pure all'argomento dei personaggi che sono oggetto di
questo ricorso. Citano i giudici a pag. 610, riferendosi all'ex
Assessore Chabod, che lo stesso Chabod non ha avuto il pudore di
tacere (Chabod affermava il 28.10.86 di non capire nulla sulle
finanze, di non sapere leggere un bilancio) ed il pavido Chabod ha
anche tenuto a precisare che era Andrione il vero Assessore alle
Finanze. Infatti, nonostante la candida versione di sconcertante
incoscienza, l'Assessore alle Finanze Chabod era stato
compiutamente informato dal Vitali, che era responsabile del
settore, su quanto stava accadendo. Chabod manifestò la menzogna
anche nella propria difesa verso la classe politica valdostana,
che, scoperto lo scandalo del 25%, lo ritenne responsabile al pari
di Andrione. Al Dirigente del Dicastero, Vitali, fu negata la
documentazione che doveva trovarsi presso il suo Assessorato ed
egli fu obbligato a chiederla nientemeno che alla SITAV.
Non voglio adesso stare a penalizzare o strumentalizzare certi
fatti; voglio mettere in risalto quello che dicono i giudici con
questo rinvio a giudizio verso questi personaggi, soltanto per
capire perchè vengono accusati, perchè vengono rinviati a giudizio
e, soprattutto, quali sono le loro responsabilità. Ecco il motivo
principale di questa illustrazione.
Veniamo a Pollicini. Questo imputato ha dichiarato
nell'interrogatorio del 28.10.86: "Andai a vedere i lavori di
ampliamento al Casinò come qualsiasi cittadino, senza veste
ufficiale". A sentirlo parlare così, dicono i giudici, viene da
pensare a questo Assessore capitato chissà perché sulle rupestri
balze di Saint Vincent, il quali, invece di ammirare le cime nevose
e le maestose pinete, osserva interessato e compiaciuto
l'allestimento di un montacarichi, ovvero la costruzione di un
impianto cucine o la posa di una palizzata. E vien da meditare
sulla coincidenza che questo svagato Assessore, insieme alla Giunta
regionale, partecipi favorevolmente a contributi pubblici, proprio
verso quegli stessi lavori in cui si era imbattuto. Poco spessore
rivestono poi gli argomenti che lo vogliono estraneo alle delibere
successive al luglio 1983; egli continuò sempre a votare a favore
di quella linea che, a sua detta, sbadatamente lo aveva visto
vivace promotore di favori alla SITAV e alla SAISET.
A pag. 700 si ritorna su Guido Chabod: poche battute per Chabod.
Le sue dichiarazioni sono disarmanti, anche perchè non hanno alcun
pregio. Chabod assume di essere un perfetto ignorante. Il pesante e
irriguardoso giudizio non è di chi scrive (cioè dei giudici), ma
del troppo modesto Assessore Chabod: "Dichiaro che non capivo nulla
delle finanze; non sono in grado di leggere un bilancio".
Le carte processuali dicono una cosa un po' diversa della tesi,
poco dignitosa, dello Chabod: "Chabod aveva la caratteristica di
farsi vedere il meno possibile agli uffici dell'Assessorato alle
Finanze; egli diceva che non voleva gravarsi di nessuna
responsabilità per le vicende Regione - SITAV e che di esse si
doveva addebitare ogni responsabilità a Andrione". Così afferma
Chabod
nell'interrogatorio del 28.10.86. E allora si apprende che
Chabod ebbe tutte le opportunità, nonostante la rimozione, per i
problemi di quella alta carica, di venire a conoscere violazioni di
legge ed abusi a favore della SITAV.
Il pavido Chabod conobbe, e puntualmente, gli illeciti che si
stavano perpetrando, dispose del potere di intervenire sugli
stessi, essendo Assessore preposto al rapporto finanziario, e,
pertanto, del corrispondente dovere di impedire il loro
perfezionamento. Nulla fece per evitare il pregiudizio all'ente
pubblico, ma perseverò; tutti i requisiti della fattispecie si sono
concretati anche per Chabod, che dovrà offrire migliore versione
difensiva in tribunale.
Un secondo imputato coinvolto in questa vicenda è Giuseppe
Borbey. Per mera svista del giudice istruttore - francamente lo si
ammette - la sua posizione è apparsa rilevante, indipendentemente
dalle segnalazioni pervenute dalla minoranza consiliare. Egli fu
Assessore ai Lavori Pubblici e poi assunse il Dicastero del
Turismo, con istituzionali compiti di controllo sul Casinò, e il
posto che gli lasciò Pollicini. Egli fu, al pari di Ramera e
Pollicini, e proprio per quella sua veste, incaricato in quella
famosa ed "accidiosa" Commissione, che venne costituita dopo
l'approvazione della convenzione dell'11.9.80, per il controllo sui
lavori di ampliamento in Saint Vincent.
La sua difesa diretta, sostenuta in seno agli interrogatori, è
quella di aver creduto che il Presidente avesse ragione; difesa che
sembra confliggere innanzitutto con l'insuperabile principio di cui
all'art. 5 C.P., e alla sua applicazione di cui all'art. 47 C.P.,
in materia di errore su norma "extrapenale", integratrice della
fattispecie penale. Infatti, Borbey non ricevette soltanto opinioni
e pareri di Andrione, ma conobbe esattamente, come anche Pollicini,
l'indirizzo della Commissione di Coordinamento, motivato, reiterato
e logicamente indiscutibile. Per queste convergenti ragioni si
dispone il rinvio a giudizio del Borbey, per la vicenda relativa
alle opere complementari extra-contratto. E qui non metto neanche
in evidenza la questione del tiro al piccione, che sarà oggetto di
un altro discorso.
Ma perchè Borbey fu nominato membro autorevole della Commissione
sui lavori del Casinò e mai sentì il dovere di riunirla? Una mera
coincidenza? Perchè Borbey aveva il dovere di controllare quei
lavori, quale responsabile primario che egli era, e mai lo fece,
come espressamente ammettono perfino i suoi difensori? Borbey aveva
il dovere di pretendere certificati, scritti di controllo
preventivo, da parte dei suoi funzionari, su quei lavori, prima di
sottoscrivere una impegnativa di spesa, e mai lo fece.
Perchè falsamente dichiarò in delibera essere avvenuti controlli
del suo Assessorato? Una mera coincidenza? Egli avrebbe dovuto
chiedere l'intervento di tecnici giuridico-amministrativi, come
Andrione ebbe a promettere in sede consiliare, per dirimere la
"querelle" insorta con la Commissione di Coordinamento (vertenza
che lo vedeva protagonista istituzionale quale Assessore ai Lavori
Pubblici) e mai si preoccupò di chiederlo, o almeno non risulta al
giudice istruttore. È una mera coincidenza anche questa?
La Commissione di Coordinamento chiese ragguagli sui capitoli di
spesa non indicati in delibera (sostituzione di evidente patologia
giuridica) e su quell'urgenza, che a nessuno, fuori della Giunta,
era dato apprezzare, egli non si interessò, come era suo compito
istituzionale di fornire, lasciando cadere nell'inefficacia una
delibera consiliare. Anche questa una mera coincidenza? Perchè non
si attivò, come la delibera del 31.12.83 prometteva, per una
sistemazione corretta e convenzionale, perseverando nella forzatura
di potere verso l'organo di legittimità, pervenendo a tollerare
spese per opere neppure lontanamente comprese nella convenzione, ma
palesemente extra contratto? Anche questa una coincidenza?
La sostanza della prova raccolta in atti è quella di una
consapevole e cosciente inerzia verso l'altrui illegittima, anche
clamorosamente illecita, condotta: di questo - si ribadisce - il
Borbey risponderà al tribunale. Queste sono le accuse nei confronti
dell'ex Assessore Borbey.
Sul Presidente Andrione sappiamo tutti che pendono due mandati
di cattura internazionali; da quasi quattro anni egli è latitante.
Cosa resta da dire? Le responsabilità primarie nei suoi confronti
sono quelle di aver taciuto la verità, soprattutto per quanto
riguarda il problema del controllo regionale, dove, leggendo
attentamente gli atti, emerge in piena evidenza la assoluta
estraneità ai fatti da parte del controllo regionale, da parte
soprattutto del Commissario Eraldo Manganone, dei Vice Commissari e
dei controllori, dove vengono messe in evidenza la malafede e la
falsità e le menzogne dell'ex Presidente Andrione.
Brevemente vorrei citare il quinto Consigliere, l'attuale
Assessore alle Finanze Maurizio Martin. Maurizio Martin è stato
citato dalla Corte dei Conti a comparire in sede
giurisdizionale-contabile nella qualità e per le causali sopra
illustrate: è accusato di restituire in solido con Andrione e
Chabod una somma relativa al 1983 di L. 3.757 milioni. Questa
citazione è un fatto molto significativo, perchè ci troviamo oggi
di fronte all'Assessore regionale alle Finanze, Maurizio Martin,
che deve restituire all'Assessore Maurizio Martin una somma per
danni arrecati all'Amministrazione regionale.
Dopo questa illustrazione, seppure abbastanza limitata, emerge
la responsabilità di questi personaggi, responsabilità sul piano
giuridico, soprattutto, responsabilità sul piano morale, perchè
sono convinto che oggi noi non avremmo dovuto trovarci qui a
discutere su questo argomento. Se avessero avuto una coscienza
morale, questi personaggi avrebbero dovuto rassegnare loro stessi
le dimissioni, evitare che noi, oggi, dovessimo discutere di questa
tematica.
Ho avuto l'opportunità di consultare un ottimo legale, un
avvocato costituzionalista, al quale ho esposto la situazione in
cui ci veniamo a trovare; ha confermato la singolarità della nostra
situazione, aggiungendo che, in qualsiasi Consiglio comunale,
provinciale o regionale d'Italia, non appena un rappresentante del
popolo è indiziato, riceva comunicazione giudiziaria o mandato di
comparizione, è suo dovere morale mettersi in disparte e lasciare
che la giustizia faccia il suo corso.
Qui non siamo arrivati a questo livello: ci troviamo di fronte a
cinque Consiglieri regionali che non solo hanno ricevuto la
comunicazione giudiziaria, ma sono stati addirittura rinviati a
giudizio con accuse precise. Eppure sono qui e si comportano come
non fosse successo niente. Siamo ad un livello talmente degradante
sul piano morale che questa situazione desta meraviglia presso gli
avvocati costituzionalisti.
Veniamo ai pareri. Sono confortato in questo mio ricorso dal
parere dell'Avv. Dal Piaz, favorevole alla mia tesi di sussistenza
di cause di ineleggibilità, parere che è stato richiesto dalla
Presidenza del Consiglio. Ci tengo a precisare che l'Avv. Dal Piaz
in questo momento è difensore del Presidente della Commissione di
inchiesta, Valerio Beneforti, che dice di avermi querelato; ma a
tutt'oggi non ho ricevuto alcunché. Non sto a leggere tutto il
parere, che è molto lungo, cito solo la sintesi di questo parere,
dove si dice: "Da quanto ora detto, discende con evidenza che,
ritenendosi tuttora vigente per la Valle d'Aosta la citata legge
statale, n. 1257 del 1962, è e rimane sufficiente per determinare
una situazione di ineleggibilità e quindi di decadenza il solo
fatto della pendenza di un procedimento penale, in qualsiasi stato
o grado del procedimento stesso, indipendentemente dalla
intervenuta o meno costituzione di parte civile della Regione.
(...) La situazione di ineleggibilità sussiste del pari nel caso di
giudizio pendente avanti la Corte dei Conti - infatti i Consiglieri
si trovano su due piani diversi: alcuni citati perché rinviati a
giudizio, altri perchè citati dalla Corte dei Conti per
accertamento di responsabilità amministrativa - costituendo tale
giudizio, secondo la corrente interpretazione, una lite pendente e
comunque un procedimento amministrativo sufficiente in ogni caso a
determinare la situazione di ineleggibilità."
In merito, volevo chiedere al Presidente della Giunta a che
punto si trova la costituzione di parte civile nei confronti
dell'ex Presidente Andrione (se non sbaglio, non vi è ancora stata
la costituzione di parte civile nei suoi confronti, mentre era
stata approvata una delibera del Consiglio, dove si dava mandato al
legale di costituirsi parte civile), in altre parole se c'è stata o
no, ovvero se ci sarà o no in tempi brevissimi. A sentire il mio
legale, è un fatto gravissimo, soprattutto per la posizione del
Presidente della Giunta, se non avviene la costituzione della
Regione di parte civile nei confronti di questi personaggi rinviati
a giudizio.
Dopo questa mia illustrazione vi saranno certamente degli
interventi e una votazione; la votazione deve avvenire per
scrutinio segreto e, soprattutto, coloro che sono inquisiti devono
assolutamente astenersi dal prenderne parte, altrimenti potrebbe
prefigurarsi nei loro confronti un interesse privato.
PRESIDENTE:
È aperta la discussione generale sul ricorso
presentato dal Consigliere Aloisi.
Ha chiesto di parlare il Consigliere Sandri; ne ha facoltà.
SANDRI - (N.S.):
È brutto dover discutere, in termini di
diritto, di ineleggibilità, di legge elettorale, su un problema
così importante dal punto di vista morale, come quello dello
scandalo Casinò e del rinvio a giudizio che è stato depositato nel
maggio scorso; è brutto perché significa ridurre il dibattito su
termini di legge, su articoli, su interpretazioni, in cui ognuno
può trovare quella più confacente alle proprie idee politiche.
Sarebbe stato sicuramente più importante, più serio e più
dignitoso, per questo Consiglio, fare una discussione sulla base di
dimissioni presentate dalle persone rinviate a giudizio.
Credo che la Regione Valle d'Aosta meriti in questo momento non
un dibattito interpretativo, magnificando le lodi dei propri
avvocati, ma un dibattito che arrivi a portare un po' più di
chiarezza, di informazione, di stile, su questa vicenda. Penso che
si debbano subito rimarcare alcuni fatti concreti, che non ci
consentono oggi, a mio parere, di esprimere un giudizio, se non
quello di un quadro confuso che alcuni hanno interesse a mantenere
tale.
Il primo grosso problema consiste nell'assenza di uno dei
Consiglieri di cui è stata chiesta la ineleggibilità: l'ex
Presidente della Giunta Mario Andrione. Il problema non è solo
quello della sua assenza fisica, di cui conosciamo tutti le
motivazioni, ma quello dell'assenza morale; infatti, non abbiamo
mai ricevuto una sua lettera che ci informi di come si vuole
comportare dopo essere stato rinviato a giudizio. Non ha sentito il
dovere morale di informare la Regione Valle d'Aosta sulle sue
responsabilità; resta la testimonianza che è scappato, lasciando la
Regione a grattarsi questo problema, e questo è un fatto moralmente
inaccettabile.
Un altro elemento di mancanza di chiarezza è legato al fatto che
ancora oggi non c'è stata la costituzione di parte civile da parte
della Regione Valle d'Aosta nei confronti dei rinviati a giudizio
per lo scandalo Casinò. Credo che sia nell'intenzione del
Presidente della Giunta di fare questo, però ancora ieri mi sono
permesso, con un telegramma, di richiedere la documentazione su
questo problema e la costituzione di parte civile è stata richiesta
soltanto per i controllori, la SAISET, Masi, Chamonal, Giovannini e
per l'ex Presidente della Giunta Andrione. Esistono, e tutti lo
sappiamo, altre persone coinvolte, sia a livello politico, sia a
livello di dipendenti dirigenti, sia a livello di terzi. La Regione
deve essere tutelata nei suoi interessi civili e amministrativi,
quindi faccio un appello al Presidente della Giunta perché il più
rapidamente possibile sia fatto questo atto doveroso nei confronti
degli interessi della Regione Autonoma della Valle d'Aosta.
Esiste ulteriore confusione sull'atteggiamento della Regione nei
confronti di quei dirigenti che hanno avuto rinvio a giudizio per
problemi legati al maneggio di denaro pubblico o alla propria
posizione di dipendente pubblico. Mancano provvedimenti cautelativi
degli interessi della Regione, ma anche degli interessi di questi
dipendenti dirigenti che, quantomeno in un caso, continuano a fare
esattamente lo stesso lavoro di prima e non possono sottrarsi dal
commettere degli interessi privati in atti di ufficio, in quanto
coinvolti direttamente nelle loro funzioni.
In questo quadro di confusione la risposta che dobbiamo dare è
innanzitutto una risposta politica. Nuova Sinistra ha fatto del
problema del Casinò, dal 1978, da quando è stato istituzionalizzato
nel Consiglio regionale, uno dei temi fondamentali della propria
battaglia politica e vuole continuare a fare chiarezza. In questo
senso ha organizzato per la prossima settimana tre dibattiti a Pont
Saint Martin, Aosta e Morgex, perchè questo dibattito non merita di
rimanere soltanto in quest'aula, ma deve essere portato fra la
gente, e perchè è un diritto dei valdostani di potersi esprimere
sullo scandalo del Casinò.
La risposta politica che prima di tutto deve essere data da
parte dei Consiglieri qui presenti, che sono stati coinvolti nel
rinvio a giudizio, è quella di rimettere al Consiglio regionale le
proprie dimissioni, in modo che il dibattito sia ampio, corretto,
libero da qualsiasi tipo di condizionamento o ricatto.
Voglio ricordare il precedente di un po' più di venti anni fa, a
partire dall'8 ottobre 1965 fino al marzo del 1966, in cui due
Consiglieri, che fanno parte di questo Consiglio, in particolare il
Consigliere Pedrini, avevano fatto delle osservazioni che meritano
di essere citate. Diceva al tempo il Consigliere Pedrini sul
problema dei Consiglieri Gneis e Torrione, che erano stati
incriminati, e non rinviati a giudizio, per concussione aggravata:
"Avrei preferito discutere e respingere le dimissioni presentate da
due Consiglieri, piuttosto che discutere di questioni legislative
sulla sospensione".
Credo che il problema sia proprio questo: i Consiglieri
regionali coinvolti, appena avuta la comunicazione di rinvio a
giudizio, dovevano presentare al Consiglio le loro dimissioni, che
ognuno sarebbe stato libero di accettare o di respingere, ma
sarebbe stato un dibattito libero e non un dibattito da leguleio.
Per garantire la dignità del Consiglio regionale, per garantire
questo dibattito chiaro, credo si possano chiedere le dimissioni
dei Consiglieri incriminati.
Esiste il problema legato alla posizione di Assessore del
Consigliere Martin, che non voglio porre in termini di legge, di
diritto, ma in termini politici. Ricordo che il Consigliere
Pollicini, qui presente, quando fu coinvolto nello scandalo Casinò,
diede le dimissioni da Assessore, perché giudicava incompatibile
questa sua posizione con la presenza nell'esecutivo. L'essere
coinvolti in un procedimento presso la Corte dei Conti, per
sentirsi condannare "a pagare alla Regione Autonoma Valle d'Aosta,
con gli interessi, le seguenti somme" (già citate dal Consigliere
Aloisi), è un motivo sufficiente perchè l'Assessore Martin presenti
le sue dimissioni da Assessore alle Finanze e assuma, all'interno
del Consiglio, una posizione di rapporto politico corretto nei
confronti della popolazione. Questa richiesta l'avevamo già fatta
il 6 marzo 1986; da allora sino ad oggi abbiamo assistito a molti
silenzi e in questo senso volevo chiedere al Presidente della
Giunta se ritiene, oggi, che sia giunto il momento di esprimersi
sulla vicenda Casinò. Qualche tempo fa aveva detto che aspettava
per dare una risposta al momento giusto, per fare le sue
considerazioni; penso che quel momento sia arrivato ed è una
esigenza sentita non solo da Nuova
Sinistra, ma da tutta la popolazione.
PRESIDENTE:
Ha chiesto di parlare il Consigliere
Torrione; ne ha facoltà.
TORRIONE - (P.S.I.):
Voglio innanzitutto esternare un mio
stato d'animo che è profondamente presente in me in questo momento:
provo malessere e disagio dovuti al fatto che ancora una volta sono
impedito a svolgere le mie funzioni di Consigliere regionale e sono
chiamato invece ad ergermi a giudice della posizione di alcuni
colleghi presenti in questa aula.
Dissi una volta che questa del Casinò sembrava una storia
infinita e mi auguravo che con la sentenza di rinvio a giudizio
trovasse un primo approdo: invece, così non è. Ancora una volta
dobbiamo trasformare noi stessi (e non è facile), perché siamo qui
chiamati a funzioni di tipo politico-amministrativo e non a
funzioni di altro genere. Questa legislatura passerà alla storia
come una legislatura che si è occupata poco dell'amministrazione
della nostra Regione e tanto di uno scandalo, che l'ha addirittura
condizionata al punto da frenarne l'attività.
Il Consiglio regionale non è padrone di se stesso e questa è una
constatazione amara che dobbiamo fare, anche perchè dovremmo dare
poi un giudizio politico sul perchè si è determinata questa
situazione, perchè è stato possibile che un certo clima si
instaurasse all'interno dello stesso Consiglio, perchè certe
deviazioni si siano determinate all'interno dell'Amministrazione
regionale. Oggi, invece, dobbiamo occuparci ancora una volta
dell'aspetto penale, se vogliamo, e dei riflessi degli aspetti
penali di questa vicenda nell'ambito del Consiglio regionale. Credo
di aver sempre distinto, a nome mio personale e del mio Partito, i
due elementi: quello giudiziario e quello politico. Oggi, invece,
stranamente, dobbiamo confondere questi due ambiti e non è
facile.
Cito un caso personale, che mi vide protagonista come
Consigliere comunale; anche lì, per altri versi, fummo costretti a
pronunciarci sulla permanenza in Consiglio comunale di un nostro
collega, la cui vicenda giudiziaria era alla fine. Era stato
condannato - e la sentenza era passata in giudicato - per un reato
che non riguardava la Pubblica Amministrazione, ma riguardava una
pubblicazione che era stata giudicata oscena dal tribunale.
Racconto questo perchè in quell'occasione fummo costretti, fra
virgolette, ad esprimere un giudizio che non era di tipo personale,
ma di tipo politico. I partiti, compreso il mio, presero duramente
posizione su quell'argomento e richiamarono alla cosiddetta
"disciplina di partito" i singoli Consiglieri. Provai un senso
profondo di rivolta in quell'occasione, perché non volevo
assolutamente che, come individuo, fosse condizionato il mio modo
di essere, di pensare, di giudicare. Ancora adesso pareri espressi
in quell'aula pesano sulla vita di questo personaggio. Avevamo
confuso la politica con la morale, che riguarda la coscienza di
ogni individuo.
Al di là di altre osservazioni che si possono fare, questo
discorso della coscienza riguarda il sottoscritto in questo
momento, perchè posto in questa condizione, ma riguarda anche
coloro che sono stati coinvolti in questo procedimento di
ineleggibilità e quindi di decadenza.
Non ho mai condiviso certe affermazioni del Consigliere Aloisi,
ma devo dire che questo discorso riguarda un aspetto che lui ha
sottolineato e che è stato poi ripreso dal Consigliere Sandri: è un
problema che riguarda la coscienza di ogni individuo.
Stavolta non ho assolutamente accettato, e con me il Partito
Socialista, che il partito si intromettesse in vicende che di
politico non hanno assolutamente niente. Se dessimo una colorazione
politica a questa vicenda, è chiaro che, a colpi di maggioranza o
di minoranza, si potrebbero trarre delle conclusioni che non
riguardano il caso in esame, ma riguardano aspetti che hanno un
altro tipo di rilevanza. Infatti, in Commissione per il
Regolamento, quando il Presidente del Consiglio ha sollevato questo
caso, ho rivendicato con forza due cose: che la votazione fosse
segreta e che avvenisse sotto un profilo di carattere personale,
non politico.
Ribadisco quindi questa dignità dell'individuo ad esprimere il
proprio parere, perchè siamo in un campo minato; la Presidenza del
Consiglio ci ha fornito dei pareri legali, che sono, se vogliamo,
uno difforme dall'altro. Non c'è neanche la certezza di un
riferimento giuridico; in questo caso, la legge, secondo
l'interpretazione, non è uguale per tutti. Noi ci regoleremo
secondo quello che dice la nostra coscienza. Lo rivendico con forza
in questa e in tutte le altre occasioni in cui si tratti di dare un
giudizio che con la politica non ha niente a che fare, ma riguardi
la sfera morale dell'individuo, anche perchè il riferimento
giuridico è estremamente labile e contraddittorio.
È per questo motivo che, a nome del Partito Socialista, dichiaro
che i tre Consiglieri presenti in quest'aula voteranno oggi secondo
coscienza e risponderanno esclusivamente a se stessi, per quel voto
che potranno esprimere, e a nessun altro, liberi da qualsiasi
condizionamento di tipo politico che il
Partito,
giustamente, non ha voluto imporre.
PRESIDENTE:
Ha chiesto di parlare il Consigliere Mafrica;
ne ha facoltà.
MAFRICA - (P.C.I.):
Anche il nostro Gruppo esprime
disagio per trovarsi a discutere di una situazione delicata e
complessa quale è quella attuale. Se ci fosse ancora una certa
concezione del fare politica, non ci si troverebbe ad affrontare
queste complesse vicende giuridiche, perchè amministratori rinviati
a giudizio avrebbero autonomamente preso l'iniziativa per
rassegnare le proprie dimissioni e per sottoporre questo fatto
all'assemblea di cui fanno parte. Questo non è avvenuto, non solo,
ma si è creata in questi anni una situazione per cui questo
Consiglio (ormai da quattro anni) non ha il "plenum", perchè un suo
Consigliere è regolarmente assente e non ha ritenuto di dover
rassegnare le proprie dimissioni.
Per ciò che riguarda il nostro Partito, abbiamo l'abitudine di
sospendere gli amministratori che si trovano in condizioni di
procedimento penale avviato e chiediamo loro di rassegnare le
dimissioni. Gli altri partiti, ovviamente, sono liberi di fare
altre scelte, però poi non ci si deve stupire se ci si trova ad
affrontare situazioni quali quella che oggi abbiamo di fronte e
cioè un ricorso per sopravvenuta ineleggibilità.
La Presidenza del Consiglio ha consultato un legale di fiducia,
avv. Claudio Dal Piaz, che è anche consulente di questa
Amministrazione regionale in materia di diritto amministrativo.
Questo legale ci ha detto chiaramente che le norme oggi esistenti e
valide per la Valle d'Aosta senza dubbio pongono i quattro
Consiglieri (Andrione, Pollicini, Chabod, Borbey) e l'Assessore
Martin nelle condizioni di trovarsi ineleggibili e quindi di essere
dichiarati decaduti.
Diceva prima il Consigliere Torrione che esistono anche altre
interpretazioni; queste sono le interpretazioni dei legali degli
interessati e fanno riferimento ad una successiva legge dello
Stato, che ha modificato in senso meno restrittivo le condizioni di
sopravvenuta ineleggibilità.
Abbiamo riflettuto, ci siamo consultati e per quello che abbiamo
potuto valutare serenamente, la legge n. 154 - come sostiene il
legale della Presidenza del Consiglio e della Regione - non è
applicabile alla Valle d'Aosta. Quando questa legge, nel 1981, ha
modificato per le altre regioni le condizioni che riguardano
l'ineleggibilità dei Consiglieri, se allora si fosse presa
l'iniziativa per una estensione alla Valle d'Aosta di queste norme,
non ci si troverebbe in queste condizioni; oggi, però, la legge che
vale per la Valle d'Aosta, dice Dal Piaz, confermato in tal senso
dal Segretario Generale della Regione, è la legge del 1962, che
impone la decadenza dei Consiglieri che si trovino con una lite
pendente con l'Amministrazione regionale.
Riteniamo che le leggi, fin quando non vengono modificate,
valgano, in questo senso, con piena serenità e, dando un giudizio
tecnico cui siamo stati chiamati dall'iscrizione all'ordine del
giorno del Consiglio di questo punto, voteremo per la decadenza dei
Consiglieri.
PRESIDENTE:
Ha chiesto di parlare il Presidente della
Giunta; ne ha facoltà.
ROLLANDIN - (U.V.):
Au nom des forces de la majorité, je
proposerais de repousser la déchéanche des fonctions des
Conseillers Andrione, Borbey, Chabod, Pollicini et de l'Assesseur
Martin.
J'ai écouté avec attention les considérations qui ont été faites
de la part des Conseillers et je souligne un aspect: au moment où
on doit interpréter les règlements, il faut le faire dans son
ensemble, surtout l'art. 7, au point b), dernier alinéa.
L'hypothèse prévue par l'art. 7 de la loi 1257 du 5 août 1962 -
hypothèse dont l'existence rend applicable l'art. 25 de la loi en
question - ne subsiste pas. En effet, il convient, en premier lieu,
de vérifier s'il existe réellement une situation de "lite pendente"
entre, d'une part, les cinq Conseillers, pour lesquels il a été
demandé une déclaration de déchéance, et, de l'autre, la Région
Vallée d'Aoste.
La législation de l'Etat, en la matière concernant des cas
semblables, précise qu'il y
a "lite pendente", empêchant la
couverture de la charge, lors que le sujet qui aspire à devenir, ou
est déjà - comme dans ce cas échéant - devenu, Conseiller d'un
organisme public territorial est partie dans une cause civile ou
administrative, ayant comme partie adverse l'organisme public lui
même. Il s'agit d'un élément d'interprétation que l'on peut
légitimement tirer des normes plus récentes, à savoir que là où il
n'existe aucun règlement particulier afférent au Conseil régional
de la Vallée d'Aoste, on pourrait directement appliquer par
analogie les dispositions de la loi n° 154 du 23 avril 1981.
La jurisprudence de la Cour de Cassation a encore précisé que
les causes à l'état potentiel, par exemple celles qui pourraient
impliquer une procédure pénale pour un délit au préjudice de
l'organisme public, sans que ce dernier se soit porté partie
civile, ne sont pas "liti pendenti" et, donc, ne peuvent engendrer
les conséquences qui en dérivent. La Cassation a par ailleurs exolu
la situation de "lite pendente" lorsqu'à la suite d'une action de
responsabilité intentée par le Procureur général de la Cour des
Comptes, le jugement définitif n'ait été rendu déclarant
l'existence de la responsabilité à l'égard de l'organisme.
Cette jurisprudence, produite à la lumière de la loi n° 154/81,
est sans aucun doute applicable au cas en question, car on ne peut
ignorer la fonction interprétative qu'une disposition plus récente
revêt à l'égard d'une loi précédente, qui, en étant spéciale
demeure en vigueur, mentionne le cas de "lite pendente" sans en
indiquer ponctuellement les domaines d'application. Donc, on n'est
pas là pour dire que la loi n° 1257 n'est pas applicable, mais on
est d'avis que la loi n° 154 doit être appliquée par analogie.
Dans tous les cas l'accomplissement du fait, dans le contexte de
l'exercice du mandat - et c'est là le point que les Conseillers
n'ont pas souligné -, est un élément déterminant aux fins du rejet
du recours: l'art. 7 lettre b) de la loi n° 1257/62 est clair à cet
égard. La Cour de Cassation elle-même a admis la déchéance par
inéligibilité au regard de celui qui, en sa qualité de Conseiller,
s'est rendu coupable d'actes préjudiciables pour l'organisme
public, seulement si ces actes ont été commis par le Conseiller en
tant que particulier, en ayant profité de manière illégale dans son
propre intérêt de sa position publique.
L'indication législative, claire et nette, et la précise
position jurisprudentielle ne peuvent, par conséquent, en pas
imposer le rejet du recours en question.
Pour les requêtes qui ont été faites de la part des Conseillers,
à propos de la constitution de la Région partie civile, vendredi
cela sera fait envers tous ceux qui ont renvoi au jugement.
PRESIDENTE:
Ha chiesto di parlare il Consigliere Sandri:
ne ha facoltà.
SANDRI - (N.S.):
Presento una mozione d'ordine.
Considerando la notizia dataci dal Presidente della Giunta, per cui
venerdì ci sarebbe la costituzione di parte civile nei confronti di
tutti coloro verso cui la Regione non si è ancora costituita parte
civile, chiedo il rinvio della discussione dell'oggetto N. 1 al
prossimo Consiglio.
PRESIDENTE:
Mi permetto di dire al Consigliere Sandri che
non è possibile dar corso a questo tipo di richiesta, in quanto la
legge prescrive che il Consiglio regionale deve decidere entro 30
giorni e questo tempo scade il 29 giugno.
Ha chiesto di parlare il Consigliere Aloisi, ne ha facoltà.
ALOISI - (M.S.I.):
Devo mettere in risalto
l'atteggiamento dilatorio e sotto certi aspetti compiacente, da
parte del Presidente della Giunta, nei confronti dei personaggi
rinviati a giudizio. Mi chiedo, come ognuno di voi potrebbe
chiederselo, come mai il Presidente della Giunta aspetta venerdì
per costituirsi parte civile nei confronti di queste persone.
Il Presidente della Giunta, fino ad oggi, ha dimostrato di non
essere credibile, perchè ci ha "preso in giro" parecchie volte; mi
riferisco esattamente a quella famosa delibera del 30 marzo 1984,
dove testualmente è stato citato: "Richiamate le precedenti
deliberazioni N. 7605 in data 21.12.983 e n. 1302 in data
22.3.1984, con le quali la Regione Valle d'Aosta si è costituita
parte civile, rispettivamente nei confronti di personale regionale
in servizio presso la Casa da Gioco di Saint Vincent e dell'ex
Presidente della Giunta regionale Mario Andrione". Nei confronti
dei controllori regionali, quindi, si è costituita parte civile,
mentre, nei confronti dell'ex Presidente della Giunta, Mario
Andrione, non lo ha fatto.
Alcuni mesi fa avevo chiesto al Presidente della Giunta di dirci
a che punto eravamo con la questione del Presidente Andrione e
anche allora aveva detto di aver dato mandato al proprio legale di
costituirsi parte civile in base alla delibera votata in Consiglio
regionale. Oggi scopriamo che, per salvare i rinviati a giudizio di
questa vicenda, la Regione non si è costituita parte civile subito
dopo il rinvio a giudizio, ma ha aspettato il venerdì, per cercare
di salvare i rappresentanti del proprio partito politico e,
probabilmente, per salvare questa alleanza, che era stata messa in
discussione dalle ultime elezioni politiche.
Ma ci rendiamo conto della situazione in cui ci troviamo?
Abbiamo un ex Assessore alle Finanze che ha affermato testualmente
di non sapere leggere un bilancio, un ex Assessore ai Lavori
Pubblici che ha permesso che avvenissero tutti questi illeciti.
Vogliamo salvare un personaggio quale è Mario Andrione, che a
distanza di quasi quattro anni non ci ha fatto pervenire una riga,
ha due mandati di cattura ed è tuttora latitante?
Ha ragione il Consigliere Torrione quando dice che è una
questione morale; ma di fronte a queste persone, che di moralità
non hanno nulla, la questione come diventa: morale o politica? Cosa
deve fare un Consigliere regionale in tali situazioni? Bisogna
subire supinamente queste situazioni che offendono la dignità di
tutti noi?
In questo Consiglio c'è: un Presidente della Giunta, che è stato
amnistiato ed è tuttora lì; un Assessore, che è citato dalla Corte
dei Conti e che non ha neanche avuto il pudore di dimettersi; tre
ex Assessori, che si sono dimessi e che sono tuttora lì; rinviati a
giudizio, ma non per accuse inerenti a fatti personali al di fuori
di questa aula, per accuse di reati commessi nei confronti
dell'Amministrazione, di cui loro sono i rappresentanti. Questo è
un aspetto importantissimo che bisogna tenere presente.
È vergognoso che di fronte a questi fatti non si ponga rimedio o
non abbiano, questi Consiglieri, la coscienza di dimettersi, come
giustamente è stato rilevato prima da tutti i colleghi che sono
intervenuti. È oltretutto ancora più vergognoso che, di fronte ad
un fatto del genere, non un rappresentante di una forza politica di
maggioranza ha avuto il coraggio di alzarsi e dire qualcosa. Questo
è perchè, forse, la "ammucchiata" si è sgretolata, si è
ricostituita la maggioranza come prima e si cerca di continuare a
campare, dopo aver ingannato altre forze politiche che, a loro
volta, si sono fatte ingannare.
Invito tutti i colleghi Consiglieri, tutte le forze politiche, a
riflettere attentamente. Qui non si tratta di un fatto morale, o
meglio, è anche un fatto morale, ma è soprattutto politico. Non
possiamo accettare che non succeda niente di fronte a questi
fatti.
È evidente che, se il responso dell'urna sarà favorevole al
ricorso, i Consiglieri inquisiti decadranno; ne prenderemo atto e
mi auguro che ciò avvenga, anche se sono sicuro che ciò non
avverrà, perchè qui, come al solito, prevarrà la logica dei numeri.
Preannuncio che, se il ricorso verrà bocciato, il sottoscritto farà
ricorso alla Corte d'Appello di Torino e ci vedremo fra qualche
mese, ma arriveremo al dunque. Vedremo allora la moralità da che
parte sta. Coloro che dovranno vergognarsi di venire qui dentro,
dovranno uscire dalla porta "con la coda in mezzo alle gambe", ma
con loro usciranno anche le forze politiche che hanno accettato una
situazione di questo tipo; quindi, la vergogna non sarà solo dei
personaggi inquisiti, ma sarà di tutto il Consiglio, perchè,
purtroppo, saremo tutti coinvolti in questa vicenda, e sarà,
soprattutto, di quelle forze politiche che tentano di salvare certi
personaggi, come se in Valle d'Aosta non fosse successo nulla in
questi anni.
Invito un'ultima volta tutti i Consiglieri a riflettere
attentamente nel segreto dell'urna, a votare secondo coscienza; ma
la coscienza deve avere un obiettivo, soprattutto la moralità. È
assurdo venire in quest'aula o andare in televisione o scrivere sui
giornali che vogliamo moralizzare la vita pubblica valdostana,
quando poi, nei fatti concreti, si è complici contro la
moralizzazione. Invito tutti a votare, nel segreto dell'urna, a
favore di questo ricorso, perché vengano espulsi dall'aula coloro
che non sono degni, sul piano morale e sul piano politico, di
rimanere in quest'aula.
PRESIDENTE:
Ha chiesto di parlare il Consigliere Mafrica;
ne ha facoltà.
MAFRICA - (P.C.I.):
Devo fare tre osservazioni alle
dichiarazioni del Presidente della Giunta. La prima è che si ha una
strana concezione dell'autonomia, quando, per ragioni di comodità
politica, si vogliono fare valere in Valle d'Aosta leggi che non
riguardano la Valle d'Aosta. La Valle d'Aosta ha una sua legge
specifica: si modifichi quella legge, se non va bene, altrimenti
non si possono utilizzare principi di leggi che non riguardano la
nostra Regione, perché fa comodo.
La seconda questione riguarda il punto b) dell'art. 7. L'Avv.
Dal Piaz, consulente di fiducia della Giunta, dice, rispetto al
punto b) art. 7, che: "La formula che compare anche nel citato
D.P.R. va, a mio avviso, interpretata nel senso che la causa di
ineleggibilità non sussiste soltanto qualora nella contestazione
del reati si faccia riferimento alla qualità di amministratore,
senza la contemporanea contestazione di un abuso dei poteri
attribuiti all'amministratore medesimo". Questa formula, secondo
l'Avv. Dal Piaz, significa che, se uno viene rinviato a giudizio
per omicidio colposo, perché ha ucciso una persona investendola con
l'auto, e se ne chiede la decadenza come Consigliere, siccome il
delitto non riguarda il suo mandato, non può essere dichiarato
decaduto. Il "non" esclude proprio i casi che non riguardano
l'amministrazione; sarebbe una assurdità se venissero, per gli
Amministratori, esclusi i casi che li riguardano in quella veste. A
parte il fatto che, anche l'interpretazione estensiva della legge
154, non salverebbe il caso di Martin, perchè in quel caso c'è un
procedimento amministrativo in corso.
La terza osservazione è che mi pare strano che la Giunta abbia
ribadito la volontà di costituirsi parte civile contro questi
Amministratori che oggi ritiene debbano non essere toccati da
questa contestazione di eleggibilità.
PRESIDENTE:
Ha
chiesto di parlare il Consigliere
Sandri; ne ha facoltà.
SANDRI - (N.S.):
Avevo chiesto un rinvio, che rimane
giustificato, e, se ci sono problemi di tempo, si potrebbe fare
venerdì 27, pomeriggio, un Consiglio straordinario per la
discussione di questo punto, perchè l'essere o meno parte civile in
questo procedimento, in base ai pareri che sono stati dati, sarebbe
un fatto determinante. Se il Consiglio però non è d'accordo,
rispetto la decisione del Consiglio.
Ho sentito parlare qua di coscienza, che è stata anche
sottolineata, con un intervento abbastanza caloroso, da parte del
Capogruppo del PSI. Abbiamo fatto, come Nuova Sinistra, un appello
alle dimissioni spontanee al Consiglio da parte dei Consiglieri
incriminati, e rinviati a giudizio, e da parte dell'Assessore
regionale Martin; dobbiamo denunciare alla popolazione della Valle
d'Aosta che non abbiamo avuto il piacere di sentire cosa pensa la
coscienza di questi Consiglieri: si sono coperti dietro un accordo
di maggioranza, quando qui era un problema squisitamente
personale.
Questo è un insulto dato alla popolazione della Valle d'Aosta:
se avete rispetto, non dico del Consiglio regionale, che è un
organo politico e anche partitico, ma della popolazione della Valle
d'Aosta, dovete parlare. Sarebbe grave per la storia della nostra
Regione chiudere questo dibattito senza una vostra parola e
soprattutto, se, come voi ritenete, siete innocenti, credo sia
questo il momento per essere chiari e corretti, per dare questa
informazione alla Valle d'Aosta.
PRESIDENTE:
Ha chiesto di parlare il Presidente della
Giunta; ne ha facoltà.
ROLLANDIN - (U.V.):
Pour répondre à M. Aloisi, je n'ai
pas l'habitude de "prendere in giro" quelqu'un. J'ai toujours dit
quelle était l'attitude de l'Administration régionale et je veux
répéter aujourd'hui ce que j'ai dit alors: l'Administration
régionale va se constituer partie civile contre tous ceux qui
peuvent être en question avec l'Administration régionale même.
J'ai, en même temps, souligné la différence entre la délibération,
qui va donner mandat au légal (dans le cas échéant M. Lozzi) de se
constituer au moment dû, et le fait de la constitution matérielle,
qui sera faite lors de l'ouverture du débat, comme nous a
reconfirmer notre avocat: "Tale costituzione verrà effettuata come
normalmente avviene alla prima udienza, durante le formalità di
apertura del dibattimento".
Pour éviter de malentendus, au moment où il y avait eu cette
remarque de la part de M. Aloisi, j'avais envoyé une lettre à M.
Lozzi pour avoir des éclaircissements sur les responsabilités et
sur l'exigence de se constituer partie civile à un moment donné. Il
m'a reconfirmer par lettre que, n'importe quand, l'Administration
régionale pouvait se constituer et alors il n'y a absolument pas
une attitude de "condiscendenza" vis-à-vis de n'importe qui, car
j'ai reçu la lettre de M. Lozzi qui nous signalait le renvoi au
jugement le 16 de juin. J'ai examiné les données et vendredi
prochain on donnera mandat pour la constitution partie civile,
tandis que la constitution, comme j'ai lu, sera faite au moment que
j'ai déjà rappelé. Donc; il y a la même attitude par rapport aux
dépendants régionaux et par rapport aux Administrateurs.
Pour répondre a M. Mafrica, à propos de l'art. 7, il est vrai
que les interprétations de l'art. 7 d'après M. Siniscalco et M. Dal
Piaz sont différentes; quand même, on renvoie à ce que dit le
dernier alinéa du point b) de l'art. 7: "salvo che non si tratti di
fatto connesso con l'esercizio del mandato".
L'attitude politique et morale ont déjà été objet de discussion
dans d'autres moments; les propositions et les différents avis à ce
sujet nous ont donné la possibilité de reconfirmer le fait que les
forces de la majorité sont pour rejeter l'instance présentée par M.
existence
PRESIDENTE
: Il Consigliere Aloisi chiede di parlare per
fatto personale. Prima di concederle la parola, la invito ad
esplicitare brevemente qual'è il fatto personale.
ALOISI - (M.S.I.):
Siccome il Presidente della Giunta ha
fatto affermazioni non vere nei miei confronti, quando ha citato
delibere e pareri dell'avvocato, vorrei avere l'opportunità di
smentire ciò che ha detto, perchè non voglio assolutamente passare
per bugiardo, visto che di bugiardi qui dentro ce ne sono anche
troppi ....
(Interruzione del Consigliere Beneforti)
PRESIDENTE
: Consigliere Aloisi, La prego di attenersi
all'argomento per il quale ha chiesto il fatto personale,
altrimenti sono costretto a toglierle la parola.
ALOISI - (M.S.I.):
Signor Presidente, Lei prima ha
affermato che non corrisponde al vero ciò che avevo detto sulla
costituzione di parte civile nei confronti di Mario Andrione. Ho
qui una delibera del 30.3.1984: "Rinvio costituzione di parte
civile nei confronti dei controllori regionali e di Mario
Andrione"; è sottoscritta da Guido Chabod, Renato Faval, Ettore
Marcoz, Maurizio Martin e Angelo Pollicini. "... Scusa l'assenza
l'Assessore Borbey". La delibera dice testualmente: "Si è
costituita parte civile, rispettivamente nei confronti del
personale regionale in servizio presso la Casa da Gioco di Saint
Vincent e dell'ex Presidente della Giunta regionale Mario
Andrione".
Adesso siamo nel 1987 ed il Presidente della Giunta ci ha preso
in giro fino ad ora.
PRESIDENTE
: Dichiaro chiusa la discussione generale.
Qualche Consigliere vuole prendere la parola per dichiarazione
di voto?
Proporrei di fare cinque votazioni separate, che, così come è
stato concordato nella Commissione del Regolamento, avverranno per
scrutinio segreto.
Ha chiesto di parlare il Consigliere Sandri, per mozione
d'ordine; ne ha facoltà.
SANDRI - (N.S.):
Chiedo una sospensione del Consiglio per
cinque minuti, per verificare alcuni problemi legati al tipo di
votazione.
PRESIDENTE:
Abbiamo convocato la Commissione del
Regolamento proprio per decidere questo; in quella sede abbiamo
concordato la procedura per la votazione, per cui non ritengo che,
adesso, in sede di dichiarazione di voto, si passi alla sospensione
del Consiglio.
Ha chiesto di parlare il Consigliere Sandri; ne ha facoltà.
SANDRI - (N.S.):
Mi scuso con il Presidente del Consiglio
se insisto, ma, a mio parere, non è chiaro chi partecipa al voto;
questo non è stato precisato in Commissione per il Regolamento ed è
un punto che deve essere approfondito.
PRESIDENTE:
Al voto partecipano tutti i Consiglieri
regionali, starà alla volontà dei singoli Consiglieri di
partecipare o meno alla discussione.
Ha chiesto di parlare il Consigliere Aloisi, per dichiarazione
di voto; ne ha facoltà.
ALOISI - (M.S.I.):
Solo per far presente che, se
dovessero partecipare al voto i colleghi Consiglieri che sono
inquisiti, potrebbe prefigurarsi nei loro confronti "interesse
privato" in questa vicenda. Se dovessero partecipare al voto coloro
che sono inquisiti, sporgerò denuncia nei loro confronti.
PRESIDENTE:
Ha chiesto di parlare il Consigliere Mafrica;
ne ha facoltà.
MAFRICA - (P.C.I.):
Voteremo per accogliere il ricorso.
Riteniamo che i Consiglieri interessati non debbano prendere parte
in alcun modo alla votazione, anche perchè l'astensione, nel
sistema di votazione di questo Consiglio, equivale ad un voto
contrario.
PRESIDENTE:
Pongo in votazione, per scrutinio segreto, la
decadenza del Consigliere Mario ANDRIONE, per sopravvenute cause di
ineleggibilità:
VOTAZIONE A SCRUTINIO SEGRETO
ESITO DELLA VOTAZIONE
Consiglieri presenti e votanti: 34;
Voti favorevoli: 14;
Voti contrari: 20.
PRESIDENTE:
Pongo in votazione, per scrutinio segreto, la
decadenza del Consigliere Giuseppe BORBEY, per sopravvenute cause
di ineleggibilità:
(Si dà atto che il Consigliere BORBEY si allontana dall'aula e
non partecipa alla votazione)
VOTAZIONE A SCRUTINIO SEGRETO
ESITO DELLA VOTAZIONE
Consiglieri presenti: 33;
Consiglieri votanti: 32;
Astenuto: BALDASSARRE;
Voti favorevoli: 10;
Voti contrari: 22.
PRESIDENTE:
Pongo in votazione, per scrutinio segreto, la
decadenza del Consigliere Guido CHABOD, per sopravvenute cause di
ineleggibilità:
(Si dà atto che il Consigliere CHABOD si allontana dall'aula e
non partecipa alla votazione)
VOTAZIONE A SCRUTINIO SEGRETO
ESITO DELLA VOTAZIONE
Consiglieri presenti: 33;
Consiglieri votanti: 32;
Astenuto: BALDASSARRE;
Voti favorevoli: 10;
Voti contrari: 22.
PRESIDENTE:
Pongo in votazione, per scrutinio segreto, la
decadenza del Consigliere Maurizio MARTIN, per sopravvenute cause
di ineleggibilità:
(Si dà atto che il Consigliere MARTIN si allontana dall'aula e
non partecipa alla votazione)
VOTAZIONE A SCRUTINIO SEGRETO
ESITO DELLA VOTAZIONE
Consiglieri presenti: 33;
Consiglieri votanti: 32;
Astenuto: BALDASSARRE;
Voti favorevoli: 11;
Voti contrari: 21.
PRESIDENTE:
Pongo in votazione, per scrutinio segreto, la
decadenza del Consigliere Angelo.
POLLICINI, per sopravvenute cause di ineleggibilità:
(Si dà atto che il Consigliere POLLICINI si allontana dall'aula
e non partecipa alla votazione)
VOTAZIONE A SCRUTINIO SEGRETO
ESITO DELLA VOTAZIONE
Consiglieri presenti: 33;
Consiglieri votanti: 32;
Astenuto: BALDASSARRE;
Voti favorevoli: 13;
Voti contrari: 19.
PRESIDENTE:
Do lettura della delibera inerente al ricorso
amministrativo per cause sopravvenute di ineleggibilità nei
confronti di cinque Consiglieri regionali:
IL CONSIGLIO
- Visto il parere presentato in data 29 maggio 1987 dal
Consigliere ALOISI Domenico per la decadenza dalla carica di
Consigliere regionale di: Mario ANDRIONE, Giuseppe BORBEY, Guido
CHABOD, Maurizio MARTIN e Angelo POLLICINI;
- Vista la raccomandata R.R., in data 3 giugno 1987, prot. n.
781, con la quale il Presidente del Consiglio ha dato comunicazione
ai Consiglieri interessati dell'avvenuta presentazione del ricorso
dei termini per la presentazione delle controdeduzioni;
- Viste le controdeduzioni fornite dai Consiglieri
interessati con lettere in data 8 giugno 1987, corredate dei pareri
di un legale e di un organo ed un ufficio della Regione;
- Visto il parere del consulente legale del Consiglio
regionale;
- Ai sensi del combinato disposto degli artt. 7, 25 e 26
della legge 5 agosto 1962, n. 1257, e dell'art. 5 del Regolamento
interno per il funzionamento del Consiglio;
DELIBERA
di respingere il ricorso del Consigliere regionale ALOISI
Domenico, tendente a chiedere la dichiarazione di decadenza, per
sopravvenute cause di ineleggibilità, dei Consiglieri ANDRIONE
Mario, BORBEY Giuseppe, CHABOD Guido, MARTIN Maurizio e POLLICINI
Angelo.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK