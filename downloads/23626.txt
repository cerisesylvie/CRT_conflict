Consiglio Regionale della Valle d'Aosta - Oggetto del Consiglio n. 2698 del 10 maggio 2007 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
UNIONE EUROPEA E RAPPORTI INTERNAZIONALI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2698 del 10 maggio 2007 - Resoconto
OGGETTO N. 2698/XII - Relazione sulle attività svolte ai
sensi della legge regionale n. 16 marzo 2006, n. 8 recante
"Disposizioni in materia di attività e relazioni europee e
internazionali della Regione autonoma Valle d'Aosta".
Presidente
- Come abbiamo ricordato ieri, in apertura dei
lavori, affronteremo oggi la prima parte di questa seduta in
sessione europea internazionale, come previsto dalla legge
regionale n. 8/2006. Ritengo che convocare il Consiglio regionale
in sessione europea significa esprimere una volontà politica volta
a migliorare il processo di integrazione europea e dare
concretezza, anche territoriale, all'organismo comunitario mediante
la realizzazione e l'attuazione delle direttive europee.
Con l'occasione si vuole anche celebrare il 50° anniversario dei
trattati di Roma, momento fondamentale per la nascita del progetto
europeista, trattati che nel 1957 istituirono e disciplinarono la
CEE e la Comunità europea dell'energia atomica, un passaggio che si
rivelerà fondamentale per la costruzione dell'Europa così come la
conosciamo oggi. Come avete avuto modo di vedere nel foyer del
Consiglio, in collaborazione con la Giunta sono stati installati
dei pannelli che ripercorrono tutte le tappe della costituzione
dell'UE: dai trattati all'evoluzione socioeconomica politica,
dall'adozione della moneta unica all'ingresso dei nuovi Paesi
membri, un allestimento che costituisce un gesto concreto di
sensibilizzazione, di presa di coscienza sul presente e sul futuro
che ci attende, percorso di sensibilizzazione che non si limita a
questi pannelli, ma che ha trovato grande interesse nei giovani che
in questi giorni, durante le visite dell'aula consiliare sono stati
tanti, hanno ricevuto diverse "brochures" e materiale informativo,
notizie destinate alle scolaresche.
Per quel che riguarda la discussione degli oggetti iscritti
all'ordine del giorno, vi sono l'attuazione della legge regionale
approvata nel 2006, che detta le disposizioni in materia di
relazioni internazionali e con l'UE della Regione, disciplina le
attività di rilievo internazionale ed europeo della Regione e, nel
contempo, le modalità di partecipazione della stessa ai processi
normativi dell'UE e di adempimento degli obblighi derivanti
dall'appartenenza dell'Italia all'Unione. È un'attività che vuole
sviluppare iniziative tese a rafforzare e approfondire la
cooperazione e le relazioni fra le Regioni e la popolazione
dell'arco alpino e promuovere la cooperazione interregionale
transfrontaliera e transnazionale.
La convocazione odierna ci permette di discutere anche del
futuro dell'Europa visto dalla nostra realtà, di riflettere sul
ruolo che può giocare la Valle d'Aosta all'interno della CE e
sull'opportunità che il sistema comunitario può rappresentare per
una Regione alpina come la nostra. Partendo dal presupposto che le
Regioni possono svolgere un ruolo importante dato da particolarità,
storia e struttura politica e amministrativa, è naturale pensare
che possano essere anche il motore trainante verso una completa
integrazione. Tutte insieme hanno contribuito alla costituzione e
alla storia dell'Europa e tutte insieme possono farla crescere,
darle un assetto in grado di reggere il confronto con altre realtà
politiche e territoriali mondiali, ma soprattutto essere il
collante per garantire una forte coesione interna: questo è il
primo passo per la costituzione del sistema delle norme
comunitarie, che sarà sempre più ampio e al quale dovremo
attenerci.
Sono certo che il dibattito che si inaugura oggi sarà promotore
di altri confronti sullo stato dell'UE e sul ruolo che la nostra
Regione può ritagliarsi all'interno di un sistema di così grandi
proporzioni che, se non affrontato con la giusta convinzione e
determinazione, rischia di emarginarsi. L'articolo 4 della legge
regionale n. 8/2006 dispone che il Presidente della Regione
presenti al Consiglio regionale, nell'ambito di un'apposita
sessione europea internazionale, una relazione sulle attività
svolte in attuazione della citata legge regionale: si tratta di una
relazione annuale che sintetizza le principali attività in ambito
europeo e internazionale poste in essere dall'Amministrazione
regionale durante il 2006; pertanto il Presidente della Regione
presenterà al Consiglio regionale la relazione ai sensi
dell'articolo 4 comma 4 della legge regionale n. 8/2006.
La parola al Presidente della Regione, Caveri.
Caveri (UV)
- Tout le monde est préoccupé par la durée de
mon intervention, parce que hier j'ai distribué toute une série de
documents. Je vous rassure: ce sera une synthèse plus politique de
l'ensemble d'arguments que j'ai traité dans la documentation
distribuée aux Conseillers.
Le point de départ c'est la "Fête de l'Europe", qui s'est
célébrée hier, mais l'ensemble des institutions communautaires ont
décidé une semaine de fêtes, qui cette année résument toute une
série de significations, vu que nous nous trouvons face au
50
e
anniversaire des traités de Rome. Le fait que cette
célébration est liée à la première séance européenne internationale
de notre Conseil s'avère comme un fait remarquable, donc il n'y a
pas seulement l'aspect de la célébration, mais il y a une
obligation prévue par la loi, qui marque le début officiel d'une
prise de conscience, qui donne à la communauté régionale l'occasion
de participer davantage aux activités européennes
internationales.
Quand on pense à l'Europe et à la Vallée d'Aoste, on peut
affirmer qu'il y a une espèce de présence de 2 jumeaux séparés:
d'un côté, le concept d'Europe, qui a évolué au fil de temps, dont
les raisons sont en partie à rechercher en profondeur, tandis que
d'autres ne se laissent pas régler par le déterminisme historique
et se tournent vers une période plus récente. Ça va de même pour ce
qui est de l'idée de la Vallée d'Aoste, qui change selon le point
de vue adopté: certains considèrent un éventail de millier
d'années, d'autres de quelques dizaines seulement. Je pense que la
vérité est au milieu, dans le sens que soit d'un côté que de
l'autre il faut dire que, du point de vue de l'histoire
contemporaine, le point marquant de la naissance du régime actuel
d'autonomie spéciale et du processus d'intégration européenne est
le résultat de ce qui s'est passé dans le XX
e
siècle,
qui a marqué, à la fois, l'existence de ce Conseil et la naissance
de l'ensemble des institutions européennes. A ce propos quelques
réflexions de portée plus générale quant à la signification de la
construction européenne.
Il y a 50 ans, à Rome l'on jetait avec audace les bases d'une
ère nouvelle: ce fut la plus importante évolution politique et
institutionnelle de l'époque contemporaine. Cette transformation
est destinée à durer, car elle est fondé sur le libre accord des
peuples et des Etats. Les résultats positifs, extraordinaires de
cette entreprise sont devant nous. Les centaines de milliers de
jeunes se déplacent librement d'une université à l'autre dans tous
les continents, nos marchandises circulent sans rencontrer des
barrières et suivant des règles de sécurité établies en commun, la
monnaie unique entraîne la croissance économique et financière de
tous nos Pays, les valeurs civiles et culturelles de l'Europe
constituent un modèle d'équilibre et de cohésion extraordinaire
dans un monde globalisé, aujourd'hui nous sommes passé de la petite
Europe des 6 à la grande Europe des 27; le rêve européen, surgi des
ruines de la II
e
guerre mondiale, à l'époque était
partagé par les meilleurs représentants de la classe dirigeante
européenne et se concrétisa par des instruments juridiques qui
restent très complexes.
Certaines règles constitutionnelles sont aujourd'hui
indispensables pour la croissance du rôle politique de notre Union;
donc, dans le présent, il faudra même comprendre l'évolution du
débat politique autour du traité constitutionnel. Ça suffit de voir
le choix qui a été marqué par M. Sarkozy, le nouveau Président de
la République française, peut-être dans quelques jours avec le
choix d'un Premier ministre en France philo-européiste, tel que
François Fillon, que j'ai eu l'honneur de connaître il y a quelque
temps, à l'occasion d'une manifestation dans la Vallée de la
Maurienne, dans laquelle s'exprimait, M. Fillon, favorablement au
projet européen. Le fait que le savoyard Michel Barnier fait partie
de l'entourage de M. Sarkozy est une chose rassurante car M.
Barnier, ancien Commissaire de l'UE et ancien Ministre des affaires
étrangères de la France, a été toujours un homme très engagé dans
la politique européenne, et l'axe franco-allemand sera en
perspective quelque chose de significatif, vu que Mme Merkel est
très engagée tout le long de la présidence actuelle de l'UE et tout
à fait convaincue de relancer le processus d'intégration
européenne. Jean Monnet affirmait que l'Europe se construit de
crise en crise; la naissance de l'Europe nous rappelle qu'elle ne
nous tombe pas du ciel, mais qu'elle est le fruit de la volonté
politique, de choix conscients et courageux. Comme le soutenait
déjà le chancelier Adenauer il y a 50 ans, à Rome, par son Union
l'Europe n'est pas seulement utile à elle-même et aux Etats qui la
composent, mais au monde entier.
S'il y a 50 ans furent les gouvernements nationaux qui
inventèrent l'Europe, en tracèrent les contours, imaginèrent son
essor et perçurent le défi qu'elle devait relever, ce sont
aujourd'hui les citoyens européens qui en constituent le véritable
moteur. Ce sont eux, c'est-à-dire nous, qui décident du rythme de
sa progression. La grande leçon à tirer des référendums qui ont
rejeté la Constitution européenne avec les résultats en France et
aux Pays Bas c'est que l'Europe ne peut plus se faire sans l'accord
des citoyens. Cette prise de conscience constitue un puissant
levier pour quiconque soit convaincu des principes inscrits sur le
mur qui se trouve derrière moi et considère que, sans l'accord et
la participation consciente des peuples européens, l'Union ne
serait rien d'autre qu'une vaste zone de libre change et qu'elle
réunirait ses principes fondateurs, ses aspirations, tout ce qui
fait son essence même. Tel est donc le rôle fondamental des Régions
d'Europe: contribuer à construire l'Europe des Régions et ce n'est
pas un slogan, mais la conséquence inévitable de tous les processus
de construction européenne depuis le premier jour: l'extension de
la démocratie, l'ouverture des institutions, la promotion des
droits des citoyens et, enfin, l'attribution aux Régions de la
responsabilité de concrétiser directement une large partie des
politiques européennes. Voilà pourquoi les Régions les plus
perspicaces ont compris depuis longtemps que leur action est
renforcée par tout ce qui contribue à accentuer le processus
d'intégration et à rendre plus solide la construction de l'Europe.
Il fut un temps où plus d'Europe signifiait seulement plus de
subventions, désormais plus d'Europe c'est aussi plus de
possibilités pour les Régions de se doter d'un cadre juridique,
d'accéder à des idées et à des instruments leur permettant de mieux
affronter le défi de la globalisation et d'en sortir gagnantes.
Pour chaque Région européenne, et pour notre Vallée aussi, l'Union
représente aujourd'hui une chance de développement, une occasion
unique de mieux s'enraciner dans notre continent et dans le reste
du monde, mais aussi de développer la dimension locale et régionale
du processus d'intégration.
Vorrei a questo punto, risparmiandovi l'insieme corposo dei
documenti, estrapolare solo qualche singolo argomento: il primo
riguarda il federalismo. Quindici anni prima dello scoppio della II
guerra mondiale, Emile Chanoux, dimostrando molta lungimiranza e
molto acume a differenza di grandi intellettuali che popolavano
l'Italia in quegli anni bui, propagandando ideologie nazionaliste e
imperialiste, intravedeva la rinascita dell'Europa in termini che,
da poco, sono divenuti a noi familiari. Scriveva Chanoux:
"C'est
seulement en abattant les murailles morales et matérielles qui
divisent les peuples, que l'Europe pourra reprendre sa place à la
tête de la civilisation et du monde, ce n'est que par la
coopération fraternelle, intelligente et pourquoi pas chrétienne
des divers peuples qui la composent, que la production européenne
pourra de nouveau augmenter; c'est seulement en harmonisant et en
coordonnant les énergies des diverses nations, qui maintenant
s'annulent réciproquement, que l'Europe pourra sortir des tristes
conditions dans lesquelles la guerre l'a jetée, le XX
e
siècle devra résoudre le problème de l'union des divers
peuples".
Ecco la via del federalismo, strumento per realizzare
l'UE, cancellare gli odi, portare la pace e il benessere nel
vecchio continente. In quell'articolo Chanoux individuava già
l'asse portante dell'UE nel principio di sussidiarietà, principio
che doveva attendere ancora alcuni anni per essere formulato
compiutamente per la prima volta nell'Enciclica di Pio XI,
quadrigesimo anno. Egli (Chanoux) scriveva infatti:
"Comme dans
la société naturelle il y a l'association du travail entre les
divers individus, ainsi dans la société civile il doit y avoir
l'association des peuples, où chacun produit ce que l'autre n'a
pas, où chacun travaille pour le bien de tous".
Chanoux non
interpretava il federalismo come semplice ingegneria
costituzionale, ossia semplice strumento atto a garantire un buon
governo, per lui il federalismo era la sola via che permetteva di
restituire civiltà alla politica, di garantire e valorizzare gli
interessi e le energie vitali delle comunità. Seguendo le idee di
Chanoux, il primo punto su cui vorrei attirare la vostra attenzione
riguarda gli aspetti istituzionali delle attività svolte, che
possono essere riassunte nel concetto di "federalismo
partecipativo".
Sulla base della riforma del titolo V della Costituzione e delle
sue leggi applicative, alle Regioni italiane è stato attribuito il
diritto-dovere di partecipare alla fase ascendente e discendente
della formazione del diritto comunitario; in conseguenza di ciò, e
adempiendo al dettato della legge regionale n. 8/2006, il punto
successivo all'ordine del giorno di questa seduta prevede l'esame
della prima legge comunitaria regionale. Si tratta di un passaggio
importante, dal momento che la Regione dà piena attuazione alla sua
specialità statutaria, recependo, nelle materie in cui è
competente, il dettato delle direttive comunitarie, a prescindere
dal recepimento statale. Si tratta di un fatto storico di portata
straordinaria, perché in questo modo si instaura un "fil rouge"
diretto fra la norma comunitaria e quella regionale. Va tuttavia
ribadito come questo passaggio resta oggi incompiuto: la Regione
ha, sì, il potere di recepire le norme comunitarie, ma nei fatti
non è stata ancora messa in condizione di partecipare alla loro
elaborazione; in sostanza, l'accesso alla fase ascendente è ad oggi
ostruito dalle resistenze e dalle inadempienze dei Governi
nazionali, l'attuale come quello precedente. In tal senso, e al
fine di ribadire l'obbligatorietà di dare piena attuazione al nuovo
dettato costituzionale da parte del Governo, consentendo alle
Regioni di poter partecipare pienamente sia alla fase tecnica di
preparazione delle norme, sia a quella politica per mezzo della
presenza delle Regioni ai Consigli dei Ministri, la Regione si è
fatta promotrice di un fronte delle Regioni a statuto speciale che
ha sollecitato in più sedi l'implementazione della relativa
normativa. Non si tratta di una iniziativa isolata o esclusivamente
italiana; il "réseau" delle Regioni europee dotate di poteri
legislativi, a cui la Regione partecipa, è ormai un soggetto
riconosciuto e autorevole a livello europeo. Se da un lato vi è la
lotta nazionale per vedere le Regioni pienamente integrate nei
negoziati comunitari condotti dalle proprie autorità nazionali, non
va dimenticato il Comitato delle Regioni che si sta battendo per
ottenere maggiori poteri rispetto ai poteri consultivi di oggi,
sperando di poter essere trasformata in una "Camera delle Regioni",
implicata nel processo legislativo comunitario, attualmente
articolato sul binomio esclusivo Parlamento europeo-Consiglio. Il
lavoro all'interno del Comitato delle Regioni ormai da alcuni anni
è sicuramente un lavoro interessante e produttivo; ho avuto l'onere
di essere relatore di alcuni provvedimenti sulla mobilità, sulla
banda larga, su l'"e-government" e su questi temi credo che abbiamo
fatto valere una serie di competenze che la nostra Regione può
esprimere.
Da un esame, autore per autore dei padri fondatori
dell'autonomia valdostana e dei numerosi politici di livello, che
nel dopoguerra hanno ricordato la vocazione europeista della Valle,
appare con chiarezza che non stiamo agendo in un vuoto di
precedenti di idee. Il problema è capire verso quale federalismo
stiamo andando: se rispettoso della naturalezza delle cose o se
costruito in maniera artificiosa dall'alto, senza tenere conto dei
reali bisogni, aspettative e potenzialità. Chanoux scriveva in
"Federalismo e autonomia":
"In una federazione italiana spetterà
alle popolazioni singole la costituzione delle Regioni o Cantoni
federati, dovrà essere una loro manifestazione di volontà a
costituire i nuovi organismi politici dello Stato federale,
manifestazione primordiale, basilare contemporanea alla formazione
della Costituente nazionale. La costituzione dei singoli Cantoni
non dovrà essere una concessione dello Stato, ma dovrà avvenire
contemporaneamente alla costituzione di questo".
L'Europa era e
può ancora essere un'occasione per scomporre quelle limitate forme
di concessione di autonomia da parte dei vecchi Stati nazionali e
per inoltrarci verso una libera e rispettosa ricomposizione dei
popoli, ciò che può sembrare ancora un augurio un domani potrà
essere letto come un concreto progetto politico, una ricomposizione
di popoli e comunità che potrà basarsi sull'applicazione di un
primo - seppur compromissorio - strumento giuridico. La definitiva
approvazione del regolamento comunitario che istituisce il
"Groupement européen de coopération territoriale" (GECT) nel luglio
2006 offre allo sviluppo della cooperazione tra le Regioni europee
uno strumento nuovo e di rilievo epocale. Con il GECT sarà
possibile dare vita a soggetti nuovi, dotati di personalità
giuridica propria, che potranno rappresentare una vera rivoluzione
sul piano dei futuri passi del processo di integrazione europea.
Quelle che oggi sono le intese, le cooperazioni attivate
soprattutto grazie ai programmi comunitari come "INTERREG" e in
parte attraverso gli accordi derivanti dalla "Convenzione di
Madrid", potranno domani essere ricondotte nell'ambito di un quadro
giuridico unitario e chiaro, moltiplicandosi sul territorio europeo
e rafforzando il ruolo delle Regioni. Da questo punto di vista -
introduco il secondo argomento della mia relazione - questo è il
caso di quanto stiamo costruendo insieme ai nostri "partner
storici" al di qua e al di là delle Alpi: Piemonte e Liguria,
Provence-Alpes-Côtes d'Azur e Rhônes-Alpes. Si tratta del progetto
di quella Euroregione che è in fase di avanzatissima negoziazione
con il Ministero degli affari esteri.
La Valle d'Aosta, dal punto di vista dell'Euroregione, per
ragioni geografiche, storiche e culturali ha sviluppato rapporti
stabili con le Regioni confinanti, con organismi di cooperazione,
intese e accordi, ma la comunione degli interessi è troppo forte
per limitarsi a singole iniziative e oggi dobbiamo spingerci più in
là; è proprio il gruppo europeo di cooperazione territoriale che ci
darà questo strumento per la nascita dell'Euroregione
Alpi-Mediterraneo. Il progetto è ambizioso, la costituzione
dell'Euroregione la cui firma ufficiale è prevista in Valle
d'Aosta, rafforzata simbolicamente anche dalla sede condivisa da
tutte le Regioni dell'Euroregione a Bruxelles, consacrerà la fine
della "COTRAO" (Comunità di lavoro delle Alpi occidentali), che
sarà sostituita non da una nuova struttura di mero carattere
interistituzionale, ma da un concreto progetto di sviluppo
territoriale e politico, che consentirà di unificare al proprio
interno la miriade di singole iniziative di cooperazione,
nell'auspicio di inglobare al più presto anche i Cantoni
svizzeri-romandi. Si tratta di un processo ormai improcrastinabile
che si sta sviluppando anche nei territori dell'arco alpino
orientale, ma di cui l'Euroregione Alpi-Mediterraneo è senza dubbio
l'esperienza più avanzata.
Per quel che riguarda i partenariati, ieri oggetto di una
qualche ironia da parte del collega Frassy, fra le priorità
presentate il 4 luglio 2005 dal programma di legislatura, questo
discorso alla partecipazione alle politiche e ai programmi
dell'Unione europea nelle materie strategiche per lo sviluppo della
Valle si fonda sull'intenzione di assicurare una maggiore presenza
della Valle d'Aosta nelle reti europee ed internazionali. Oggi le
autorità regionali e locali devono saper far crescere un sistema di
relazioni esterne al fine di ampliare la propria capacità di
"lobby" nei confronti degli organismi internazionali, ma anche di
sostenere la competitività del proprio territorio. Non si tratta,
collega Frassy, dei vecchi gemellaggi che pure hanno avuto un ruolo
storico. Ricordo che proprio qualche giorno fa l'ex Sindaco di
Firenze, Primicerio, ha ricordato ad Aosta il ruolo svolto da
Giulio Dolchi nel secondo dopoguerra nell'ambito delle "villes
jumelées", che è stato un organismo che ha operato in assenza di un
quadro europeo e mondiale che oggi, per fortuna, esiste. Queste
forme di cooperazione - Primicerio ricordava il ruolo fondamentale
in quegli anni di Giorgio La Pira, l'allora Sindaco di Firenze -
avevano però un carattere pre-politico, di rottura degli
schieramenti, di abbattimento di frontiere che in quegli anni erano
rese drammatiche in particolare dalle vicende della guerra
fredda.
Nell'ottica di questi accordi, il Governo regionale ha lavorato,
nel corso del 2006, per avere questi partenariati privilegiati.
L'idea è quella di avere una regione europea per Stato, che
condivida con la Valle d'Aosta delle similitudini, che possono
essere istituzionali, cioè un quadro legislativo particolare,
culturale, e può essere l'esistenza di minoranze
linguistico-nazionali, geografiche, può essere il territorio di
montagna o l'affinità di quello che l'UE chiama "zone ad handicap
naturale permanente", come può essere il ponte ideale che lega
negli stessi problemi le montagne o le isole, e problemi di tipo
economico. Le Isole finlandesi di minoranza svedese Äland, la
Regione frontaliera ceca di Liberec che insieme ai territori
confinanti di Germania e Polonia fa parte di una Euroregione, la
Regione svedese di Örebro, le Isole danesi Faroer, che hanno uno
statuto molto interessante all'interno dell'UE, quindi territori
distanti tra di loro, ma accomunati da ambizioni, problematiche,
analogie talmente importanti che, per quanto parlino lingue
diverse, comunicano con un linguaggio comune quando ci si confronta
su dossier come la salvaguardia e la tutela del territorio, la
valorizzazione del patrimonio naturale e culturale, lo sviluppo
economico, le politiche sociali. Scegliere la via dei partenariati,
dell'apertura alle infinite opportunità che l'Europa e i suoi
territori offrono, dello scambio e del confronto arricchente con
realtà simili e talvolta diverse è premessa indispensabile alla
crescita del nostro tessuto socio-economico. Sappiamo bene quali
sfide importanti pongano la globalizzazione e la concorrenza
internazionale anche alla nostra comunità.
Siamo chiamati ad adeguare il nostro passo ai ritmi nuovi
scegliendo l'innovazione per le imprese, per la nostra
Amministrazione e per le infrastrutture; scegliendo
contemporaneamente di valorizzare il nostro patrimonio culturale,
ricco di secoli di storia; restando fedeli alla nostra tradizione
per la salvaguardia e valorizzazione di un territorio difficile
qual è il nostro. Non si tratta né si tratterà di una corsa
isolata, ma del nostro contributo - particolare e ricco di
specificità - alla realizzazione di numerose politiche comunitarie
di cui saremo capaci di cogliere le numerose opportunità. Ecco
dunque il capitolo delle risorse e delle regole che sono servite
nello scorso sessennio e serviranno, da qui al 2013, per
l'implementazione di queste politiche.
È del tutto evidente che non possiamo dimenticarci, e questo è
il capitolo che chiamerei "L'Europa per il lavoro e per la
crescita", che in questi mesi, e con l'approvazione a tarda notte
dei documenti fondamentali del periodo di programmazione 2007-2013,
entriamo in un ambito importante per le nostre prospettive. Nel
periodo 2000-2006 sono state assegnate alla Regione risorse per
oltre 140 milioni di euro che sono stati impegnati in progetti
importanti come gli interventi di riconversione di aree
industriali, come l'ultimazione del recupero e della valorizzazione
del Forte e del Borgo medievale di Bard; come l'attivazione di
misure di sostegno alle "PMI", di innovazione tecnologica,
interventi di ammodernamento del sistema agricolo, agroalimentare e
forestale, di sostegno ai territori rurali e al patrimonio
ambientale e paesaggistico, e nel solo "FSE" questo ha significato
nel periodo di programmazione 28.000 destinatari finali, ed è
l'insieme del "bouquet" dei fondi comunitari il nostro fiore
all'occhiello. Ci sono stati "INTERREG", fondi di vario genere, che
hanno concretizzato alla fine più di 100 progetti che hanno
coinvolto l'Amministrazione regionale; oggi ci troviamo di fronte a
un mondo di partenariato sociale e pubblico che si è familiarizzato
con terminologie e procedure che ci consentono di evitare che
l'Europa sia astratta, ma assuma contorni più nitidi.
I successi del passato non hanno spento la voglia di fare, di
crescere, di progettare e oggi ci troviamo di fronte al periodo di
programmazione nuovo. Abbiamo un complessivo di finanziamenti per
il periodo nuovo, pari a quello del periodo precedente: si tratta
di un grande successo, dal momento che l'importo destinato alle
Regioni del Centro-nord era stato fissato dalla CE per l'Italia in
4,5 miliardi di euro ovvero il 30% in meno di quello del periodo
2000-2006. La ragione di questa diminuzione è dovuta
all'allargamento dell'UE. Credo che il mantenimento dei fondi sia
molto importante. Tutta una serie di obblighi, derivanti dall'UE
sono stati vissuti anche in Valle con disagio, a causa delle
maggiori limitazioni che venivano poste in capo alla gestione delle
politiche pubbliche di sostegno all'impresa. Eppure l'ispirazione
comunitaria dell'apertura dei mercati, della moltiplicazione delle
libertà di circolazione e di stabilimento, della frantumazione dei
monopoli è premessa ineludibile alla crescita e allo sviluppo.
Certo, i mercati protetti sono realtà rassicuranti, ma il rischio è
quello della stagnazione. Senza competizione e confronto non c'è
impulso alla crescita, all'innovazione, alla nascita di nuovi
progetti imprenditoriali; le opportunità per ogni giovane, per ogni
studente, per ogni lavoratore si riducono. Da questo punto di
vista, la nostra realtà transfrontaliera è un modello di scambio e
confronto e i Valdostani hanno dimostrato l'attitudine a cogliere
le opportunità; oggi, essere aperti e accettare le sfide della
competizione globale, non vuol dire però rinunciare a sostenere le
ragioni di una realtà complessa quando la tensione verso la
concorrenza e il mercato trascuri di accompagnarsi ai principi
fondamentali della regolazione dei mercati - pena la deriva verso
la giungla di un "liberismo selvaggio" - e all'assunto primordiale
secondo cui se situazioni uguali devono essere trattate nello
stesso modo, situazioni diverse devono essere trattate in maniera
diversa.
Non è sempre agevole - vedi il caso buoni benzina - far prendere
piena consapevolezza della particolarità e delle specificità di cui
il nostro territorio è portatore: su tutti, la maggiore difficoltà
di aprire e far funzionare un'impresa e i maggiori costi che la
montagna impone. Collega Tibaldi, non è un alibi quello della
montagna, ma è una constatazione oggettiva derivante da una serie
di approfondimenti; invece, talvolta, le politiche di concorrenza
sono cieche... solo a volte, fortunatamente... Spesso il buon senso
e le buone ragioni hanno il sopravvento: ricordo con soddisfazione
la vicenda legata al complesso negoziato per la notifica della
legge regionale sugli impianti a fune. Ricordo con ancora maggiore
soddisfazione i recenti casi - che furono oggetto di un'insinuante
e partigiana attenzione della stampa - di sospetti aiuti di Stato a
vantaggio di alcune imprese valdostane, rispetto ai quali la
Commissione europea ha dichiarato l'insussistenza di aiuti da parte
della Regione. Gli irrigidimenti, che pure ci sono, non fanno venir
meno l'importanza della politica europea della concorrenza che, se
ben utilizzata, contribuisce in maniera importante alla definizione
di politiche di sviluppo vincenti. La stessa Commissione europea ha
riconosciuto la Valle come meritevole di una particolare attenzione
in materia di aiuti di Stato già nel corso dello scorso periodo di
programmazione, quando con una copertura demografica di circa
16.000 abitanti, aveva ammesso gran parte delle zone industriali
valdostane alla possibilità di maggiorazioni nell'erogazione degli
incentivi alle imprese: si tratta, in termini tecnici, dell'"87 3
C", deroga agli aiuti di Stato, che ritengo nel precedente periodo
di programmazione non sia stata sufficientemente adoperata.
Per l'attuale periodo di programmazione, a fronte di una
diminuzione percentuale pari ad oltre il 70% delle maggiorazioni
ammissibili, grazie ad un accordo con la Regione Piemonte, la
Regione è stata in grado di proporre una zonizzazione del proprio
territorio che salvaguarda integralmente la copertura geografica
vigente fino al 2006. Se la "Carta italiana per gli aiuti di Stato"
a finalità regionale sarà approvata dalla Commissione, la Regione
potrà inaugurare l'apertura della nuova programmazione avendo, da
una parte, mantenuto intatta la dotazione finanziaria precedente,
ma anche la copertura geografica per le maggiorazioni sugli aiuti
di Stato. Saremo quindi in grado di presentarci a questa sfida
importante con le carte in regola per fare bene - se non meglio -
di quanto fatto nel corso delle precedenti programmazioni. Da
questo punto di vista la regia unitaria, il ritenere che gli
interventi sul territorio debbano tener conto di tutti gli
interventi pubblici che vengono fatti nelle singole zone, con
accordi con gli enti locali, con il partenariato sociale, questo
sarà un modo nuovo e originale di adoperare i fondi comunitari,
sapendo che esiste nella nostra intenzione un minimo al di sotto
del quale i progetti non devono essere portati avanti, cioè esiste
una logica di accentramento delle risorse su progetti strategici
importanti, evitando quanto in parte è capitato nel periodo di
programmazione precedente, con una qual certa dispersione talvolta
in progettualità troppo piccole che finivano per essere fini a se
stesse. Portare la montagna in Europa... può sembrare uno slogan,
una frase fatta; eppure, se c'è anche uno spazio importante per
queste prospettive, non si può non rivendicare ad una Regione, il
cui territorio è montano al 100% con un'altitudine media pari a
oltre 2000 metri, il diritto-dovere di porsi come legittima
aspirante alla "leadership" europea nelle questioni che concernono
la montagna.
Voilà donc le travail à Bruxelles et celui au sein de la
Convention des Alpes, ainsi comme la participation active dans
l'Association européenne des élus de la montagne. Ce travail, qui a
débuté, au niveau européen et international, dès l'année 2002,
"Année internationale des Montagnes" pour aboutir dans le grand
succès de la reconnaissance de la montagne au sein de la
Constitution européenne, m'a convaincu qu'il s'agissait non
seulement de défendre des zones spécifiques de l'Europe, mais la
tâche était plus importante: il fallait faire connaître un modèle
de développement local et d'aménagement du territoire, un modèle de
gouvernance, un ensemble de valeurs et alors il a fallu bondir d'un
bout à l'autre du massif alpin et dans les capitales européennes,
pour écouter, pour discuter, pour convaincre que par delà les
frontières administratives et linguistiques, la montagne devait
nous rapprocher, et non nous diviser.
La montagne et les montagnards ont le sens de l'autonomie et de
la subsidiarité. Les systèmes d'organisation sociale ont longtemps
été de type communautaire et autogéré. La nécessité d'une autonomie
face aux pouvoirs des plaines lointaines est fréquente et elle est
une réalité dont déjà Emile Chanoux avait examinée dans son "Essai"
sur l'organisation administrative de notre Pays
"... toute
fonction sociale qui peut être exercée par un organe inférieur plus
proche de l'individu ne doit pas être exercée par un organe
supérieur plus éloigné de celui-ci, plus complexe. C'est-à-dire que
de l'individu à la société on doit passer par degrés, par divers
groupements sociaux, afin que les rouages sociaux soient les plus
simples possible, qu'ils soient le plus proche possible de
l'individu auquel ils doivent servir".
Politiquement, ce milieu
naturel, à risques et à handicaps permanents, a donné à ses
habitants un sens aigu de la solidarité, de l'accueil, de l'asile
et du refuge qui ont des conséquences hautement politiques et
historiques. Cette philosophie politique de la montagne s'identifie
facilement dans la défense des autonomies face à un pouvoir central
qui voudrait nier les diversités. Fréquemment minoritaires,
linguistiquement, culturellement, les Régions européennes de
montagne peuvent de surcroît être des Régions frontalières,
c'est-à-dire considérées comme périphériques aux yeux des centres
décisionnels et infrastructurels, et des logiques de développement
centralisatrices; mais, aujourd'hui, la mondialisation a fait
exploser le modèle du développement centre-périphérie (ou
métropole-province) à l'heure où les centres nationaux de
développement sont à leur tour devenus des périphéries à l'échelle
du monde. Le global devient donc périphérique et le local se
retrouve au cœur du développement. Ces
bouleversements doivent être, politiquement et démocratiquement,
pris en compte.
Perte de leur logique territoriale propre, des rythmes
saisonniers internes, avec le danger de la folklorisation,
"Disneylandisation" des cultures et des symboles, structure des
entreprises et conception de l'économie différentes sont autant de
raisons qui poussent progressivement les territoires de montagne à
devenir dépendants des plaines de façon unilatérale. Et donc à
disparaître en tant que tel pour devenir des zones récréatives au
profit des urbains. Les montagnes sont en train de se réapproprier,
avec ces coopérations transfrontalières, telle que notre
Euro-région, transnationale et interrégionale, leurs affinités et
leurs rythmes internes. Donc il faut faire survivre face à l'Europe
le complexe de savoir-faire et de valeurs du monde de la montagne;
ce n'est pas seulement une question de l'agriculture, même s'il
faut se rappeler que dans le cadre de la politique agricole commune
on tient compte de la nécessité et de l'importance de la montagne.
Les Régions de montagne au regard de leurs handicaps naturels
permanents, de la fragilité de leur environnement, sont très
sensibles localement aux conditions du développement durable. Nous
avons donc besoin de la reconnaissance de notre particularisme
territorial et l'étude que nous avons faite avec l'Université de la
Vallée sur les surcoûts de la montagne est un atout très important
à dépenser au niveau de l'UE. Je laisse à côté le travail qui a été
fait dans la "Convention alpine", qui reste un instrument
important; je pense que dans la documentation que vous avez à
disposition on démontre facilement l'ensemble de notre
engagement.
Per quel che è della cittadinanza europea, la Regione ha
attivato, il 9 maggio dell'anno scorso, la sua antenna di
informazione europea battezzata "Europe Direct Vallée d'Aoste":
un'antenna, dal momento che essa fa parte di una vasta rete di
quasi 400 centri locali di informazione, promossa dalla Commissione
europea. "Europe Direct" si è dimostrato uno strumento efficace per
sensibilizzare i cittadini valdostani, non è solo uno sportello, ci
sono conferenze, convegni, spettacoli, diverse manifestazioni.
Abbiamo tutto un lavoro che è stato compiuto con la Sovrintendenza
agli studi, ci sono i programmi "Erasmus" e "Leonardo", oltre che
numerosi progetti finanziati grazie alle risorse del "FSE". È del
tutto evidente che l'apertura di questo ufficio è però legata ad
una consapevolezza generale che deve convincere i nostri giovani a
vivere esperienze di studio o di lavoro all'interno dell'UE, e
alcuni dati su un mancato accesso dei nostri giovani agli "Erasmus"
non è molto consolante, credo che esista una logica di "nido caldo"
che piace molto ai nostri giovani. Se avessimo avuto alla loro età
le medesime possibilità che hanno loro oggi, saremmo stati come dei
passerotti fuggiti dal nido andando ad approfittare di queste
grandi possibilità: questo è un elemento di riflessione sui nostri
giovani, come genitori dobbiamo interrogarci sul perché.
La francophonie, fenêtre sur le monde: un monde basé sur une
communauté universelle de langage, le français, qui se nourrit du
dialogue entre les peuples. Nous avons une Organisation
internationale de la francophonie dont nous faisons pleinement
partie, qui a ouvert tout récemment un réseau des Régions, je pense
que le localisme est une réponse positive à la mondialisation, je
trouve tout à fait extraordinaire de pouvoir dialoguer avec des
Présidents de Région des différents continents que soient les
Régions du Québec ou les Régions belges ou les Cantons suisses ou
les Régions africaines ou asiatiques. Nous avons assuré une
présence active à l'Association internationale des Régions
francophones qui alimente un débat important sur la régionalisation
de l'espace francophone. Je pense que nous avons des grandes
possibilités pour le futur, moi j'ai parlé avec M. Abdou Diouf,
Secrétaire général de l'"OIF", pour de nouvelles formes de
participation de notre Région encore invitée spéciale, c'est un
statut juridique qu'il faut dépasser, donc j'ai écrit au Président
du Conseil et au Ministre des affaires étrangères, afin d'imaginer
une pleine adhésion de l'Italie à la francophonie par le biais de
la Vallée d'Aoste, ce qui donnerait à notre Région la possibilité
de participer pleinement à la plus haute instance de la
francophonie. Il y a un pari à gagner: c'est le Sommet de Québec de
2008, j'ai eu des rencontres avec la Délégation générale du Québec
à Paris, et je pense qu'il faudra imaginer une participation plus
importante de notre Région aux événements qui seront organisés à
cette occasion.
Cooperazione non significa solo Europa e non deve esaurirsi tra
i confini del mondo a noi più simile, la cooperazione deve anche
significare una mano tesa tra Nord e Sud del mondo, un ponte di
solidarietà tra ricchi e poveri del pianeta: un atteggiamento
culturale e una prassi politica che significano apertura e
disponibilità al dialogo, niente a che vedere con l'elemosina
istituzionalizzata, ma, appunto, co-operare, cioè lavorare insieme.
Ed è proprio grazie all'opera seria, incessante, altamente
qualificata e al tempo stesso piena di umanità, di rispetto, che la
Regione, nonostante la scarsità delle risorse destinate a progetti
di questo tipo, ha saputo diventare nel tempo un'importante attore
di solidarietà internazionale, accreditandosi come partner
affidabile presso i governi e le popolazioni del cosiddetto "Terzo
mondo" e anche "Quarto mondo", perché purtroppo come ricordava il
prof. Morosini, celebre professore valdostano scomparso alcuni anni
fa, insegnante di storia dell'Africa e sociologia dei Paesi in via
di sviluppo, come questa solidarietà nei confronti dei Paesi del
"Terzo mondo" è indispensabile perché se non accresceremo gli
strumenti di democrazia e non esporteremo in maniera pacifica la
democrazia, nei prossimi anni ci troveremo seriamente nei guai.
Amministrazione regionale, associazioni, gruppi di volontariato,
singole persone: loro, ancor prima dello Stato, sono stati i veri
artefici di un difficoltoso avvio di sviluppo in territori
disastrati dalla fame, dalla miseria, dalle malattie, dalle
catastrofi naturali.
"I poveri sono del tutto in grado di
cambiare la loro vita con le proprie forze, purché siano rimosse le
barriere che sono state poste attorno a loro dal sistema
attuale..."
- diceva Muhammad Yunus, fondatore della "Grameen
Bank", e proprio in quest'ottica, questo Consiglio ha approvato,
nella seduta del 5 aprile scorso, la nuova legge regionale in
materia di cooperazione allo sviluppo e di solidarietà
internazionale. Una legge che ha introdotto alcune rilevanti
novità. La solidarietà internazionale è il terreno su cui si
esprime e si dovrà esprimere un nuovo protagonismo delle diverse
componenti della nostra società. La legge prevede azioni di scambio
e formazione sicuramente non esaustive, ma complementari alle altre
forme di cooperazione tradizionali (governativa, non governativa,
bilaterale, multilaterale). Le esperienze di cooperazione
decentrata condotta in 17 anni hanno portato a riconsiderare il
ruolo che possono svolgere gli enti territoriali mettendo a
disposizione le loro competenze dirette e la capacità della Regione
di coinvolgere e coordinare la propria comunità per rafforzare le
omologhe realtà dei Paesi in via di sviluppo. Stiamo per firmare un
accordo molto importante con la "FAO" per l'attivazione di una
linea d'intervento che veda la nostra Regione in prima linea nella
cooperazione e lo sviluppo per le aree montane, perché questa è una
vocazione significativa del nostro modo di essere.
Sono rimasto quasi commosso nel seguire, una sera, la
spiegazione di quello che abbiamo fatto nel Tibet per la
realizzazione di una piccola "fromagerie"
in quel
territorio, credo che dobbiamo esportare le cose di cui siamo
capaci, quindi ci troveremo con la nuova legge di fronte a qualcosa
di importante. Gli amici della "FAO", con cui sono diventato amico
in occasione dell'"Anno internazionale delle Montagne", sono
convinti che questo nostro "savoir faire" è un valore aggiunto
straordinario di cui noi stessi talvolta non siamo pienamente
consapevoli, e questa dichiarazione di intenti fra "FAO" e Valle
d'Aosta costituirà la base giuridica di questa collaborazione. Si
tratta di portare a compimento il lavoro iniziato con la "FAO" già
nel 2002, continuato nel corso degli anni e che vuole essere un
contributo della Valle, del suo territorio e della sua gente per lo
sviluppo delle aree del mondo dove la montagna è ancora un ostacolo
alla crescita. Credo che questo sia un settore con il quale
continuare a confrontarsi.
Je termine et, en conclusion, permettez-moi de dire encore
quelques mots sur l'Union européenne, qui cette année célèbre son
50
e
anniversaire. L'on entend souvent des lieux communs
sur l'Europe: lointaine, complexe, bureaucratique... ce n'est pas
toujours faux, mais n'oublions pas le sens de ce projet: la paix et
la liberté, pour laquelle tant de gens se sont sacrifiés; une
certaine idée du progrès et de la prospérité, à partager par tous.
Ces idées ne sont pas lointaines parce qu'elles sont difficiles à
atteindre, elles ne sont pas fausses parce qu'elles sont anciennes;
construire l'Europe reste une idée juste, nécessaire. Je me dis
parfois, que pour les hommes de ma génération, l'Europe est notre
combat, comme celui de la liberté et de la vérité fut celui de nos
pères: un combat pacifique, démocratique, un combat de projets, une
bataille des idées, mais un combat tout de même, au sens fort du
terme.
J'ai été frappé par cette célèbre, mais terrible phrase
d'Azeglio:
"Abbiamo fatto l'Italia, adesso dobbiamo fare gli
Italiani".
Personnellement je ne crois pas qu'on "fasse" les
gens. L'on peut les rapprocher, les unir, leur donner les moyens de
communiquer. L'on peut leur donner, collectivement, l'ambition
d'aller vers les autres, mais je ne crois pas que l'on puisse
arracher aux gens leurs racines, leurs repères, leur identité, sans
compromettre leur avenir même. Nous avons la responsabilité, chez
nous, comme à Rome ou à Bruxelles, de construire une Europe qui ne
soit pas aveugle devant la différence, une Europe qui ne cherche
pas à "faire" les Européens, mais qui sache, au contraire, accepter
et reconnaître la diversité en son sein: diversité des situations,
diversité des volontés, diversité des identités, et des langues. Le
chemin est encore long, mais nous sommes en marche. C'est au monde
politique qu'il reviendra de tenir le "cap", sur une mer qui se
fait de plus en plus agitée, mais ne vous laissez pas induire en
erreur par cette métaphore marine: nous sommes et serons toujours
un Pays de montagne et aucun changement climatique, aussi radical
soit-il, ne pourra altérer cette réalité. Les diverses facettes de
notre âme et nos multiples caractéristiques doivent ouvertement
prendre place dans l'Europe des diversités.
Ecrivait Passerin d'Entrèves:
"L'Europe est notre patrie et
l'amour que nous lui portons non seulement n'exclut pas, mais
enrichit encore celui que nous inspire le petit coin de terre où
nous sommes nés".
Est-ce qu'il est possible aujourd'hui d'être
un bon Valdôtain, mais avec l'âme d'appartenir pleinement à un
processus de construction européenne? La réponse en regardant les
écrits et les comportements des hommes politiques que sous
différentes idéologies, façons d'être, savoir faire, ont bâti notre
autonomie spéciale, démontre que cette identité double est tout à
fait possible, qu'elle n'est pas ambiguë, mais elle démontre
aujourd'hui dans la logique de maintenir les racines et d'avoir
conscience d'appartenir à la même humanité et à la même Europe, il
me parait que ce projet important, ambitieux et cette discussion
qui s'ouvre pour la première fois, avec cette discussion sur la
politique européenne et internationale de la notre Vallée, est un
moment important qui pourra démontrer l'intérêt que nous avons et
surtout la dignité politique d'un Parlement même petit, tel qu'il
est le Conseil de la Vallée.
Président
- La discussion est ouverte.
La parole au Conseiller Bortot.
Bortot (Arc-VA)
- Ho promesso al collega Cesal che il mio
intervento non avrebbe superato nel tempo quello del Presidente...
ovviamente è una battuta. Prima di entrare nel merito vorrei dire
due cose personali. Mia figlia e mio nipote hanno fatto
l'"Erasmus": uno, in Francia e, l'altro, in Finlandia. L'altra cosa
è che mi ha fatto molto piacere vedere richiamato tra i padri che
hanno ispirato l'Europa Carlo Cattaneo. Seppure io mi reputi di
cultura marxista, Cattaneo è stato un precursore del federalismo,
soprattutto del federalismo sociale. Io rileggo quello che sta
scritto là e credo che mi serva ripassarlo ogni tanto, proprio su
questo concetto: "per quali motivi dobbiamo essere federalisti e
per quali motivi non dovremmo esserlo". Non voglio parlare di
federalismo, oggi è una giornata importante, si può dire che quelli
della mia età sono cresciuti con l'Europa, hanno partecipato a
tutte le tappe, anche se nel processo di costruzione dell'Europa i
popoli, i cittadini sono stati tenuti ai margini, e c'è un soggetto
nuovo che non viene tenuto in conto nel costruire la futura Europa,
questi soggetti nuovi sono le popolazioni e i cittadini, e i
referendum in Olanda e in Francia lo hanno dimostrato. Credo che
oggi dopo 50 anni si dovrebbe - in questo senso reputo l'intervento
del Presidente un po' istituzionale - fare un bilancio dell'Europa
che abbiamo costruito e dell'Europa che vorremmo e con chi e come
dovremmo costruirla.
Mi ha fatto piacere l'accenno del Presidente al ruolo
internazionale dell'Europa che dovremmo far pesare di più dal punto
di vista della risoluzione dei conflitti in termini pacifici e non
perpetuare una Europa colonialista per non dire altro. In questo
senso però dobbiamo stare attenti agli ambasciatori che mandiamo in
giro per il mondo, perché tramite i concetti liberisti:
privatizzazione della libera concorrenza, della competizione, gli
ambasciatori che l'Europa manda nel mondo purtroppo non siamo più
colonialisti nel senso militare del termine, mandiamo le
multinazionali. L'Europa è molto conosciuta a livello mondiale per
il ruolo negativo delle multinazionali, soprattutto nel
privatizzare le risorse comuni e nello sfruttare le risorse di
proprietà altrui, ma anche oggi non è il giorno per fare
polemiche.
Nella risoluzione che abbiamo approvato il 2 febbraio 2006,
quando si fa riferimento al ruolo della Valle d'Aosta in Europa, in
particolare nel contesto dell'arco alpino e delle Regioni,
scrivevamo:
"Le Conseil régional s'engage à mobiliser les
citoyens valdôtains quant aux thèmes européens qui ont une
influence majeure sur leur vie".
Quando ho letto "mobiliser",
sono andato da Laurent per dirgli:
"C'est un mot
trop
fort mobiliser, est-ce qu'on ne peut écrire sensibiliser?"
On a
dit:
"Bon, on laisse comme ça c'est encore mieux"
. Allora
mobilizzare vuol dire fare un piccolo bilancio su cosa abbiamo
fatto per mobilitare o sensibilizzare i cittadini valdostani.
Quando con una battuta, ieri, mi rispondeva sul concetto di
precursore della decrescita felice, dicendo: "non vorrei che
diventasse pauperismo e povertà per tutti", non è in questo senso
che si intende la decrescita felice, ma si intende una vita sobria,
comprare magari il pomodoro nel posto più vicino di produzione
piuttosto che farlo arrivare da qualche altra parte. "Vita sobria"
vuol dire rispetto della dignità dei cittadini e quando affermo: "i
governanti, gli euro-amministratori non sono ancora rinvenuti dallo
choc dell'irruzione di un nuovo soggetto nel costruire l'Europa"...
che sono i cittadini, ebbene, ne devono tenere conto perché se
facciamo un bilancio dell'Europa costruita fino adesso, sì, abbiamo
l'Europa dei giovani ed è un valore, abbiamo introdotto l'euro, vi
ricordate l'euro cosa comporta per il nostro Paese? Quante
svalutazioni e quanto saremmo finiti ai margini di questa
Europa!
Abbiamo i valori culturali, abbiamo i valori civili e, anche
qui, non sono valori in astratto; "valori civili" vuol dire
riconoscere i diritti e il lavoro. In questo senso sul lavoro
occorre fare un bilancio e il bilancio europeo non lo faccio troppo
positivo, perché con l'Europa, con le direttive libertarie e del
mercato dell'Europa abbiamo disseminato centinaia di cadaveri di
stabilimenti e di posti di lavoro e milioni di posti precari. Dal
punto di vista dei diritti del lavoro, il bilancio che si deve fare
sull'Europa che abbiamo costruito finora dal punto di vista dei
diritti è un bilancio negativo! Ieri, di nuovo, il Presidente
faceva riferimento all'agenda di Lisbona, ma quell'agenda non
parlava solo di competizione, parlava di coesione sociale, di
protezione ambientale, di impiego, anche di sociale, di ambiente e
di diritti, ma dell'agenda di Lisbona, se facciamo un bilancio di
quel che è stato fatto, vediamo che questi principi sono rimasti
"lettera morta"!
Come Europa abbiamo la sfida del clima. È inutile che le nostre
direttive facciano riferimento ai cambiamenti climatici e alle loro
conseguenze sul territorio e sulle popolazioni, alla riduzione
delle risorse, se poi non agiamo sulle cause che determinano questi
cambiamenti climatici e tutte le negatività che si ripercuotono sui
cittadini e sulle popolazioni. È in questo senso che occorre
riflettere e occorre rivedere le modalità e gli indirizzi con i
quali l'Europa eroga i finanziamenti. Esistono delle pesantissime
"lobby" europee legate alle aziende che condizionano in modo
determinante le politiche dell'Europa, è quello sull'Europa che
dovremmo decidere di andare a costruire, dobbiamo anche decidere se
l'Europa che costruiamo è l'Europa dei cittadini, dei popoli, dei
diritti e della dignità e dei valori o se è l'Europa del denaro,
dei mercanti e del profitto. Nessuno nega questo tipo di parametri,
ma questi parametri devono essere subordinati ad un'Europa che,
prima del profitto e dei mercanti e dei mercati e delle
liberalizzazioni, deve essere l'Europa dei cittadini.
Se il Consiglio e il Parlamento non tengono conto di questo e
non tengono conto dell'irruzione dei soggetti nuovi che sono i
cittadini europei, che vogliono partecipare al progetto di
costruzione della loro Europa, faremo un errore madornale. Proprio
oggi su "La Stampa" c'è un articolo in cui la presidenza di turno
dell'UE, la Cancelliera Merkel, vuole accelerare il processo di
approvazione del trattato, come se il trattato fosse una questione
tecnica da distribuire ai Capi di Stato dei 27 Paesi, che hanno il
diritto di fare qualche sottolineatura, dopodiché si licenzia il
trattato così come è stato bocciato. Non è così che si deve
procedere, c'è un trattato, ha degli aspetti positivi, ha avuto
degli aspetti negativi, è stato bocciato dalle popolazioni di 2
Paesi, nel nostro Paese neppure è stato discusso o è stata data la
possibilità di capire cosa il Parlamento in quel momento andava a
votare, credo che occorra introdurre una partecipazione, un metodo
di approvazione del trattato che parta dal dare gli strumenti di
informazione ai cittadini che siano in grado di pronunciarsi su che
tipo di trattato deve dirigere l'Europa per i prossimi decenni. Se
non facciamo questo, avremo sempre una parte di cittadini e di
popolazioni che subiranno le conseguenze di decisioni prese fra
poche persone, decisioni dettate da interessi di parte. In tal
senso occorre rivedere "questo processo" e "questo metodo", quindi
bisogna riequilibrare i poteri delle istituzioni europee, non
possiamo continuare ad avere un Parlamento che non decide, un
Consiglio che decide tutto e dei commissari che eseguono
pedestremente senza rendersi conto delle conseguenze delle loro
decisioni sui soggetti principali dell'Europa, per i quali loro
lavorano, ovvero i cittadini!
Ho partecipato ad un gruppo di lavoro di persone che provengono
da 16 Paesi dell'UE, dall'Austria alla Finlandia, dalla Spagna alla
Grecia, perfino la Svizzera, e questo lavoro ha rielaborato un
percorso e contenuti diversi da dare al trattato costituzionale, ve
ne accenno alcuni perché se i 50 anni di costruzione dell'Europa
non ci servono per capire che ruolo hanno le istituzioni
periferiche, che ruolo hanno le popolazioni di montagna, che ruolo
devono avere le Regioni a Bruxelles senza passare per i Governi
nazionali, andiamo ad una commemorazione imbalsamata di tipo
retorico che non porta alcun contributo a migliorare le cose. Non
si può riesumare il trattato costituzionale europeo, occorre
eleggere un'Assemblea costituente, non il Parlamento, eletta dalla
popolazione, con parità di genere per esempio. Occorre rielaborare
un nuovo trattato da parte di questa Assemblea costituente e
soprattutto occorre dare delle regole con le quali si sottoporrà
all'approvazione dei cittadini che sono i soggetti principali
dell'Europa, con le quali i cittadini possono pronunciarsi sul
confrontare i 2 trattati o comunque sul trattato che verrà
sottoposto.
In merito al riequilibrio dei poteri dell'Europa fra legislativo
ed esecutivo ho detto prima, bisogna introdurre maggiormente il
concetto dei diritti legati alla dignità umana, alla democrazia
partecipativa e rappresentativa; quando parlo di soggetti
protagonisti, questi sono i cittadini, occorre introdurre concetti
di democrazia partecipativa e non solo separativa. Occorre
ridefinire il ruolo della "Banca centrale europea" oggi troppo
legata alle "lobby" e alle multinazionali, un ruolo più sociale e
attento ai cittadini; occorre introdurre un concetto di trasparenza
e di informazione ai cittadini sulle direttive, le leggi, i
regolamenti che vengono emanati dalle strutture europee e questi
possono essere sottoposti a critica, a verifiche e a modifiche e
non a trattative ad alto livello che richiedono immani risorse.
Dell'introduzione della partecipazione ne ho parlato, ma la
partecipazione non è solo pronunciarsi sugli atti dell'UE, occorre
anche un processo - come per le Regioni - ascendente e discendente
dei cittadini nell'interloquire con l'UE. Faccio un esempio: quando
abbiamo portato la petizione contro i TIR, abbiamo messo 6 mesi per
farci ricevere, eppure era un diritto presentare petizioni all'UE;
non sappiamo che fine ha fatto quella petizione!
Delle 200 pagine del trattato costituzionale bisogna farne uno
molto più snello; qualcuno, ieri, citava che se si hanno le idee
chiare non occorre scrivere molto, soprattutto occorre che siano
usate tutte le lingue nell'UE. È vero che l'inglese è la lingua
dominante temporaneamente, ma se facciamo un collegamento
inglese-inglesi, non credo che il ruolo giocato in questi decenni
dalla Gran Bretagna, sempre a cavallo fra essere anglosassone o
europea, sia stato dei più collaborativi! Non per questo bisogna
punirla non usando la loro lingua, ma nessuno può obbligare il
sottoscritto ad imparare l'inglese, quando non ne ha bisogno! Parlo
per quelli della mia età, non tanto per i giovani. Dobbiamo
introdurre elementi di democrazia diretta, ovvero come per i
referendum nostri e come la voglia dei cittadini di partecipare
occorre creare canali diretti su singoli argomenti e su singoli
problemi con l'istituzione europea.
Occorre poi un referendum per l'approvazione del nuovo trattato
costituzionale. Occorre mettere in rete e creare un'apposita
consulta fra l'istituzione europea e le organizzazioni non
governative. Al centro del trattato europeo devono esserci le
persone, l'uomo e i suoi diritti, manca un codice di sicurezza
sociale che sarebbe quello di generalizzare i diritti acquisiti e
non negare la storia a cittadini lavoratori e popoli che, con lotte
non da poco, hanno ottenuto determinati diritti e oggi se li vedono
negare dalla politica liberticida e neo-liberista che attua l'UE. A
questi diritti devono avere accesso tutti i cittadini di qualsiasi
Paese che ha diritto all'UE e quindi bisogna mantenere le
condizioni di miglior favore.
Un'altra cosa alla quale bisogna dare pari dignità: il mercato,
la concorrenza, l'innovazione, sono le economie alternative. Sapete
che esistono economie alternative non basate sul profitto, basate
sui diritti sociali, i diritti dei lavoratori, nel creare lavoro e
produzione utile, non intervenire in modo negativo sull'ambiente e
sul clima. Questi tipi di economie alternative, oggi, con il
trattato e all'interno dell'UE, non sono riconosciute. I cittadini
hanno diritto di scegliere il modello economico di riferimento, non
esiste un modello economico unico, che è il mercato e il profitto,
ma esistono altri modelli economici e i cittadini dell'Europa
devono aver diritto di poter accedere a un modello piuttosto che a
un altro. Ovviamente bisogna tutelare e salvaguardare i beni
comuni: parliamo di acqua, sanità, educazione, perché con la
"Direttiva Bolkenstein" si vorrebbe mettere le mani e privatizzare
questi diritti.
Veniamo alla nota dolente: la libera circolazione delle merci,
che vuol dire libera circolazione con i mezzi che si ritengono più
opportuni dalla parte del singolo cittadino e delle singole
imprese. Questo oggi fa a pugni con le conseguenze climatiche,
quindi dobbiamo introdurre almeno il concetto di mobilità per le
persone e per le merci di mobilità sostenibile. Per quanto riguarda
l'agricoltura bisogna "piantarla" con le colture intensive, bisogna
rispettare i prodotti del territorio e le persone che vi operano
indipendentemente dalla redditività delle aziende e delle colture,
e torniamo a quello che ho detto ieri: se non abbiamo una gestione
dell'agricoltura che fa riferimento alla gestione e manutenzione
diretta del territorio e nel definire il concetto di redditività
non introduciamo questi nuovi parametri, la metà dell'agricoltura
europea sparirà dalla faccia della terra.
Bisogna ridefinire il ruolo della "Banca centrale", bisogna
avere coraggio per quanto riguarda i balbettamenti che si fanno
sulle fonti energetiche rinnovabili. Non si può andare avanti con
le fonti energetiche fossili e qui sapete quanto pesantemente le
"lobby" del petrolio sono intervenute in questi decenni per
bloccare l'innovazione e la ricerca sulle fonti rinnovabili, e il
ruolo negativo che ha avuto l'Europa nel difendere queste "lobby" e
nel permettere che le fonti rinnovabili emergessero con fatica,
quasi dando loro delle elemosine.
Passiamo poi al discorso delle politiche fiscali. Il "nero" non
esiste solo in Valle d'Aosta, esiste in tutta Europa; il
riciclaggio del denaro sporco non lo fa solo la mafia italiana o il
Casinò di Saint-Vincent, ma esiste un'evasione fiscale e un
riciclaggio europeo. Se ne parla poco, perché abbiamo sempre il
vizio di parlar male di noi stessi, ma se andiamo a vedere
l'economia sommersa o il riciclaggio di denaro in molti Paesi
dell'UE, c'è da spaventarsi! Infine penso che l'UE - qui sono
d'accordo con il Presidente - si debba dare un'altra politica
estera, più coraggiosa, soprattutto con maggiore autonomia e
prendere le distanze dalla "NATO"...
(interruzione del Presidente della Regione, fuori
microfono)
... no, e ho detto che lei ha parlato di un'Europa che dovrebbe
risolvere i conflitti in modo pacifico, la "NATO" non l'ha
menzionata, lo faccio io! L'Europa è crescita, siamo diventati
cittadini adulti, non sappiamo cosa farcene della tutela della
"NATO"! Non siamo l'Occidente che è in guerra con il resto del
mondo, l'Europa non dovrebbe essere l'Occidente in guerra con il
resto del mondo! Soprattutto dobbiamo ripristinare il diritto
internazionale; ultimamente, con la scusa del terrorismo, il
diritto internazionale, la privacy, i controlli, le videocamere,
sono venute meno le libertà individuali dei cittadini europei e
soprattutto è venuto meno un diritto internazionale sostituito da
un diritto alla forza: chi ha più armi governa il mondo, chi ha
meno armi, per quest'ultimo il diritto internazionale diventa un
"hobby".
In sostanza, l'idea sarebbe di contribuire ad una Europa dei
cittadini e non ad una Europa di sudditi del mercato, ad una Europa
dei popoli delle Regioni e delle culture e, di conseguenza, di una
Europa che dia segnali di discontinuità con l'Europa dei liberi
mercati, delle multinazionali che rubano risorse, sfruttano persone
e se ne fregano degli interessi della collettività!
Si dà atto che, dalle ore 10,15, presiede il Vicepresidente
Lanièce.
Presidente
- La parola al Consigliere Salzone.
Salzone (SA)
- Cercherò di essere meno lungo e, prima di
iniziare il mio intervento, volevo ringraziare il Presidente Caveri
per la presentazione di una relazione che considero esaustiva e
articolata e di alto valore culturale, che dimostra una concreta
sensibilità nel percorso dell'UE unita. Cercheremo di esplicitare
le ragioni per un sostegno all'Europa in questa giornata di
festeggiamento dell'Europa stessa.
Diciamo che le ragioni di principio per credere nell'Europa sono
sempre meno in discussione, paiono ormai assodate e tutte tengono
conto dell'evolversi dei tempi, della globalizzazione, del
progresso tecnologico: tutti effetti della concentrazione dello
spazio e del tempo. La concentrazione dello spazio e del tempo è la
conseguenza della mobilità estrema delle persone, dei beni, delle
idee, del superamento delle frontiere e del conseguente modo di
intendere il singolo territorio statale, pur nella salvaguardia
delle proprie identità. La ragione per credere nell'Europa è anche
la consapevolezza che popoli che nel passato si sono combattuti in
più occasioni; oggi, invece, sono coinvolti in un progetto politico
comune. L'unificazione europea è nata più di 50 anni fa nel segno
della pace, dopo 2 guerre mondiali, con l'obiettivo di creare gli
Stati Uniti d'Europa e affrontare insieme i grandi problemi di
fronte a cui i singoli stati nazionali erano troppo piccoli per
dare risposte adeguate. Per raggiungere l'obiettivo
dell'unificazione europea si è scelto lo strumento dell'economia
per favorire lo sviluppo ed abolire le frontiere fra i Paesi
dell'Europa, dimostrando che unificare l'Europa era conveniente per
tutti. È stata una scelta realistica che ha fatto compiere enormi
passi avanti ai Paesi della Comunità europea, un grande disegno di
integrazione fra i popoli e Stati diversi, ciascuno con la propria
storia millenaria. Un disegno unico nella storia moderna, un
disegno che ha portato sviluppo a tutti gli europei che facevano
parte della CEE, prima, e dell'UE, oggi. Un progetto non certo
concluso, e lo dimostrano le posizioni recenti di Gran Bretagna e
Francia, che necessità di molti passaggi politici per essere
interamente realizzato, altrimenti l'UE non può andare lontano.
I conti bisogna farli con la globalizzazione, che non piace a
molti giovani, che la vedono come sopraffazione del più forte sui
più deboli e forse non è del tutto sbagliato, in presenza di una
globalizzazione senza regole di governo. La sfida infatti è proprio
quella di governare la globalizzazione che, da un lato, è un
problema economico e, dall'altro, bisogna assicurare sicurezza e
pace. Per questi motivi bisognerà parlare la stessa lingua in
politica estera e in politica della difesa e della sicurezza, ma
oggi che più urge è la Costituzione europea, perché quando avremo
la "Carta costituzionale" sarà come avere la bandiera e la carta di
identità dell'Europa, ma sarà molto di più, perché la Costituzione
europea garantirà a tutti i cittadini che in Europa mai più
potranno esserci Paesi senza democrazia, e non è poco se ci
guardiamo intorno e osserviamo ciò che avviene in molte aree della
terra! È vero, oggi siamo qui a ricordare e valorizzare il progetto
di una Europa che non ha trovato ancora risposte definitive a
quanto molti si attendevano; si è appena celebrato il 50°
anniversario dei trattati di Roma, una data importante che ha
riproposto il processo di ratifica del trattato europeo con lo
scopo di rilanciare il progetto europeo stesso. Abbiamo già
affermato che il progetto di unificazione dell'Europa si rende
sempre più necessario, sottolineiamo il ruolo fondamentale delle
autorità regionali e locali nel far crescere nei cittadini una
forte coscienza europea.
Al governo italiano dobbiamo ancora una volta sollecitare la
partecipazione nell'ambito del processo di formazione del diritto
comunitario delle Regioni autonome nell'UE nell'ambito della
delegazione italiana, passaggio che riteniamo fondamentale affinché
nel disegno europeo vi siano tutte le prerogative delle autonomie
speciali. Sottolineiamo l'esigenza di celebrare adeguatamente
alcune dati importanti come quelle dei trattati di Roma per
divulgare sempre più la cultura europeista e federalista,
ricordando che la vocazione europeista della Valle d'Aosta affonda
nei valori federalisti ed europeisti le radici della nostra
autonomia; basterebbe citare Emile Chanoux, ma anche Federico
Chabod.
Ci preme sottolineare fortemente l'importanza di valorizzare le
minoranze linguistiche e le piccole realtà regionali di montagna
come la nostra nel contesto europeo, minoranze che svolgono un
ruolo di eccellenza nei settori come, per esempio, la tutela
ambientale, lo sviluppo degli spazi rurali, l'inclusione sociale,
la solidarietà. Ci piace altresì sottolineare una nota recente del
Presidente Caveri nell'ambito della conferenza dedicata al tema
della cooperazione e dello sviluppo delle Regioni di montagna,
quando afferma l'importanza di costituire dei ponti tra la montagna
ricca dell'occidente e quella più povera dei Paesi in via di
sviluppo. A tal proposito, nella veste del componente del Comitato
regionale di coordinamento per la cooperazione, rileviamo
l'importante ruolo svolto dalla nostra Regione, che ha saputo, con
pregevole slancio, adoperarsi nella cooperazione con alcune realtà
povere.
Per tornare al tema più specifico in linea con quanto già
tracciato dal Presidente Caveri, ci preme rafforzare la cultura
europeista della nostra comunità e a questo proposito ribadiamo la
necessità che la nostra Regione partecipi a tale processo,
consapevole dell'importanza che possiamo avere nel contesto
dell'Europa dei popoli. Possiamo affermare che questo Consiglio
regionale ha adempiuto fin qui ai suoi compiti, la legge regionale
n. 8/2006 ha definito le procedure per dare attuazione agli atti
normativi comunitari, abbiamo quindi disciplinato la legge
comunitaria regionale.
Oggi ci apprestiamo a votare il disegno di legge n. 164 che
costituisce la prima attuazione agli atti normativi comunitari,
attuando l'impegno assunto di esercitare le prerogative
riconosciute alle Regioni con il titolo V della Costituzione,
delineando un chiaro rapporto istituzionale, sia con lo Stato, sia
con l'UE, dove le Regioni esercitano le loro competenze legislative
senza dover subire interventi dello Stato. Anche questo fatto lo
consideriamo quindi un momento di rilevante importanza e, per certi
aspetti, storico, perché va nella direzione che tutti auspichiamo
sempre: nel segno dell'integrazione europea.
Possiamo affermare che la nostra Regione, oltre a svolgere il
proprio ruolo di competenza, ha saputo negli anni avviare tutta una
serie di iniziative volte ad instaurare rapporti di cooperazione
privilegiata con tutti gli Stati che hanno configurazioni e
dimensioni analoghe alla nostra. A tal proposito il Comitato delle
Regioni, istituito dal "Trattato di Maastricht", ha consentito ai
rappresentanti regionali di avere voce in capitolo nel processo
decisionale permettendo sempre più la partecipazione dei cittadini
all'integrazione europea. Su questa linea ci sentiamo di asserire
che l'adesione al progetto europeo, nonostante alcune difficoltà
iniziali, costituisce una tappa decisiva nel cammino verso il
progresso economico e sociale della nostra Regione e del nostro
Paese.
Presidente
- Sono stati presentati 16 emendamenti al
disegno di legge n. 164 da parte del gruppo "Arcobaleno" che
verranno distribuiti, oltre ai 12 emendamenti presentati dal
Presidente Caveri e dall'Assessore Cerise, già distribuiti
ieri.
La parola al Consigliere Tibaldi.
Tibaldi (CdL)
- In questa pubblicazione che ci è stata
consegnata, realizzata da "Europe Direct Vallée d'Aoste", fra
l'altro fatta bene - è sintetica, ma esaustiva -, si evince che
l'UE, che compie quest'anno mezzo secolo, è un'entità cresciuta
molto velocemente: in 50 anni è passata dai 6 Stati aderenti
fondatori del 1957 ai 27 di quest'anno. Oggi assomma circa mezzo
miliardo di abitanti ed è un'entità geopolitica di tutto rispetto,
che si contrappone con il suo peso politico ed economico all'unica
superpotenza rimasta nello schema planetario: gli Stati Uniti, ma
questa crescita rapida è una crescita che è più veloce rispetto
alla consapevolezza e la coscienza europea ed europeista che nel
frattempo sta lentamente progredendo nell'ambito dei suoi abitanti,
e questa differenza di velocità ha creato dei disagi, e anche degli
scetticismi.
Leggendo lo schema di questa pubblicazione, mi chiedo quali sono
le affinità che possiamo avere oggi, come Italia, con un Paese come
Cipro, quali sono - a parte l'inclusione di questa isola nel mare
Mediterraneo - le affinità che possono esserci fra noi e Cipro, fra
il Portogallo e una Estonia; sono difficili da ravvisare e questo
fa capire qual è la difficoltà di una Europa politica nel
costruirsi e nel consolidarsi.
Oggi l'Europa è solo finanziaria, esiste in quanto l'euromoneta
è la moneta ufficiale che è stata introdotta da alcuni Paesi
aderenti, nemmeno tutti, e fra questi ricordiamo la Gran Bretagna,
quindi neppure a livello finanziario c'è questa coesione, e in
questi ultimi anni abbiamo assistito a manifestazioni di presa di
distanza dall'Europa. Se oggi, qui, abbiamo la consapevolezza
europea diffusa e più o meno comune, credo che se facciamo
un'intervista presso i cittadini su quanto credono nell'Europa o
riconoscono nell'Europa, la prima risposta che ci forniscono è
l'euromoneta, ma l'euro è quella moneta che di fatto ha raddoppiato
i prezzi, quindi non è che ci sia un approccio molto positivo nei
confronti dell'euro o dell'Europa, che è in fondo una somma di
preoccupazioni oltre che di opportunità e dobbiamo veramente
mettere sui due piatti della bilancia entrambi i punti di vista,
perché oggi possiamo riempirci la bocca di bei concetti, di
obiettivi e di scopi che sono importanti da traguardare, ma è vero
che c'è un'abissale distanza fra gli europolitici e gli
euroburocrati delle istituzioni europee e gli eurocittadini che, a
malapena, conoscono i confini geografici di questo vecchio
continente che si è allargato a dismisura in questo mezzo secolo e
ha assunto una dimensione a loro poco familiare.
Dobbiamo allora fare in modo - e questo Consiglio può dare degli
"input" a chi rappresenta la Regione nel Comitato delle Regioni o
nei vari rapporti che si intrattengono con le istituzioni europee -
che questa élite politico-amministrativa che ha creato l'Europa
cerchi di riavvicinare le distanze fra essa e la cittadinanza. Sono
d'accordo per alcuni versi con quanto diceva anche il collega
Bortot: oggi è un'Europa dei cittadini che bisogna creare,
altrimenti questa entità politica non esisterà mai, perché già fra
i vari Stati le differenze culturali sono abbastanza accentuate,
pensiamo già solo con una possibile Turchia che domani potrebbe
entrare a far parte di questa cornice europea! Ci sono queste
difficoltà e la sfida che dovrà porsi questa élite
politico-amministrativa sarà quella di colmare questa differenza.
Si sono voluti accelerare questi tempi, forzando delle mediazioni
in ogni settore: l'Europa è famosa anche presso i cittadini e gli
imprenditori per aver codificato delle banalità; ricordo, per
esempio, il diametro dei piselli, di cui si parlò in un convegno ad
Aosta da noi organizzato al quale prese parte un Europarlamentare,
Raffaele Costa, all'indomani di una decisione curiosa che venne
adottata dagli organismi europei.
Naturalmente l'Europa sta cercando di insegnare a tutti,
attraverso migliaia di direttive e di regolamenti, le regole per
produrre ad esempio il lardo di Colonnata, magari ci codificheranno
anche le regole per produrre la fontina, quindi è diventata una
codificazione che viene proposta e spesso imposta a livello
europeo. Da un lato, l'Europa si distingue per queste
codificazioni; dall'altro, nella costituzione che è composta da
oltre 500 articoli, e questo la dice lunga sulla difficoltà di
mettere insieme in poche righe i principi fondanti che accomunano
questa immensa popolazione, dimentica di includere in quegli stessi
principi i valori cristiani che ne hanno costituito un pilastro
fondamentale. Questa è una grave dimenticanza, è un valore che è
stato omesso per ragioni diplomatiche e istituzionali, ma è un
cemento che viene a mancare in quella che dovrebbe essere
un'integrazione europea fondata su basi solide.
Non possiamo disconoscere i valori cristiani dell'Europa, lo
stesso Sacro Romano Impero che venne creato nell'800 da Carlo Magno
si fondava non solo sulla laicità del suo potere temporale, ma
anche sul connubio con la spiritualità rappresentata dal potere
papale; di conseguenza, oggi, a distanza di 1.200 anni, oggi
riusciamo a dimenticare per ragioni politico-diplomatiche questo
principio. Credo che quanto prima vi dovremo tornare, lo stesso
avvento di Sarkozy spero sia foriero di qualche novità per i
Francesi, che 2 anni fa hanno bocciato con referendum l'adesione
alla "Carta costituzionale europea", ed è una bocciatura che ha un
significato non tanto in quanto Francesi, ma perché la distanza di
cui dicevo prima di questa élite politico-burocratica con i
cittadini delle "banlieues" è notevole. I cittadini che non hanno
queste disponibilità economiche, questa categoria delle tasche
vuote e impotente di fronte a questa Europa che ha fondato tutto il
suo potere dell'euro, si ribella, ed esprime delle preoccupazioni
di fronte ad una impostazione che di politico ha poco!
Oggi l'Europa è finanziaria, oggi l'Europa sta già facendo i
conti pesantemente con un afflusso di nuovi cittadini dall'Est e
dal Sud del mondo, ma lo fa in maniera disinteressata: guardiamo la
nostra penisola che spesso è oggetto di approdo da parte di molte
persone che arrivano dal Sud del mondo; da parte dell'Europa c'è
disinteresse per questo arrivo massiccio da queste aree sfavorite
della terra, che tentano la fortuna nei nostri Paesi. Pensiamo che
l'Europa debba affrontare coraggiosamente questo aspetto, lo debba
fare con delle iniziative che siano il più unitario possibile, non
con il disinteresse che alla fine pesa sui singoli Stati. Credo che
anche quel neologismo che è stato coniato dalla Fallaci nel libro
"Euroabia", sia attuale; l'Eurabia rischia di essere un domani
quell'Europa che forse molti di noi temono - io sono fra quelli -,
perché le nostre istituzioni politiche sono incapaci di affrontare
non con la distanza, ma con la capacità di porre regole ferme ad
un'integrazione sociale, culturale ed economica, come d'altronde
dovrebbe essere.
La Valle d'Aosta in questo contesto rappresenta una parte
microscopica rispetto alla dimensione geografica e demografica di
questo nuovo continente, una parte che tuttavia è riuscita in
questi anni a trarre dei benefici; ancora ieri sera abbiamo visto
che quelle strategie per pianificare le risorse nei vari settori -
Piano di sviluppo rurale, POR, eccetera - vedono la
compartecipazione europea che è tutt'altro che marginale. Penso che
anche il Presidente Caveri ne sia consapevole, questo settennio
2007-2013 forse è l'ultimo fortunato per noi Italia, perché in
futuro queste risorse si orienteranno in altre direzioni. Abbiamo
l'Est europeo che sta suscitando l'attenzione di trasferimenti più
corposi rispetto a quelli che finora sono stati destinati a noi e
noi dovremo puntare su altri "atouts", quali la montagna. La
montagna è importante inserirla in questo ragionamento, ma la
montagna deve essere quell'"atout" che viene utilizzato non per
creare un'assistenza continua in senso indefinito dove risorse
vengono rovesciate da Bruxelles verso Roma e quindi verso Aosta per
alimentare una politica che, alla fine, non è orientata allo
sviluppo, ma allo spreco. Deve essere invece una sensibilità che
deve costituire una carta che possiamo giocare - io spero - con
intelligenza e sapienza.
Una ultima considerazione in questo contesto è quella di un
altro disegno che si sta facendo avanti ultimamente con le Regioni
limitrofe. Si parla a più riprese di "Euroregione" con il Piemonte,
la Liguria e le altre Regioni limitrofe transalpine. Da un lato mi
fa piacere che il concetto di "macroregione" non sia sempre solo
demonizzato; quando si parlò 10 anni fa di macroregione qualcuno le
guardava come se fosse il demonio, in quanto la macroregione
rischiava di annientare l'identità valdostana. Oggi forse si
capisce che l'unione può fare la forza e non cancellare le
differenze, e questa unione viene condivisa con quelle Regioni che
erano viste con molto scetticismo dalla classe politica valdostana
10 anni fa, quando peraltro vennero proposte delle suddivisioni
macroregionali della nostra Italia; allora "no" a livello italiano,
ma a livello europeo il concetto macroregione è apprezzato, oggi,
anche dallo stesso Presidente Caveri e dalla Presidente del
Piemonte, Bresso, che è schierata a Sinistra, i quali vedono in
questa organizzazione istituzionale che comprenderebbe 17 milioni
di abitanti un'opportunità o una necessità per avere più peso
politico, economico e culturale nella futura cornice europea.
Queste considerazioni possono servire di preludio ad un
intervento che il collega Frassy farà a breve, su questioni più
specifiche, e sono considerazioni che vogliono rilevare che, sì,
l'Europa è una grande opportunità, ma che non può continuare ad
essere considerata un'opportunità se la politica e la burocrazia
che stanno nei palazzi europei non riescono ad acquisire maggiore
consapevolezza per far sì che i cittadini siano al centro
dell'attenzione. Questa Europa dei cittadini che oggi viene
trascurata a scapito dell'Europa della finanza... Se questo binomio
non verrà fuso in un concetto più condiviso e unitario, credo che
la sfida europea rischia di trasformarsi in un grande momento di
disagio.
Presidente
- La parola al Consigliere Ottoz.
Ottoz (UV)
- Nous sommes tous philo-européens sauf le
Conseiller Bortot qui se déclare philo-européen, mais en disant
qu'il suffirait d'abolir la liberté de circulation des
marchandises, des personnes, il n'a pas encore parlé des idées,
mais enfin... qui sont les trois piliers sur lesquels le "Pacte de
Rome" se basait. Aujourd'hui je voudrais faire trois souhaits à la
CE.
Le premier souhait est que la ratification du traité, l'ainsi
dite "Constitution européenne", ne passe pas sans l'accord des
Régions et des citoyens. La position exprimée par M. Sarkozy dans
sa campagne électorale de déplacer en France aussi l'approbation du
traité à l'Assemblée nationale et non pas à un référendum qui a
déjà boulé le traité actuel qui est suspendu, est préoccupante
parce qu'elle devrait s'accompagner à une modification du traité
même de façon qu'il tienne compte des Régions et des citoyens. Sans
cela le fait que l'approbation soit portée dans les Parlements
risque de nous porter à un mauvais traité.
Le deuxième souhait est que l'abandon du critère de l'unanimité,
qui est contenu dans se traité, permet de réorganiser et déplace la
balance des pouvoirs de l'Europe des fonctionnaires à la politique
à nouveau, abandonnant la tendance suicide à la réglementation de
l'Europe des bureaucrates.
Les troisième souhait est que l'axe France-Allemand, qui a
toujours été performant pour l'Europe et qui s'était interrompu
pendant les élections en France, et qui s'est reconstituée avec M.
Sarkozy, qu'elle puisse porter à une différente politique monétaire
de la "BCE". Nous assistons aujourd'hui à l'étranglement de
l'économie et au frein à la croissance suite à un insoutenable
niveau de l'euro par rapport au dollar. Si la Chine soutient le
dollar en achetant la dette américaine et obtient en échange une
politique tolérante du "WTO", nous, Européens, soutenons la
croissance américaine en acceptant une valeur excessive de l'euro.
C'est le triangle de la mondialisation, Etats-Unis/Chine/Europe,
dans lequel nous sommes aujourd'hui le partenaire perdant.
Nous nécessitons d'un plan de développement de toute l'Europe,
dans lequel se situe une Europe plus compétitive sans lâcher la
vigilance sur l'inflation, mais axé sur des actions pour la
croissance qui nous permet de doubler le "cap" de 2013 qui verra le
transfert des aides communautaires du Sud à l'Est de l'Europe.
Presidente
- La parola al Consigliere Frassy.
Frassy (CdL)
- Penso che nell'intervenire in questa
discussione generale qualche riflessione vada fatta sui 50 anni
dopo, perché noi, 50 anni dopo, istituzionalmente scopriamo
l'Europa! A 50 anni dall'istituzione europea che è cresciuta
progressivamente, ma possiamo dire che ormai da più lustri sia un
soggetto istituzionale importante rispetto agli altri attori dello
scenario politico, dalle nazioni alle Regioni, con la legge
regionale n. 8/2006 abbiamo voluto codificare una sessione europea.
Questa è una prima sulla quale, se vogliamo uscire dal momento
celebrativo, varrà forse la pena di fare alcune riflessioni sulla
sua utilità. Mi sia consentita una battuta: sarebbe stato forse più
azzeccato se la sessione europea l'avessimo fatta coincidere con il
9 maggio, che è la "Festa dell'Europa". È curioso che il Consiglio,
convocato per 2 giorni il 9 e 10, con la "Festa dell'Europa" il 9
maggio decide di fare la sessione europea il 10... misteri della
politica valdostana! È curioso che si sia creata una sessione
europea 50 anni dopo, ma è curioso che si voglia evidenziare
l'importanza che ha ormai assunto l'Europa nelle decisioni
politiche senza considerare che noi, di Europa, ne abbiamo parlato
anche ieri!
Noi, ieri notte, abbiamo discusso e poi votato 2 documenti
importanti, strettamente legati alle vicende europee e sono quei
documenti che riguardano il Fondo europeo per lo sviluppo regionale
e lo sviluppo rurale. Forse quelle tematiche non sono europee?
Forse una serie di altri documenti che nel corso delle sessioni
ordinarie vengono affrontati non sono legati alle tematiche
europee? Forse l'attività legislativa della Regione non è a sua
volta legata alle leggi quadro, alle norme della finanziaria dello
Stato? Non per questo esiste una sessione nazionale o dedicata alle
tematiche nazionali del Consiglio regionale!
Penso che la prima riflessione sia che abbiamo replicato i
limiti dell'Europa, la rigidità. All'Europa si imputano tanti
meriti, ma sicuramente si imputano anche alcuni limiti, fra cui la
rigidità; allora, ipotizzare una sessione europea rischia alla fine
di diventare una palestra di dissertazione dialettica, di
enunciazione di principi o forse una sessione celebrativa - se
riusciamo a far coincidere la data! - ma non cogliamo l'obiettivo
più importante, cioè creare una maggiore percezione del ruolo che
gioca l'Europa nell'ambito della nostra autonomia legislativa e
amministrativa. È vero che abbiamo ruoli istituzionali in Europa,
mi riferisco al Comitato delle Regioni, ma non dimentichiamo che
ruoli istituzionali li abbiamo anche sul versante interno: la
Conferenza delle Regioni e la Conferenza dei Presidenti delle
Regioni. Non vorremmo che alla fine questa operazione, Presidente
Caveri, sia più il frutto di una sua "nostalgia" che non il frutto
di un'esigenza di funzionalità.
Lei giustamente ha fatto riferimenti a limiti e vincoli
dell'Europa e noi diciamo che questi vincoli, quando non sono
eccessivi e si riferiscono a principi positivi, come la tutela
della concorrenza, sono vincoli positivi. Penso che i limiti a
sostegno delle imprese devono essere visti per quello che dovrebbe
essere l'altra faccia della medaglia, ossia un'opportunità per la
Regione di far crescere un'impresa che sia degna della definizione;
per creare una classe imprenditoriale che abbia, sì, un
interlocutore nell'amministrazione pubblica regionale, ma
un'amministrazione che crei i presupposti per uno sviluppo autonomo
che, dati gli "input" iniziali, porti ricchezza e benessere a
questa Regione. Oggi, purtroppo, il bilancio non è questo, e
l'Assessore La Torre penso che non abbia difficoltà a confermare i
tanti problemi legati alla concorrenza nell'ambito del comparto
industriale. Lo abbiamo detto ieri sera, non è sufficiente dire:
"guardate come siamo bravi perché i fondi dello scorso settennio
sono stati confermati nel nuovo settennio 2007-2013", non è una
questione di vincita al totocalcio o ad una lotteria, ma è una
questione di sviluppo.
Il problema di fondo è che dobbiamo capire cosa abbiamo
sviluppato in questo settennio e cosa andremo a sviluppare nel
prossimo settennio. Se invece chiudiamo il ragionamento ad una
capacità di spesa, penso che siano in tanti capaci a spendere una
volta che hanno acquisito i finanziamenti, ma poi rimangono i
problemi della gestione e mi riferisco al Forte di Bard. È un
grande investimento, un grande recupero, una grande opera
culturale, una grande prospettiva turistica, ma non possiamo dire
di essere soddisfatti delle quasi 100.000 presenze, che sono le
presenze che fa il Castello di Fénis da solo. Allora se - come
giustamente ha detto il collega Tibaldi - questa è l'ultima
occasione, noi dobbiamo trovare il sistema di far stare in piedi
l'economia della Valle d'Aosta, perché dopo il 2013 sarà difficile
che qualcuno possa garantire alla nostra Regione i medesimi fondi
che per 14 anni le sono stati assegnati.
Il problema è di creare qualcosa che possa camminare sulle sue
gambe a prescindere dalle "iniezioni" di liquidità finanziaria,
apprezzabili, ma non sufficienti per creare sviluppo. Qui qualche
riflessione su quanto sta scritto nella sua relazione, Presidente,
mi riferisco a quanto lei ha scritto a pagina 14 sul partenariato,
vorrei farla. Il partenariato è importante, ma se la Valle d'Aosta
è piccola, uno dei suoi problemi è proprio quello di essere
piccola, e per farsi sentire in Europa non bisogna essere troppo
piccoli. Quando andiamo a creare azioni di partenariato con le
isole Äland in Finlandia dove lei è stato e avrà trovato
sicuramente una grande accoglienza, poi è stato a Örebro...
(interruzione del Presidente della Regione, fuori
microfono)
... noi anche, noi abbiamo il casinò virtuale, loro hanno il
casinò "online" che è diverso, bisogna capire se vogliamo fare il
casinò virtuale o il casinò "online", perché a quel punto potremmo
scambiare "know how", non so per chi sia più vantaggioso. Con la
Contea di Örebro facciamo una cooperazione nel settore
dell'enogastronomia, sarà interessante, ma non capisco ai fini
europei quale valore aggiunto possa portare alla posizione
valdostana. Le Isole Faroer, anche qui, è vero che qualcuno tempo
fa teorizzava che la Valle d'Aosta è un'isola, e poi diceva anche
che era un'isola felice... che sia felice, oggi, forse qualche
dubbio credo sia legittimamente condiviso da tutte le parti
politiche, che sia un'isola... io direi che è "isolata", che è
concetto diverso da quello dell'isola. Allora forse bisognerebbe
far sì che la specificità della Regione Valle d'Aosta si faccia
apprezzare e si possa legare con Regioni che abbiano le spalle più
larghe e più muscoli, perché non sempre l'unione di due debolezze
crea un risultato di maggior forza; spesso l'unione di due
debolezze porta a una debolezza più grande!
L'altro problema è che non esiste, oggi, Europa senza Stati;
nonostante il Comitato delle Regioni e nonostante la teorizzazione
dell'Europa delle Regioni, l'Europa rimane l'Europa degli Stati, e
allora qui si innesca un'altra riflessione: quali sono i rapporti
istituzionali tra il Governo di questa Regione e il Governo
nazionale. Sicuramente sono rapporti che non funzionano, e non lo
diciamo solo noi dall'opposizione, lo ha detto lei, ieri sera, lo
ha detto nei giorni scorsi l'Assessore Marguerettaz, dicendo che
non ha mai avuto difficoltà come quelle che state riscontrando ora
nel tenere i rapporti istituzionali.
Qualche riflessione bisognerà allora farla. Ci aspettavamo che
sulla questione "buoni benzina", nonostante sia stata oggetto di
una risposta ad una interpellanza fatta dal gruppo "Arcobaleno",
qualche risposta ulteriore la fornisse. È vero - come lei dice -
che bisogna teorizzare tutta una serie di progetti, ma poi andando
a vedere gli allegati e a leggere cosa si fa in alcuni progetti
qualche dubbio può venire. Ne citerò qualcuno: monitoraggio dello
stambecco, obiettivo, approfondire le conoscenze sulle interazioni
sanitarie fra erbivori domestici e selvatici, 970.000 euro di
impegno, e io penso che i Valdostani forse potevano vivere anche
senza avere questo quadro comparativo. Altro "progetto", la
riabilitazione delle trote autoctone: forse richiede l'intervento
della sanità! - l'obiettivo è sviluppare una conoscenza della
distribuzione spaziale e genetica delle trote autoctone; queste
sicuramente sono risposte importanti che la Valle d'Aosta si
aspetta dall'Europa! Ma? Questi progetti, che rientrano in quella
filosofia europea burocratica che ci porta a dire che il pisello è
tale se ha una certa circonferenza e colorazione, altrimenti va
chiamato in un'altra maniera ma sono altri i problemi che
interessano il cittadino e nella venalità con cui spesso il
cittadino ragiona, forse il buono benzina o gli sconti sulla
benzina potevano essere oggetto di sue comunicazioni
Presidente!
Una comunicazione la voglio allora dare io ed è la risposta che
il Consiglio dell'UE ha dato all'interrogazione fatta dal
Vicepresidente del Parlamento europeo, Onorevole Mario Mauro, a
seguito del nostro interessamento sul problema delle esenzioni
fiscali. Nei vari punti in cui è articolata la risposta, è
significativo il punto 4 che leggo:
"Per quanto riguarda gli
aspetti di politica regionale si ricorda che nel luglio 2006 il
Consiglio europeo ha adottato una normativa recante disposizioni
generali sui fondi strutturali; in tale ambito spetta agli Stati
membri decidere in merito alle rispettive priorità relative ad
eventuali agevolazioni a favore di un'attività o di un settore che
ne può beneficiare".
Ho letto questo passaggio perché l'Europa
è legata a doppio filo con gli Stati nazionali e la Valle d'Aosta,
avendo una difficoltà di rapporto istituzionale, sta scontando
questa difficoltà.
Oggi abbiamo fatto una sessione celebrativa, non siamo andati a
costruire alcun nuovo elemento di progettualità rispetto a quelli
che non siano già stati costruiti nel passato, penso che lo sforzo
che debba essere fatto d'ora in avanti sia quello di essere più
attenti alle vicende europee, senza dimenticare che in Europa oggi
contano i Governi nazionali, e quando con quei Governi non si
riesce a tenere un rapporto e uno stretto contatto istituzionale,
c'è il rischio di essere dimenticati a Roma, ma, alla fine, di
essere dimenticati anche a Bruxelles!
Presidente
- La parola al Consigliere Fiou.
Fiou (PPD-VDA)
- Gli anni dopo la II guerra mondiale
vedono una Europa divisa in due blocchi, attardata nel suo
sviluppo, alle prese con le distruzioni del conflitto; vedono una
Europa che riflette anche sulle tragiche violazioni dei diritti
umani e sull'indispensabilità di pensare a strumenti per rendere
non più percorribili le strade che le avevano rese possibili. È
così che si concretizza l'idea di stabilire legami nuovi fra gli
Stati dell'Europa occidentale. Si consolida piano piano l'idea
ambiziosa del progetto europeo, che è riuscito a cogliere le
ambizioni, le capacità, le migliori tradizioni storiche di ciascun
Paese membro per perseguire una serie di obiettivi comuni. Certo, i
50 anni trascorsi sono stati segnati da importanti passi avanti, ma
anche da battute di arresto, come quella che stiamo vivendo.
Oggi bisogna prendere atto che la visione di una Europa
federale, che avviasse un progresso lineare in grado di superare
gradualmente e in modo inarrestabile le sovranità nazionali per
avvicinarsi alle autorità sopranazionali si è dimostrata, in parte,
utopistica. L'esperienza fa orientare il percorso del futuro verso
una sovranità condivisa e di una "governance" a più livelli. Se
l'Europa, anche imperfetta, ha svolto un ruolo fondamentale perché
anche i singoli Paesi affrontassero in modo non traumatico i
cambiamenti profondi che si sono verificati in questi 50 anni,
l'Europa è ancora protagonista, direi più necessaria, in questa era
di globalizzazione, di opportunità economiche e sociali, ma anche
di rischi e di minacce.
L'Europa però si trova a risolvere problemi interni di
allentamento di convinzione su un progetto e di disaffezione dei
cittadini nel sogno unitario. su questo terreno è fondamentale un
recupero di credibilità del progetto e un nuovo slancio
nell'iniziativa, perché nessun Paese può pensare di risolvere per
conto suo i grandi problemi dell'attualità, dalle questioni
economiche a quelle energetiche, all'immigrazione, alla
sicurezza... Per esempio, secondo stime affidabili basate su
tendenze in corso, sommando fra 25 anni il PIL italiano, francese e
tedesco, il risultato ammonterebbe a poco più del 6% del PIL
globale, circa quanto pesava la sola Germania 20 anni fa, e questo
in conseguenza dell'ascesa del Sud-Est asiatico, dell'India, della
Cina... Questi dati, seppure parziali, evidenziano come le singole
Nazioni-Stato europee sarebbero inadeguate per pesare nei rapporti
internazionali del futuro, rapporti che propongono situazioni di
crisi complesse e pericolose, oltre che a porre questioni
economiche e sociali di grande portata. L'Europa diventa allora
soggetto fondamentale per affrontare le sfide della
globalizzazione. Dopo la fase di stasi seguita ai referendum
negativi in alcuni Paesi sulla Costituzione europea, occorre
ricostruire la fiducia nelle istituzioni europee. Esse esistono per
essere un patrimonio dei cittadini europei, per servirne gli
interessi condivisi e per perseguire i valori e gli obiettivi
collettivi in una epoca di cambiamenti globali.
Possiamo considerare i 50 anni di Europa che oggi celebriamo
come una prima fase in cui sono stati raggiunti traguardi
importanti, ma che si conclude con un rallentamento delle
convinzioni, la cosiddetta "pausa di riflessione" non è che questo.
I traguardi importanti sono stati raggiunti grazie all'impegno di
grandi "leader", da Robert Schuman ad Altiero Spinelli ed altri; il
rallentamento è dovuto a un ripiegamento dei singoli Paesi su loro
stessi quando le responsabilità di tutta una serie di difficoltà
interne agli stessi, anziché essere governate, sono state scaricate
sull'Europa, con una fuga populista che rincorreva le espressioni
di disagio legate ai cambiamenti che mettevano in discussione lo
"status quo"; vedi, per la nostra esperienza, l'attacco
all'introduzione dell'euro nel nostro Paese.
È mancata in questo ultimo periodo una "leadership" forte, che
rilanciasse il processo, qui i vari Capi di Stato si sono chiusi un
po' troppo sui problemi di casa; mi pare che si stia delineando una
nuova coscienza sull'indispensabilità del rilancio del progetto
europeo; segnali importanti di questi giorni vengono dalle
sollecitazioni del nostro Capo dello Stato, dal Presidente
neoeletto in Francia... Il momento di stasi e la debolezza della
"leadership" politica ha fatto anche emergere una dimensione
eccessivamente burocratica dell'Europa, che, poco governata, ha
lasciato spazi alle influenze delle "lobby" e dei grandi gruppi
economici a svantaggio delle realtà economico-sociali e culturali
più piccole. È la sensazione che abbiamo vissuto anche in Valle
d'Aosta, dove abbiamo sovente dovuto avviare iniziative di difesa
per salvaguardare modelli di intervento riguardanti le nostre
strutture produttive e i nostri servizi, o addirittura per
salvaguardare specifici e singoli prodotti; però tutto questo non
ha impedito uno sviluppo importante dei rapporti Valle
d'Aosta-Europa. Mi è piaciuto il parallelismo del Presidente sulla
nascita della nuova Europa e della nuova Valle d'Aosta, entrambe
hanno fondato le radici sulle battaglie per la rivendicazione di
nuovi valori, diritti democratici, diritti umani: questo fatto è
alla base della forte sensibilità europea che in Valle d'Aosta è
sempre emersa e che è alla base di tutta una serie di iniziative
promosse dai momenti istituzionali, dalla Regione, in particolare e
ricordati dal Presidente.
La nostra vita amministrativa è intrisa di regole europee.
L'Europa è stata fonte di risorse per la realizzazione di nostri
importanti progetti, l'approvazione dei programmi di ieri sera
evidenzia la continuità dell'impegno di utilizzare appieno le
occasioni che l'Europa ci propone. Importanti sono anche gli
impegni che la Regione si assume con le iniziative di
partecipazione alle occasioni di solidarietà e di scambio con le
realtà europee ed extra-europee: queste ci mettono in comunicazione
con le realtà di crisi di tutto il mondo, rispetto alle quali
riusciamo a contribuire con i nostri mezzi, magari
quantitativamente modesti, ma importanti qualitativamente, per la
promozione dei valori della pace, della democrazia e dello sviluppo
solidale.
Per concludere, mi aggancio alla chiusura della relazione del
Presidente, là dove si rifaceva al senso di cittadinanza europea.
In questo senso mi sento con lo stesso senso di appartenenza e con
lo stesso sentimento appassionato cittadino valdostano, cittadino
italiano, cittadino europeo, cittadino del mondo senza alcuna
contraddizione, perché nel pensare ad un progetto istituzionale di
governo dei processi economici, sociali e culturali, vedo come
questi si sviluppino coinvolgendo entità territoriali sempre più
ampie, ma molto articolate nel senso che ci sono processi che si
sviluppano a livello regionale ed altri a livello nazionale, a
livello europeo e mondiale. È il governo dei processi che motiva
l'organizzazione sociale e quindi la strutturazione in comunità e
questo governo è efficace se è operativo al livello dove i singoli
processi si sviluppano: ecco perché un processo istituzionale, che
penso chiaramente federalista, deve prevedere livelli di governo
con competenze rapportate ai processi che relative entità
territitoriali avvengono. L'azione complessiva di governo non è
efficace se i vari livelli di governo operano in maniera
antagonista; solo un'azione integrata può rispondere ad un governo
efficace, così si salvaguardano sia la ricchezza delle diversità,
sia l'esigenza di un'omogeneità di risposta complessiva ai problemi
delle persone.
Presidente
- La parola alla Consigliera Squarzino
Secondina.
Squarzino (Arc-VA)
- Il mio intervento sarà meno organico
di quelli che mi hanno preceduto, più attento ad alcuni aspetti,
anche perché tutta la parte politica sull'Europa l'ha fatta il
collega Bortot. Vorrei fare una premessa... non me ne voglia il
Presidente. Mi sento molto cittadina: valdostana, italiana,
europea... e, come cittadina, rivendico i diritti all'informazione,
i diritti alla condivisione dei progetti. Allora voglio notare che,
in genere, quando si discute una relazione in Consiglio, questa
viene distribuita all'atto della convocazione del Consiglio;
ricordo le varie relazioni sull'Osservatorio epidemiologico, sono
distribuite molto tempo prima, se non altro per rispetto delle
persone, perché lei deve tener conto che i suoi colleghi
Consiglieri hanno ricevuto questo "malloppo" ieri mattina e non è
che tutto il giorno sono stati in vacanza! Questo significa anche
non prendere sul serio né il documento prodotto, né le persone a
cui lo si fornisce con l'intenzione di avere un minimo di
riscontro, di condivisione eventualmente. Purtroppo dobbiamo
sottolineare che questo è un atteggiamento che il Presidente ha
anche rispetto ad altre tipologie di documenti, che vengono
consegnati "brevi manu" e non presentati come dovrebbero essere;
cito, ad esempio, la risoluzione sui documenti legali a supporto
della risoluzione sul referendum o la bozza disciplinare del
casinò, documenti che tutti hanno, eccetto i Consiglieri...
Caveri (UV)
- (fuori microfono) ... bozza del
disciplinare che lo stiamo ancora discutendo in maggioranza... lo
do all'opposizione?
Squarzino (Arc-VA)
- Ma lo hanno i giornalisti...
Caveri (UV)
- (fuori microfono) ... lo hanno i
giornalisti perché qualche "asino" gliel'ha dato!
Squarzino (Arc-VA)
- Non voglio entrare nel merito degli
epiteti dati ai giornalisti.
Chiusa questa parentesi, una seconda premessa: adesso c'è il
collega Fiou alla presidenza, prima c'era il collega Lanièce e più
volte ci siamo scambiati degli sguardi di desolazione, perché si
diceva che una sessione europea, se deve essere una cosa
importante, dovrebbe essere seguita con interesse. Mi spiace vedere
come non ci sia la sensibilità su questi temi così importanti!
Certo, il Presidente è stato presente, ha ascoltato e ha fatto una
relazione per molti aspetti interessante. La relazione del
Presidente era organizzata in questo modo: c'era una prima parte
sull'Europa, e su questa non entro nel merito, perché ha già
parlato il collega Bortot, ma anche altri colleghi; cito, per
ultimo, il collega Fiou quando dice che l'Europa è nata da una
situazione di guerra per volere la pace, ed è chiaro che nel
momento in cui bisogna lavorare per la pace, bisogna lavorare per
evitare i motivi di conflitto, questi si evitano con accordi,
regole, procedure che sono a volte troppo burocratiche e precise,
ma è lo scotto che bisogna pagare per garantire rapporti di pace
fra i popoli dell'Europa.
Il Presidente si è soffermato sull'analisi della progettazione
dell'Europa e qui farei alcuni accenni ai documenti che sono stati
votati, e ieri sera, per rispetto dei tempi che ci eravamo dati,
non avevo voluto intervenire rimandando ad oggi alcune osservazioni
che sono di fatto complementari le une alle altre. Inizio questa
analisi con un'affermazione: a nostro avviso bisognerebbe non tanto
chiederci cosa può fare l'Europa per noi, ma cosa possiamo fare noi
per l'Europa...
(interruzione di un Consigliere, fuori microfono)
... in questo momento, non è perché ciascuno utilizza delle idee
di qualcuno che diventa per forza partigiano solo di quello,
altrimenti saremmo tutti monotematici! Perché dico questo? Perché
in tutta la programmazione che è stata fatta - e qui vorrei
sottolineare come ci sia un grosso lavoro da parte di dirigenti,
tecnici, professionisti, che sono cresciuti in Valle d'Aosta, in
modo parallelo allo "staff" che è cresciuto a livello europeo,
perché per gestire tutte queste regole bisogna conoscerle ed essere
preparati a questo tipo di procedure -, c'è una grande
professionalità e forse è anche grazie a questa professionalità che
per questo settennio abbiamo avuto le risorse pari al periodo
precedente...
Caveri (UV)
- (fuori microfono) ... so che ti
dispiace...
Squarzino (Arc-VA)
- ... ho detto che anche questa
professionalità ha permesso al Presidente di arrivare con le carte
in tavola al tavolo della contrattazione. Se lei non poteva
presentare una programmazione seria e secondo i canoni dettati
dall'UE, lei avrebbe avuto meno possibilità di incidere
politicamente; non voglio togliere nessun merito al nostro
Presidente, ma voglio riconoscenza anche agli staff tecnici.
Quello che, a nostro avviso, è uno dei limiti di questa
programmazione è il fatto che ogni programma, ogni linea di azione
sembra agire indipendentemente dall'altra, come se fossimo davanti
più a un insieme di idee che camminano collateralmente, che non a
progetti che si integrano. Se analizziamo i progetti che sono stati
presentati si ha questa sensazione; tra l'altro, lo stesso
Presidente lo ha fatto notare quando dice: "la prossima
programmazione bisogna cambiare metodo, bisogna concentrarsi su
alcuni grossi progetti". Condivido questa affermazione, ma non sono
riuscita a vedere nella programmazione - penso alle deliberazioni
n. 518 e n. 519 che ieri il Consiglio ha votato - questa unitarietà
di intenti, perché continuano ad esserci progetti separati uno
dall'altro. Soprattutto mi sembra che, al di là di questa
programmazione ancora settoriale, ci siano degli elementi che sono
all'interno del comportamento delle persone, delle istituzioni e
della società nostra, che creano difficoltà all'esplicarsi di
questi progetti e non sono io a dirlo, ma dai documenti emerge
chiaramente! Si dice che il problema non è solo questione di soldi:
nel presentare un tipo di progetto si dice: "sì questo va bene,
sono 26 i Comuni valdostani coinvolti", ma tale obiettivo è
realizzabile solo unendo le forze, "elaborando strategie comuni e
complementari, garantendo la partecipazione locale e dando vita a
nuove sinergie".
Ci si rende conto che non è sufficiente elencare progetti, ma
farli animare, farli accettare e vivere dal basso, e questo è
difficile perché si dice nei documenti che la Valle d'Aosta ha un
obiettivo ambizioso che è quello di far avanzare questa Valle e si
precisa: "la presenza di istituzioni pubbliche fortemente motivate
a favorire lo sviluppo di nuove attività di eccellenza costituisce
un elemento di vantaggio, anche in ragione delle risorse che si è
in grado di mobilitare, pur presentando rischi connessi alla
tentazione di un eccessivo dirigismo e alla conseguente
deresponsabilizzazione dei principali attori del tessuto
socioeconomico". C'è questo elemento di crisi, un elemento
comportamentale, culturale e sociale insieme, che rallenta i
processi che si intendono portare avanti; d'altra parte ci si mette
insieme se si è obbligati a farlo, oppure perché si condivide un
motivo di crescita di questa Valle in una certa direzione. A mio
avviso, non emerge tanto dalla descrizione delle azioni, ma dalla
descrizione dei risultati, che per lo più non vediamo. Questo
documento avrebbe dovuto fare una sintesi dei risultati ottenuti
nella programmazione precedente. Sì, in alcuni casi ci sono dei
dati, ma tutto il problema che riguarda l'occupazione,
l'imprenditorialità, se avessimo la pazienza di confrontare il
progetto 2001-2006 e 2006-2013, troveremmo le stesse identiche
finalità! Possibile che non sia cambiato niente? Possibile che non
si sia riusciti ad incidere?
Cosa fa la Valle d'Aosta nell'utilizzare queste risorse, quali
sono i passi in avanti che sta facendo? Sull'occupazione è
difficile trovarli, la crisi industriale lo sta a dimostrare,
eppure sono convinta che l'essere inseriti nell'Europa ci dà dei
grandi "atouts". Faccio un esempio in un campo che mi è congeniale:
quello dell'istruzione e della formazione. I dati nella relazione
che ieri è stata approvata e che fa da sfondo ai programmi, sono
preoccupanti. Il tasso di non conseguimento della scuola
dell'obbligo e della scuola superiore è elevato, i quindicenni
valdostani hanno un tasso di non conseguimento della scuola
dell'obbligo del 7,9% contro il 3,8% del Nord-Ovest e il 2,3%
dell'Italia, come pure sono molto bassi i tassi di partecipazione
alla scuola media superiore, inoltre sebbene si osservi un
miglioramento di questi indicatori di circa 5 punti percentuali
rispetto all'anno scolastico 2001-2002, i divari sfavorevoli alla
nostra Regione si sono mantenuti nel tempo; infine, anche i dati
relativi all'abbandono scolastico, pur registrando dei
miglioramenti, risultano peggiori di quelli medi italiani. Sì,
abbiamo visto mettere delle risorse per quanto riguarda la
dispersione scolastica, ma vorrei sollecitare l'Assessore alla
pubblica istruzione perché se fare questi progetti ci costringe
quasi a descrivere la nostra realtà, poi deve anche aiutarci a far
fare un passo in avanti. La dispersione scolastica non la si supera
solo facendo dei corsi per chi abbandona la scuola, ma la si
supererebbe meglio incidendo direttamente sulle modalità con cui la
scuola lavora. Faccio un esempio concreto.
Sempre fra i progetti che sono indicati fra i progetti positivi
c'è quello sulla dispersione scolastica, il bullismo..., e se si va
a vedere nella banca dati della Regione ci sono una serie di studi
sul Gervasone la cui conclusione è nel senso della predisposizione
di un progetto educativo rispetto alla situazione attuale. Rispetto
a questa problematica cosa facciamo, noi, per dare una risposta a
quei problemi e come utilizziamo quelle risorse? Mi sembra che ci
sia ancora molta strada da fare, e prendo un altro esempio ancora:
nell'Europa delle lingue la Valle d'Aosta credo che abbia un posto
molto importante e la stessa apertura all'Europa ci ha aiutati a
passare da una situazione di bilinguismo a una situazione di
plurilinguismo. Questo è un arricchimento per la Valle d'Aosta,
quindi la nostra Regione collocata dentro l'Europa recepisce degli
stimoli, che poi l'aiutano ad approfondire le sue specificità e a
individuare progetti educativi originali: questa, a mio avviso,
dovrebbe essere la linea da seguire in ogni settore.
C'è poi da chiedersi - lo vedremo in un'altra occasione - come
questo progetto originale di scuola riesca a servire ai ragazzi, ma
per dire come potremo fare molto per l'Europa quando siamo capaci
di accettare le sfide europee nei vari settori. Se fossimo capaci
di ripensare le nostre specificità alla luce di queste nuove
richieste, potremmo esprimere un'identità regionale che diventa
molto più ricca, nel senso che è un'identità regionale, italiana ed
europea, perché dentro il suo vissuto ha inglobato certi stimoli
europei e li ha ripresentati in modo originale, costituendo un
grosso modello per l'Europa. Secondo me, questa dovrebbe essere la
grossa scommessa che potremmo fare; se non facciamo questo, la
partecipazione ai progetti europei si limita semplicemente a
utilizzare delle risorse, ma queste prima o poi scompariranno;
queste stesse risorse, se non sono accompagnate da una
consapevolezza di essere persone che hanno un grosso patrimonio
culturale, che non si spaventano nel confrontare il proprio
patrimonio con gli altri patrimoni culturali, accettano la sfida,
ripensano al proprio patrimonio e lo elaborano con proposte diverse
diventano perdenti: questa è la grossa scommessa che viene chiesta
alla Valle d'Aosta. Non so se saremo capaci di farlo, ma questo è
possibile ed è da fare!
In questa ottica noi diventiamo più attenti alle diversità degli
altri, cioè vogliamo giustamente che in Europa siano rispettate le
nostre specificità, ma lo stesso atteggiamento l'abbiamo o dovremmo
averlo con tutte le altre diversità che ci sono in Europa, dato che
anche queste hanno diritto come la nostra di esprimersi. Ecco la
nostra scommessa: in questo confronto di identità e specificità
tutti possono uscire arricchiti se ci riconosciamo in alcuni valori
come cittadini europei. È chiaro che più aumenta la consapevolezza
di cittadinanza europea in cui sono presenti le nostre identità
personali, meno diventa importante affermare la nostra identità
personale. Sarei contenta se la festa dell'autonomia, come tutti i
momenti in cui si afferma l'identità valdostana fossero
accompagnatati con eventi ed esperienze che fanno vedere come le
due identità sono collegate l'una all'altra e come nell'identità
europea la stessa autonomia della Valle d'Aosta acquista
consapevolezza e valore. In questo senso condivido l'auspicio
finale del Presidente Caveri e ho cercato di interpretarlo in
questo modo: far sì che l'Europa diventi un elemento del nostro
agire e vivere quotidiano, altrimenti questo momento celebrativo
che si vuole una volta all'anno correrebbe il rischio di essere
solo un momento di gloria per qualcuno..., di dire le proprie idee
sull'Europa - che non interessa tanto alla maggior parte della
gente -, comunque un momento che non incide nelle scelte politiche
e nelle scelte quotidiane.
Si dà atto che, dalle ore 11,42, presiede il Vicepresidente
Fiou.
Presidente
- La parola al Consigliere Lavoyer.
Lavoyer (FA)
- Alcune brevissime considerazioni più di
carattere politico. Come è stato detto da tutti coloro che sono
intervenuti, l'Europa, pur facendo emergere nuove potenzialità
produttive e nuovi mercati, per lo più, invece di eccitare
l'intraprendenza imprenditoriale, più volte tende a scompigliare
questo fronte inducendo alcuni ad invocare nuovi protezionismi,
altri a battere la rotta più rischiosa della visione solo
finanziaria di "business" dei problemi, che invece sono anzitutto
politici; quindi l'economia rischia di soppiantare la politica e la
finanza di soppiantare l'economia stessa.
La velocità del gioco finanziario, soprattutto nel settore della
Borsa, ha soppiantato la solidità degli investimenti meditati. Le
licitazioni internazionali hanno soppiantato i mercati locali;
l'economia intangibile ha soppiantato l'economia tangibile. Le
piccole realtà come la nostra in questo contesto rischiano di
essere schiacciate dalla globalizzazione.
"Nessun vento è
favorevole"
- dice Seneca -
"per il marinaio che non sa dove
deve andare"
.
Ecco, il problema della Valle d'Aosta è dove si vuole andare.
Come "Fédération" riteniamo che l'Europa sia una grande
opportunità, soprattutto se sapremo trasformare i punti di
debolezza della Valle d'Aosta in punti di forza, grazie anche ad
una profonda revisione dell'autonomia e dello statuto speciale. La
ragione dell'autonomia speciale nel contesto europeo deve avere il
coraggio e la forza di essere riconosciuta e legittimata in questo
contesto, dove il nostro modello può essere utile a tutto l'arco
alpino, può essere utile con un confronto serrato che salvaguardi
la fragilità dell'economia di montagna rispetto ad una legislazione
europea tendente ad omogeneizzare tutto, rilanciando così la nostra
esperienza di Regione autonoma di confine. Può essere utile con una
valorizzazione del nostro ruolo propositivo di possibile
sperimentazione di modelli da esportare; quindi quelli che
all'apparenza potrebbero sembrare punti di debolezza del "sistema
Valle d'Aosta", li possiamo trasformare nel contesto europeo in
punti di forza in quanto condizioni favorevoli al benessere, come
l'ambiente alpino, un'estesa opera di infrastrutturazioni sul
territorio, la presenza umana diffusa e capillare.
Sfruttando in modo corretto questo nostro patrimonio ambientale
all'apparenza ostile a qualsiasi progetto di sviluppo, possiamo
invece puntare su vocazioni forti da sviluppare ed esportare come
modello, creando quelle sinergie con Regioni e realtà simili alla
nostra. Sono le vocazioni al piccolo e di qualità, le vocazioni al
mantenimento di una montagna viva, la vocazione al benessere legato
ad un "habitat" naturale. Tutto ciò al fine di fare fronte comune
per salvaguardare questa ricchezza utile a tutti con un'azione in
particolare che deve mirare al rilancio della montagna, favorendo
il radicamento della popolazione con la creazione sul territorio di
servizi, strutture, lavoro, distribuiti e diffusi per mezzo anche
della valorizzazione di piccoli centri turistici di montagna. Tutto
ciò la Valle d'Aosta in questi anni è riuscita a fare grazie alla
sua autonomia speciale: ecco il ruolo centrale che questa nostra
piccola Regione può giocare nel contesto europeo e recitare in
maniera costruttiva e come modello da esportare.
Presidente
- La parola al Consigliere Lanièce.
Lanièce (SA)
- La "Festa dell'Europa" deve diventare un
momento di riflessione e di dibattito sull'importanza dell'UE che,
seppure fra alcune difficoltà, ricopre un ruolo di rilievo nella
vita politica delle istituzioni nazionali e regionali e anche un
momento di approfondimento sul profondo significato di essere
cittadini europei. Inoltre questa ricorrenza ci permette di
esprimere alcune valutazioni sullo "status" del progetto
europeo.
Più volte il nostro Consiglio è stato chiamato a discutere e ad
approvare documenti sulle problematiche europee, e credo che sia
positivo il fatto che questi documenti hanno contribuito a tenere
viva l'attenzione della comunità valdostana sull'Europa. È da
questi documenti che sono partite concrete iniziative, ricordo
l'esperienza dell'"Europe Direct", finalizzate a fornire alla
popolazione valdostana maggiori informazioni sull'Europa. È vero
che forse le dinamiche europee possono escludere ed emarginare una
piccola comunità come la nostra, oppure esaltarne le potenzialità.
Da cosa dipende il realizzarsi di una o dell'altra possibilità?
Solo dalla nostra capacità di dare una risposta istituzionale seria
e coerente. Dobbiamo pertanto preoccuparci che le iniziative
europee non siano frammentarie o propagandistiche, ma proposte e
attuate seguendo un preciso progetto. Oggi siamo di fronte a questo
importante progetto; infatti, l'approvazione della legge
comunitaria è un passo importante nella costruzione di un ruolo
diretto e serio della nostra Regione rispetto alle dinamiche
europee e internazionali.
La vocazione europea della Valle d'Aosta è innegabile ed è alla
dimensione europea che la nostra Regione guarda per non chiudersi
in sé stessa, ma per aprirsi ad una circolazione culturale, nella
quale la sua storia e la sua dignità culturale e linguistica si
sentano finalmente valorizzate. La vocazione europea della Valle
d'Aosta è innegabile, non possiamo non dirci "Europei"; quando
l'Europa era poco più che un sogno, quando l'Europa era ancora
profondamente segnata dalle ferite dell'ultimo conflitto, e prima
ancora quando era consumata dal cancro dell'odio nazionalistico,
alcune delle voci più autorevoli che si fecero sentire erano le
nostre. La speranza di costruire il federalismo e la democrazia
coinvolse tutti i popoli dell'arco alpino, attraverso l'impegno di
Emile Chanoux e di Federico Chabod e le più belle lezioni
universitarie sull'idea di Europa le fece Federico Chabod
all'Università della Sorbona di Parigi. Altri personaggi importanti
per la costruzione dell'Europa - fra cui il federalista Guy Héraud,
il filosofo Alexandre Mare, ma anche Adriano Olivetti - ebbero un
ruolo nella nostra piccola Regione. Non intendo spostare
artatamente il quadro di riferimento culturale e storico e
sostenere una qualche centralità della Valle d'Aosta rispetto
all'Europa, ma è chiaro che all'Europa i Valdostani hanno creduto
prima di altri, e quando i Valdostani credevano già che il loro
futuro sarebbe stato migliore solo in una dimensione europea, altri
balbettavano appena le parole europeiste. Per questo non possiamo
non dirci "Europei", anche se può sembrare strano che un popolo
così piccolo non tema che in una dimensione più ampia gli sia
impossibile sopravvivere come popolo.
In realtà nell'Europa alla quale guardano i Valdostani ci sono i
popoli di lingua francese che rappresentano una unità culturale
importante, presente in alcuni Stati: Francia, Belgio, Andorra, la
stessa Italia. Nell'Europa alla quale guardano i Valdostani c'è
ancora forte e coerente la storia di quella Savoia divisa solo da
150 anni, ma per 8 secoli unità politica e culturale di grande
ruolo. Nell'Europa alla quale guardano i Valdostani c'è quella
dimensione geo-linguistica dell'area di diffusione della lingua
franco-provenzale che comprendeva ampi territori francesi, italiani
e svizzeri. Nell'Europa alla quale guardiamo c'è tutta la
dimensione dei popoli alpini, un tempo "cerniera" fra gli Stati,
oggi realtà libera nella quale forti restano le connotazioni
specifiche identificate come minoranze. In questa Europa c'è anche
un'area di ampio riferimento della nostra piccola comunità walser,
la cui storia attraversa altri territori di questa Europa. I segni
storici che legano la Valle d'Aosta all'Europa sono considerevoli:
i ritrovamenti dell'area di Saint-Martin de Corléans testimoniano
un grande passato e i reperti romani ci ricordano la grandezza di
una Aosta romana, che era la via di transito primario verso le
Gallie e quella sorta di unità europea disegnata dalla allora
civiltà romana.
Oggi, parlare di Europa, per alcuni è diventato solo un discorso
di opportunità economica e politica; se così fosse, noi Valdostani
dovremmo essere meno entusiasti dell'Europa, che pone limiti alla
nostra autonomia, in particolare ad alcune prerogative che la
nostra Regione aveva ottenuto dall'Italia - penso ai famosi "buoni
benzina" - e a tutta una serie di dinamiche interne che l'Europa
non favorisce. Dobbiamo attivarci perché l'Europa si accorga di non
"essere piatta", ma di avere una dimensione alpina alla quale non
si possono applicare le stesse regole che valgono per l'agricoltura
delle grandi pianure centrali. Dobbiamo batterci affinché le
autonomie locali abbiano spazio e dignità, altrimenti l'Europa
vivrà insanabili tensioni interne e molti potranno credere che il
loro futuro potrebbe essere migliore al di fuori dell'Europa, come
hanno creduto che lo potesse essere al di fuori del loro Stato di
appartenenza.
È un problema di democrazia: non dobbiamo costruire una Europa
dove qualcuno si senta escluso, soprattutto quando è portatore di
un'identità storica e culturale peculiare. In quanto cittadini di
una comunità con forte senso della propria identità, dobbiamo
affermare alcuni principi che consideriamo valori basilari
dell'Europa, dobbiamo essere capaci di affermare un principio
moderno di identità, specificità, diversità. Siamo portatori di una
diversità che ci accomuna a tanti altri popoli europei: la
diversità dei popoli alpini. Una politica europea che non sappia
valorizzare le Alpi e la vita dell'uomo sulla montagna non
contribuisce a creare l'unità europea. Occorre pertanto agire, al
fine di dare soluzioni al problema delle zone di montagna, occorre
arrivare ad una consacrazione giuridica delle specificità delle
zone di montagna per la salvaguardia e la valorizzazione
dell'inestimabile patrimonio naturale e culturale, che esse
rappresentano, ma per giungere a ciò occorre partire
dall'individuazione di una definizione condivisa di territorio di
montagna che permetta di riconoscerne le specificità territoriali,
culturali, sociali, economiche. Forse noi Valdostani, più di altri,
abbiamo la responsabilità di essere portatori di un messaggio di
unità nella diversità, perché non abbiamo l'ambizione di imporre
una nostra economia o nostri interessi particolari, ma abbiamo solo
l'ambizione, la speranza e il diritto di continuare ad essere noi
stessi, anche in Europa. Dobbiamo esercitare la nostra
responsabilità e la nostra vocazione europea portando avanti un
vero progetto di unità nella diversità.
L'obiettivo da perseguire è quindi quello di costruire una
Europa che rispetti la libertà e l'identità di ciascuno dei popoli
che la compongono, perché solo l'unione dei popoli può garantire
all'Europa un futuro certo e importante. Le realtà regionali devono
essere prese in considerazione perché con le loro tradizioni e i
loro valori rafforzano la coesione. Infatti le Regioni portano un
valore aggiunto all'integrazione europea perché contribuiscono a
rafforzarne l'unità nella diversità. È essenziale che i Governi
europei e le istituzioni europee abbiano un atteggiamento nuovo e
più rispettoso dell'autonomia territoriale e l'UE deve rendersi
conto che le singole identità non possono essere cancellate,
altrimenti rischia di trasformarsi in un albero che si inclina su
sé stesso perché privo di linfa. L'Europa è e sarà l'Europa delle
diversità, dell'unità nella diversità.
Certo che la nostra Regione dovrà mostrarsi capace, anche nel
disegnare il proprio nuovo Statuto di autonomia, di assumere ruolo,
specificità e diritti in Europa, altrimenti vedrà diminuire le
proprie competenze in Italia, senza assumerne alcuna a livello
europeo. Il nostro Statuto dovrà essere scritto come un patto
raggiunto, da un lato, con lo Stato e, dall'altro, con l'Europa;
questo è il mandato che il popolo valdostano affida a chi sta
disegnando la nostra nuova autonomia valdostana: un nuovo Statuto
della Valle d'Aosta europea.
Ma l'Europa di cui stiamo celebrando una sorta di compleanno
istituzionale è ancora in grado di evocare quel "sogno" di pace e
prosperità alla base di uno dei più grandi successi politici e
sociali della storia contemporanea? L'Europa è parte integrante
della vita dei cittadini europei che hanno scelto di unirsi con un
processo pacifico, condiviso e graduale, e non per mezzo di una
guerra; critiche e riserve non mancano, ma oggi i cittadini dell'UE
godono dei vantaggi di un mercato unico, dove è stata realizzata la
libera circolazione delle merci e delle persone, la moneta comune,
e dove sono in vigore elevati standard sociali: un esempio per il
mondo intero che guarda al nostro sistema di tutele sociali e di
libertà come ad un esempio e ad un sogno. A questi traguardi si è
arrivati grazie alla creazione della Comunità europea del carbone e
dell'acciaio e ai trattati di Roma siglati nel 1957; questi hanno
cambiato definitivamente il corso della nostra storia, e di lì è
partito il cammino di pace e di democrazia che è dilagato fino a
contagiare beneficamente quasi tutto il continente.
La condivisione di parte della sovranità nazionale è stata la
vera svolta, frutto di coraggio e lungimiranza nel segno della
volontà di pace di Paesi che si erano combattuti in due conflitti
devastanti. L'unità europea ha neutralizzato i fantasmi della
guerra e permesso all'Europa di diventare parte integrante di un
sistema di relazioni internazionali governato dalla legalità. La
forza del progetto europeo è stata quella di rafforzare attraverso
riforme tra Stati il proprio peso democratico e basare la propria
legittimità sulla fiducia accordata dai cittadini. Di fronte però
ai dubbi e al rifiuto che questo processo ancora solleva, è
fondamentale che le istituzioni rappresentino un progetto di
società dinamica inclusiva, capace di crescere con un modello di
sviluppo sostenibile in termini energetici e ambientali: in questo
senso le recenti prese di posizione in materia di cambiamento
climatico e politica dell'energia hanno mostrato che l'UE è oggi
all'avanguardia anche su queste tematiche, un punto di riferimento,
un traino mondiale. Allo stesso tempo l'UE sta attraversando una
fase politicamente delicata, in cui deve affrontare nuove sfide
dettate dalla globalizzazione e dalle spinte contrarie al processo
di integrazione.
Il contesto internazionale acuisce la necessità di un'unione
politica che sia all'altezza di quella economica. Il prezzo
dell'inerzia è il declino del progetto di una Unione europea
federale, che solo unita e politicamente forte può gestire il
proprio futuro e il proprio ruolo sulla scena mondiale; ma una
Europa più forte non si potrà costruire solo attraverso i negoziati
dei Governi nazionali e le istituzioni di Bruxelles. In una Unione
composta da 27 Paesi il metodo comunitario fa fatica a portare
avanti i grandi cantieri economici e sociali, di cui abbiamo
bisogno. Per questo è fondamentale una nuova ondata di
democratizzazione politica dell'UE. L'elezione diretta del
Parlamento europeo, il rafforzamento dei suoi poteri hanno
accompagnato i processi economici degli anni '90; ora, dopo il "no"
francese ed olandese alla Costituzione europea e di fronte
all'"impasse" seguito al processo di ratifica, è importante
rilanciare l'Europa sul suo versante politico e democratico.
Penso che quello di cui abbiamo bisogno è un'Europa aperta e
trasparente, capace di chiedere democraticamente la fiducia dei
propri cittadini. Sarebbe opportuno quindi chiedere ai cittadini
un'opinione sul futuro dell'Europa e sarebbe auspicabile farlo
indicendo un referendum consultivo in contemporanea in tutti i
Paesi membri, in occasione delle prossime elezioni del Parlamento
europeo, chiedendo a 500 milioni di persone di esprimersi. Non
nascondo che si possano correre dei rischi a seguire questo
cammino, ma è importante che i cittadini e gli Stati europei
sappiano chi vuole un'Europa più efficace e più rappresentativa e
chi, invece, preferisce rallentare la macchina
dell'integrazione.
Dobbiamo riaccendere le passioni che l'integrazione europea ha
saputo suscitare in passato ed essere in grado di parlare alle
nuove generazioni, cresciute con la possibilità di viaggiare,
studiare, lavorare liberamente in Europa, che forse danno per
scontata questa prospettiva, e invece potrebbero partecipare e dare
ulteriore spinta al processo di rafforzamento, perché è soprattutto
ai giovani cittadini europei, a coloro che fra 50 anni si
ritroveranno a celebrare i 100 anni di questo patto stipulato a
Roma, che dobbiamo augurare di vedere realizzato "il sogno
europeo".
Si dà atto che, dalle ore 12,18, riassume la presidenza il
Presidente Perron.
Président
- La parole au Conseiller Sandri.
Sandri (GV-DS-PSE)
- La giornata del Consiglio regionale
dedicata all'Europa è una giornata storica, questa è una seduta
storica del nostro Consiglio e penso che tutti siamo impegnati
degnamente a celebrarla. Mi vorrei però differenziare dalle parole
di tanti colleghi, molto condivisibili per certi aspetti, ma un po'
celebrative e ripetitive sui grandi concetti dell'Europa, perché se
crediamo all'Europa occorre avere l'onestà intellettuale di vedere
luci e ombre di questo processo, ma anche luci e ombre dell'Europa
in Valle d'Aosta, di come la utilizziamo.
Per tener conto del significato dell'Europa credo che si debba
partire da una revisione di quello che è stato il secolo breve. Il
XX secolo è stato un secolo di lutti, di guerre, il secolo della
"Shoah", il secolo dei grandi disastri della Jugoslavia e di altri
Paesi del "Terzo Mondo". Se c'è stato un significato fondamentale
dell'Europa non è stato - come ha detto il Presidente Caveri - che
gli universitari vanno in giro per l'Europa o il fatto che
"les
marchandises peuvent voyager libres dans les différents Etats",
non è l'adozione dell'euro, men che meno una valutazione generica
dei valori dell'Europa piuttosto che dell'essere a 27. Questi sono
i dati fondamentali che il Presidente ci ha detto, ma io credo che
ce ne sia uno più importante di tutti: la pace. La pace è in Europa
perché da quando c'è l'UE, anzi già prima con la "CECA",
l'"EURATOM"..., noi non abbiamo più avuto guerre fra gli Stati che
hanno aderito a questo nuovo soggetto istituzionale.
Dobbiamo allora vedere l'Europa come un grande baluardo contro
la guerra e per la pace; la festa del 9 maggio è una festa per la
pace; grazie alle istituzioni europee pensate in due Nazioni, come
la Francia e la Germania che in 2 secoli si erano combattute quasi
ogni 20 anni per la gestione dei territori di frontiera, ricchi di
carbone e di ferro, non hanno più fatto guerre da 60 anni. Non è un
caso che Robert Schuman, Ministro francese, nel momento in cui si
insediò al Governo, fece la proposta proprio del carbone e
dell'acciaio, perché era lì il contenzioso fra Germania e Francia,
ma oltre alla risposta positiva di Adenauer, arrivarono le risposte
positive del Lussemburgo, del Belgio, dell'Olanda e dell'Italia, e
lì si iniziò. Dobbiamo dire grazie a Schuman, un francese dalle
evidenti origini tedesche, se abbiamo potuto avere 60 anni di pace,
ma per costruire altri 60 anni di pace dobbiamo avere presente il
concetto che prima di tutto l'UE è una unione per la pace. Un
grazie a Robert Schuman, un grazie a Paul Henry Spaak, belga, a
Konrad Adenaeur tedesco, ad Altiero Spinelli e Alcide de Gasperi,
italiani; casualmente tutti rappresentanti di Paesi che avevano
pagato, nella II guerra mondiale, uno straordinario prezzo dal
punto di vista di guerre civili, di morti e di lutti nei loro
stessi Paesi.
Vediamo che il cammino dell'Europa a 27, e speriamo che sia a 28
con la Turchia e quant'altro, è un cammino positivo per la pace:
questo è un grande obiettivo che ci dobbiamo porre e non dobbiamo
sottoporre l'idea di Europa solo ai programmi economici, allo
sviluppo rurale, alla contabilità spicciola. Dobbiamo vedere una
Europa che sia sempre più politica negli affari esteri e nelle
relazioni internazionali a livello unitario, volta alla costruzione
della pace in tutti i continenti. Occorre una Europa che vada
avanti nel campo della coesione sociale, perché solo la riduzione
delle troppo ampie differenze di benessere, fra i Paesi e nei
Paesi, possono ridurre i rischi di conflittualità locali e il
disagio delle popolazioni. Un'Europa sociale, e questo sarà ancora
più forte e convincente se sapremo allargare l'UE non solo agli
altri Paesi dei Balcani o dell'Est europeo, ma anche alla costa sud
del Mediterraneo, perché è proprio attraverso l'espansione dell'UE
che passa l'allargamento della pace e l'esempio positivo che questo
continente porta all'umanità.
Credo che si debba rimarcare il carattere eterogeneo dell'Europa
contro le devastazioni dell'utopia dell'omogeneità razziale,
dell'omogeneità etnica e politica che aveva distrutto, nel XX
secolo, importanti Nazioni come la nostra o la Germania o la
Spagna, contro queste utopie dell'omogeneità. Occorre saper vivere
in modo eterogeneo fra diversi, superare il concetto del sangue per
adottare il concetto del suolo, perché l'Europa sia fatta
indipendentemente dal colore della pelle, dalle origini, dal sesso,
della lingua, dallo stato sociale e quant'altro possa essere una
differenza. Se questo è il nostro obiettivo, dobbiamo prendere atto
che il bilancio che ci viene oggi presentato è un bilancio a luci,
ma anche a tante ombre.
La prima ombra è quella che in un processo più grande, che è
quello dell'Europa, in cui le Regioni devono svolgere un ruolo
importante, ma in cui ognuno deve saper svolgere un ruolo di
coesione, di collante, interpretando correttamente il proprio
ruolo, una certa vena nazionalista dall'attività della Regione
Valle d'Aosta si intravede, sempre questo giocare sul fatto che
siamo non più solo una Regione autonoma, ma anche un piccolo Paese,
un tentativo di portare l'identità valdostana che è una ricchezza,
come una divisione.
Partiamo allora proprio dall'analisi del documento. Gli accordi
di cooperazione, al posto di identificare un percorso che valorizzi
la nostra Regione come capace di collaborare con le Regioni
limitrofe, di fare rete rispetto all'ambiente alpino, va a cercare
una serie di realtà simili per fare una sorta di sindacato delle
piccole patrie, che ancora non sono diventate nazioni, per fare una
specie di sindacato delle autonomie speciali, che può essere
positivo, se visto all'interno di un'articolazione dell'Europa e
degli Stati nazionali che sono stati infinitamente ridimensionati e
quindi che non devono fare più paura. Invece c'è questo piccolo
sfasamento. Allora apriamo la prima pagina: al posto di vedere
delle cose concrete vediamo gli accordi con la Communauté française
de Belgique, perché non lo abbiamo fatto con la Flamande, che
poteva essere più interessante dal punto di vista economico, visto
che sono più forti. Se imparassimo il tedesco, o l'olandese che ne
è una variante, magari era più interessante... il voivodato di
Warmia e Mazuria, la provincia dello Zen Yang, il Canton del
Jura...
(interruzione del Presidente della Regione, fuori
microfono)
... Presidente, se vuole richiamare il Presidente a mantenere la
calma... sarebbe bene! Non sto dicendo che è colpa del Presidente
Caveri o del Consigliere Sandri, prendo atto che è così.
È interessante come questi passaggi non siano passaggi casuali,
perché si arriva, non dico al ridicolo, ma non tanto distante,
quando si parla delle isole Äland in Finlandia, cito dalla
relazione:
"sono emerse numerose affinità fra il nostro
territorio e quello delle isole finlandesi".
Capisco che ci
possa essere un'affinità dal punto di vista politico fra la Regione
e le isole Äland, ma che ci siano delle affinità fra il nostro
territorio e quello delle isole Äland... è chiaro che qua emerge,
quasi psicologicamente, il concetto dell'isola della Valle d'Aosta,
una Regione che parte dal "puzzle dell'Europa" e viaggi non si sa
bene né dove né come! Questa è una cosa grave, non tanto perché c'è
questo nazionalismo, ma quanto perché rischia di danneggiare la
capacità della Valle d'Aosta di essere in relazione con gli altri,
perché gli altri non sono mica lì a stare a guardare noi, come ci
comportiamo e a tenerne conto comunque! Loro sono disponibili a
collaborare con delle istituzioni che sono capaci di essere in
relazione, sapendo il ruolo che possono svolgere. Questo è un breve
"excursus" di cui faremo ulteriori approfondimenti nei prossimi
mesi; saranno poi gli elettori a dare il loro giudizio.
Qualche luce merita di essere riconosciuta, in particolare ne
trovo una che credo vada a merito della collega Viérin, che se n'è
assunta la maternità e che la sfoggia con grande credibilità: sono
le attività fatte dalla cooperazione allo sviluppo, la solidarietà
internazionale e l'aiuto umanitario. La prima di queste attività,
pagina 64 lett. a), è il Centro polifunzionale Oujda, in Marocco, e
credo che questo sia un bellissimo segnale verso una terra che sta
dando un grande contributo in termini di lavoro e di presenza alla
nostra Regione, ma anche a livello di intelligenza. Credo che ci
sia una grande componente di creatività che viene portata da questa
gente e credo che questo intervento sia positivo, così come non si
possono non dire positivi tutti gli altri interventi in Congo o in
Senegal o in Madagascar o in Bielorussia e da altre parti. Questo è
un fatto positivo, mentre meno positivo è il bilancio per quanto
riguarda la francofonia. Non voglio tornarci in questa sede, ne
abbiamo già parlato altre volte, è una roba talmente stereotipata e
talmente ripetitiva e senza più alcun significato, perché la
francofonia in Valle d'Aosta non è difesa dal Governo, e lo abbiamo
dimostrato con la questione della televisione digitale; credo che
queste attività siano attività di tipo turistico, che consentano
non solo a qualcuno di noi di andare a fare un po' di turismo
politico-internazionale, ma anche a tutta una serie di
corrispondenti di altre Assemblee della francofonia di venire a
fare un po' di turismo in Valle d'Aosta. È certo che lo sviluppo
del turismo in Valle d'Aosta meriti un impegno, ma non utilizzando
tale tipo di strumenti!
L'ultima riflessione che vorrei fare è sulla Valle d'Aosta e
l'Europa per quanto riguarda le strutture dell'Amministrazione
regionale, che sono asservite a tenere in piedi i rapporti con
l'Europa. Devo dire che una grossa limitazione nella nostra
attività è il problema di una struttura che ci consenta di poter
vedere le bozze di direttive quando ci vengono mandate. C'è
un'ossessione che colpisce tutti i Consiglieri, soprattutto quelli
della I Commissione... che si chiama Pollano, è un efficientissimo
funzionario della Presidenza del Consiglio, che ogni settimana ci
manda dei "file" mostruosi con dentro di tutto e di più, in tutte
le lingue... ma non c'è nessuno in Italia, lo dico ai nostri
Parlamentari e al nostro Presidente della Regione, che preveda
un'istruttoria, che dia una sistemazione a questi prodotti, in modo
che possano essere valutabili da dei "poveri Consiglieri" come
siamo noi? Non credo che il Consiglio regionale della Valle d'Aosta
debba assumersi l'onere di mettere in piedi una struttura che
faccia questo lavoro. Invece sarebbe opportuno che a livello
centrale lo Stato mettesse a disposizione dei Consiglieri regionali
un materiale più ordinato. Di fatto questo rende il processo
ascendente assolutamente inattuato e inattuabile! Uno sforzo
collettivo per far presente questa situazione credo che si possa
fare.
C'è poi una questione molto grave rispetto al fatto che l'Europa
e tutto quello che è legato alla direzione e alle unità operative,
non sono neanche riuscito a capire bene quante e quali siano: c'è
la Direzione delle politiche e programmi comunitari e statali, ci
sono vari passaggi, di cui fra l'altro è interessante citare in
questo momento l'incaricato di Direttore delle Direzioni politiche
e programmi statali e comunitari che è in aspettativa sindacale. Ci
sono tutta una serie di uffici, quello di Bruxelles, le varie
direzioni...
(nuova interruzione del Presidente della Regione, fuori
microfono)
... vedo qui: revoca dell'incarico di Direttore della Direzione
cultura conferita al sig. Guido Corniolo..., e poi conferimento
allo stesso dell'incarico di Direzione delle elezioni politiche e
programmi statali e comunitari, non so se c'è una deliberazione
successiva con cui è stato revocato... è stato revocato? Riserva
allo stesso di un posto vacante di qualifica... ecco, è stato usato
in qualche modo, il passaggio è avvenuto nel giro di poco tempo,
perché siamo fra il 6 agosto 2001 e il 23 settembre 2002... quindi
l'Europa spesso viene utilizzata per fare tutta una serie di
manovre dal punto di vista delle assunzioni o degli incarichi...
c'è un turbinio di incarichi, di gestione sulla gestione
dell'Europa che è fantasmagorico! Vi faccio un piccolo esempio: non
sono riuscito a tenere bene il conto, ma credo che all'Ufficio di
Bruxelles si siano succeduti almeno 5 o 6 dirigenti di tipo
diverso, nel senso fisico; è chiaro che diventa difficile per
quanto riguarda le istituzioni europee, quando si parla di Valle
d'Aosta, ma chi c'è oggi, ma c'è questo... poi cambia il Presidente
della Giunta, cambia di nuovo... c'è un'evoluzione molto
complicata!
Teniamo conto che nel coordinamento delle Regioni del
Centro-Italia, Toscana, Marche, Umbria e Lazio, c'è uno stesso
dirigente da 11 anni che fa punto di riferimento, ovviamente
assunto a tempo indeterminato... qui, invece, ci troviamo di fronte
a passaggi vari, chi arriva lì e poi viene portato ad Aosta, poi si
fa un concorso, poi va alla Presidenza della Giunta, poi è
spostato... Se andate a quel piccolo ufficio che è l'antenna
dell'Europa, vedete persone diverse da un anno fa; abbiamo un
numero di deliberazioni - le ho tutte qua - di incarico, revoca,
convenzione, consulenze, di tutto e di più... dopo 6 mesi ce n'è un
altro... Allora credo che questo sia un uso veramente spregiudicato
dell'Europa, cioè le divisioni europee sono diventate il posto dove
si può fare di tutto di più, ci si può muovere senza guardare ad
una strutturazione. Dovremmo, invece, avere degli uffici
dell'Europa con del personale strutturato, assunto per concorso,
che si vada a vedere chi ha le qualità e non che le qualità le
decida il Presidente della Regione e che si dia una stabilità alla
progettazione! Tanti di questi progetti sono stati fatti da persone
completamente diverse, abbiamo insegnanti di Torino,
dell'Università della Valle d'Aosta, società e cooperative che
hanno portato alla realizzazione dei documenti che abbiamo
approvato ieri sera e che stiamo ora commentando. Vi sono
spostamenti da Comunità montane, dal Comune di Aosta, da altri
incarichi... un turbinio di incarichi fantasmagorico!
Se crediamo allora all'Europa, e se crediamo alla credibilità
nel nostro impegno di Europa, lì bisogna mettere mano e bisogna
mettere la parola "fine" a un certo modo di comportarsi. Bisogna
essere trasparenti e prevedere una struttura, chiarirla in
Consiglio, prevedere un'articolazione, prevedere quali sono i
compiti che devono essere fatti dalla struttura, quali possono
essere dati all'esterno e bisogna che tutto questo sia fatto nella
totale correttezza. Quando si parla di "correttezza" bisogna essere
precisi. Ieri il collega Ferraris diceva una cosa giusta: bisogna
riconoscere le persone dalla storia personale, ma credo che la
storia personale sia un "pedigree" che deve essere messo in piedi.
Allora diventa difficile capire là dove ci sono quelle aree di
difficoltà per cui gli incarichi vengono dati un anno, 6 mesi, poi
queste persone ricompaiono negli organici con incarichi fiduciari a
più lungo tempo... non sono più consulenze, ma sono assunzioni
surrettizie e noi abbiamo, al 2° piano, in Via Festaz, tutta una
serie di posizioni che sono poco chiare quanto all'iter
dell'assunzione.
Già annuncio qui che nei prossimi giorni presenterò un progetto
di legge per ridurre la possibilità, a livello di Amministrazione
regionale, di assunzioni per chiamata dall'esterno o per
trasferimento da altre amministrazioni, se non all'interno di
posizioni di tipo apicale, perché l'aleatorietà di questi incarichi
porta a due cose gravi: ad un abuso di potere da parte del potere
che tiene sotto scacco i propri dirigenti e, fra l'altro, si fa
anche un autogoal, perché questi dirigenti gli diranno sempre
quello che lui si vuole sentire dire (errore clamoroso!); l'altra è
il discorso caro al collega Bortot, questo è un modo per fare del
precariato, di alto livello, ma sempre precariato. Questo modo di
fare non è un modo europeo, è un modo vecchio come il "cucco", è un
modo da XX secolo, per fortuna un secolo ormai passato, e se
vogliamo festeggiare oggi l'Europa dobbiamo cambiare quei metodi ed
essere efficienti ed efficaci, non solo nel rispetto delle regole,
ma nel rispetto della trasparenza delle procedure e
dell'organizzazione dell'Amministrazione regionale. Questa è una
sfida non facile, di cui capisco le difficoltà, perché non sempre
si ha la garanzia che con certe procedure rigide si ottengano
risultati di livello, ma è una sfida che tutti dobbiamo combattere
insieme, in quanto solo se si passa attraverso quel tipo di
assunzione, potremo avere dei quadri qualificati che ci possono
ogni tanto di dire di "no", ma è proprio quello che fa in modo che
io posso sbagliare, ma il Consiglio però non deve sbagliare e
questo lo può fare se i dirigenti non sono aiutati ad essere degli
"yes men", ma sono aiutati ad essere professionali al cento per
cento. La scommessa vale per tutti, non solo per la maggioranza
attuale, ma anche per quella che verrà, soprattutto se fosse di
tipo diverso.
Presidente
- La parola al Consigliere Vicquéry.
Vicquéry (UV)
- Il mio sarà un intervento breve, perché
mi ritrovo in pieno nella relazione del Presidente e del collega
Ottoz, così come in tanti interventi di buon livello che sono stati
pronunciati, stamani, sul tema dell'Europa.
Vorrei però esprimere un rammarico: da un lato, il fatto che
questa sessione europea sia un po' compressa all'interno
dell'attività ordinaria del Consiglio regionale e non ci permetta
di affrontare tanti temi che sono stati toccati dai colleghi oggi,
e nel contempo avanzo una proposta che faccio a me stesso come
Capogruppo, ma che estendo al Presidente del Consiglio e ai
colleghi Capigruppo, perché questa sessione europea nel prossimo
anno sia calendarizzata in 2 giornate lavorative, dove si possa
discutere non solo dell'attività svolta nell'anno precedente dal
Governo regionale e dal Consiglio regionale, perché rischieremmo di
fare una seduta ripetitiva. È infatti evidente che i programmi
iniziati hanno una valenza pluriannuale ed è difficile, di anno in
anno, iniziare e portare a termine programmi nuovi, ma che al
contrario la sessione europea serva perché il Consiglio esprima
delle proposte per gli anni futuri. Vorrei limitarmi a dire che la
migliore sintesi del concetto di Europa l'ha espressa una canonista
tedesca naturalizzata italiana che, intervenendo sul caso della
nuotatrice Laura Manaudou, che vuole trasferirsi in Italia per
tanti motivi, ieri, durante un'intervista radiofonica, ha espresso
il concetto che lei si sente europea, le sue radici sono tedesche,
il suo cuore l'ha portata in Italia ma lei si sente cittadina
europea. Io mi sento cittadino europeo e mi pare che tutti noi
dobbiamo sentirci cittadini europei, questa dovrebbe essere nel
futuro la "mission" che ci diamo come politici per far sì che i
cittadini ci seguano.
Riprendo anch'io chi ha salutato l'elezione del Presidente della
Repubblica francese, Sarkozy, come un momento molto positivo per il
rilancio dell'Europa. Sarkozy ha detto che tematiche di questa
importanza come l'adesione o meno all'Europa, la votazione della
Costituzione europea sono tematiche che spettano ai Parlamenti e
non al popolo, perché i sistemi referendari hanno una logica se
vengono inquadrati in contesti ben definiti. Condivido in pieno e
potrei traslare questo argomento anche in ambito regionale, ma non
voglio farlo. Ci sono argomenti sui quali i Parlamenti hanno
l'obbligo di intervenire. Saluto l'elezione del Presidente Sarkozy
come un rilancio dell'Europa che, se affiancata al pensionamento di
Blair, può rilevarsi importantissimo nella logica mondiale e della
globalizzazione dei mercati, perché rischieremmo di essere
schiacciati.
Il ruolo dell'Europa è quello di entità economica e culturale
molto importante e in questo contesto la nostra Regione che ruolo
può giocare? Nel documento che il Presidente ha presentato si
affrontano alcuni punti forti, riteniamo che il punto in assoluto
più importante sia il decollo dell'euroregione. Da anni parliamo di
euroregione, ma non ne parliamo solo in termini ideologici, ne
parliamo perché crediamo che si debba uscire dall'isolamento. Bene
il Consigliere Frassy, ieri, ha sottolineato questi aspetti
equivocando brillantemente sul termine "isola" e sul termine
"isolamento": rischieremmo di rimanere isolati, non solo in un
contesto italiano, ma in un contesto europeo se non avessimo la
capacità di uscire dai nostri confini.
Oggi mi pare che il momento sia importante per ringraziare i
padri fondatori della Valle d'Aosta, perché se oggi siamo qui, a
discutere di sessione europea, è perché abbiamo ottenuto
l'autonomia e ci confrontiamo in tutti i contesti come se fossimo
dei Parlamentari nazionali. Siamo solo dei Consiglieri eletti in
una piccola Regione, ma possiamo confrontarci in ambito APF, in
tanti altri contesti alla pari di Parlamentari di nazioni.
Ringraziamo i nostri padri fondatori, guardiamo all'avvenire in
senso positivo. Non voglio entrare nel merito del lavoro svolto,
che è ottimo, brillante, efficientissimo, per una volta siamo fieri
di quello che abbiamo fatto, perché in questo sessennio i fondi
sono stati tutti utilizzati, sicuramente abbiamo dovuto
improvvisare come è naturale quando si aderisce ad alcuni programmi
europei innovativi... sicuramente gli anni scorsi serviranno per
migliorare dal punto di vista organizzativo, Consigliere Sandri,
gli aspetti puramente gestionali del sistema, ma teniamo conto che
possiamo andare con la testa alta in tutti i contesti e soprattutto
a livello di Conferenza Stato-Regioni, dove la nostra Regione
risulta essere fra le migliori rispetto all'utilizzo dei fondi, sia
in termini quantitativi, sia in termini di qualità dei programmi
attuati.
Mi limito a dire che il prossimo anno vorrei utilizzare questa
sessione per discutere politicamente del ruolo della Valle d'Aosta
nell'ambito dell'UE.
Presidente
- Se non ho altri interventi, il Consiglio
prende atto della relazione.
Il Consiglio
Premesso che:
"L'articolo 4, comma 4, della legge regionale n. 16 marzo
2006, n. 8, concernente "Disposizioni in materia di attività e
relazioni europee ed internazionali della Regione autonoma Valle
d'Aosta" dispone che il Presidente della Regione presenti al
Consiglio regionale, nell'ambito di un'apposita sessione europea ed
internazionale, una relazione sulle attività svolte in attuazione
della citata legge regionale.
Si tratta di una relazione annuale che sintetizza le
principali attività in ambito europeo ed internazionale poste in
essere dall'Amministrazione regionale durante l'anno 2006.
Il Presidente della Regione ha presentato pertanto al
Consiglio regionale, riunito in sessione europea ed internazionale,
la relazione, ai sensi dell'articolo 4, comma 4 della legge
regionale n. 8 del 2006";
Prende atto
della relazione stessa.
Con questo sospendiamo i nostri lavori; il Consiglio è
riconvocato per le ore 15,30.
La seduta è tolta.
---
La seduta termina alle ore 12,57.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK