Consiglio Regionale della Valle d'Aosta - Oggetto del Consiglio n. 2322 del 6 dicembre 2006 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2322 del 6 dicembre 2006 - Resoconto
OBJET N° 2322/XII - Suite de l'examen de la loi de finance et
de la loi de budget pour l'année 2007. (Suite de l'examen des
annexes)
Presidente
- Riprendiamo la trattazione del bilancio.
Pagina 21. Pagina 22. Pagina 23. Pagina 24. Pagina 25. Pagina 26.
Pagina 27.
La parola al Consigliere Venturella.
Venturella (Arc-VA)
- Capitolo 6310: dato che avevamo già
fatto un'iniziativa sul depuratore della Valdigne... perché non
solo l'assestato 2006 manca, non vi è competenza per il 2007,
quando mi pare di aver capito dall'Assessore Cerise che doveva
essere tutto a seconda delle 2 scelte, "project financing"... e
doveva essere intorno al 2007 almeno l'inizio della procedura di
approvazione.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- I residui sono i fondi per pagare la
progettazione. Per quanto riguarda le prospettive, avevo anche
detto che eravamo in trattativa con il CELVA per vedere che genere
di manovra fare fra Amministrazione regionale ed enti locali per
mettere in piedi un sistema coordinato di gestione complessiva di
tutta la problematica relativa al sistema idrico integrato. Ci
stiamo lavorando e, quando avremo trovato la soluzione, partiremo.
Questo è un depuratore, ma in realtà di depuratori ne dovremo fare
3, quindi il problema è molto più complesso.
Presidente
- Pagina 28.
La parola alla Consigliera Squarzino Secondina.
Squarzino (Arc-VA)
- Volevo capire... capitolo 6360...
come mai tutti questi residui... si tratta di stanziamenti a carico
dello Stato per finanziare il programma di edilizia
straordinaria... come mai non sono stati spesi tutti tali denari,
ma ci sono ancora tanti residui? Se ho capito bene era un programma
che si è concluso, perché non vedo altri stanziamenti nei
successivi 2008 e 2009.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- È come ha individuato la collega
Squarzino: questo è un mutuo che viene erogato a stati di
avanzamento lavori, per cui, ogni qualvolta c'è la rendicontazione,
poi vi è l'introito. Abbiamo contratto il mutuo e l'erogazione
viene...
Squarzino
(fuori microfono)
- ... quindi ogni anno
li riportiamo questi?
Marguerettaz (UV)
- ... "à décalage", ogni volta che c'è
lo stato di avanzamento, si andranno ad utilizzare questi residui.
Qui c'è Chirurgia vascolare... sono vecchi... 1996... sì così.
Presidente
- Pagina 29.
La parola alla Consigliera Squarzino Secondina.
Squarzino (Arc-VA)
- Capitolo 6710: qui ero interessata
più forse ai contenuti che non allo stanziamento in sé, per cui
credo sia l'Assessore La Torre che può darmi una risposta. A questo
punto è chiaro che sono i fondi che lo Stato dà alla Regione per le
funzioni che esercitiamo in materia di lavoro, va bene; la mia
domanda è a che punto siamo con l'organizzazione di tali uffici.
Seconda domanda: quanto stanziamo come Regione in aggiunta a questi
fondi per espletare appieno le funzioni delegate alla Regione?
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- In quanto ad organizzazione abbiamo fatto
qualche passo in avanti anche notevole. Lei sa che ci stiamo
organizzando per gli uffici periferici del lavoro, abbiamo
acquisito l'ufficio di Verrès e stiamo procedendo per metterci
dentro gli arredi e tutte le parti per operare, quindi "front
office" e "back office"; dopodiché, attraverso il Centro
informatico, abbiamo ottenuto finalmente tutte quelle funzionalità
che si dicevano essere un aspetto che purtroppo non permetteva di
lavorare nei modi opportuni. Resta quindi ancora aperto il problema
del personale, che purtroppo esiste, non lo nascondo, perché il
numero delle persone che sono passate è molto ridotto, siamo
vincolati anche dai patti di stabilità, quindi abbiamo il problema
d'integrare il personale, lo abbiamo fatto con dei "Co.Co.Co." come
sapevate, ma quella è una soluzione provvisoria e dovremo trovare
una soluzione. Stiamo predisponendo anche il discorso di "flash
emploi", che si sta muovendo in via sperimentale, ma che ormai ha
tutti i requisiti per essere introdotto in maniera non più
sperimentale sul territorio. Per quel che riguarda i soldi a
disposizione delle politiche del lavoro...
Squarzino
(
fuori microfono)
- ... funzioni
delegate proprio per questo?
La Torre (FA)
- ... per le funzioni delegate alle
politiche del lavoro, uffici periferici, comunque il bilancio
complessivo è di circa 1.068.000 euro ed è composto sia da fondi
dello Stato, sia da fondi regionali, poi potrò essere più preciso
nelle voci di spesa se lei vuole.
Presidente
- Pagina 30. Pagina 31. Pagina 32.
La parola alla Consigliera Squarzino Secondina.
Squarzino (Arc-VA)
- A pagina 32 vorrei affrontare il
tema dei capitoli 8300 e 8380. Volevo capire come mai nel capitolo
8300 si è previsto un introito dei proventi d'ingresso ai castelli
in diminuzione rispetto all'attuale situazione, mi sembra che anche
nel triennio si consideri questo introito sempre così sotto i
500mila. Per quali motivi? C'è tutta una politica per cui si danno
più biglietti gratis, oppure si pensa che vi saranno meno turisti?
In base a quale ragionamento è stato pensato per il capitolo 8380
invece un aumento rispetto all'assestato 2006?
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Solo per una precisazione: si riferisce
al capitolo 8300, l'assestato è inferiore all'impegnato per il
2007...
(interruzione della Consigliera Squarzino Secondina, fuori
microfono)
... diciamo che le stime sono state effettuate sull'andamento
ma, sommando le 2, il "trend" non è in diminuzione, ma in
aumento.
Presidente
- Pagina 33.
La parola al Consigliere Bortot.
Bortot (Arc-VA)
- Capitolo 8800: "Canoni per concessioni
e subconcessioni di acque pubbliche..." e quello successivo: vedo
che c'è un incremento, volevo chiedere se è dovuto all'aumento
della produzione degli impianti attuali o all'entrata in vigore di
nuovi impianti.
Presidente
- La parola al Consigliere Tibaldi.
Tibaldi (CdL)
- Sui medesimi capitoli... non ci sono
riferimenti legislativi, tuttavia qui si assommano gli introiti per
dei canoni di concessioni e subconcessioni di acque pubbliche e
miniere, nonché i sovracanoni. Le cifre sono invariate rispetto
allo scorso anno in termini di competenza, vogliamo sapere
anzitutto quali sono i riferimenti normativi che permettono la
percezione di queste cifre, poi vorremmo sapere a quali soggetti
fanno riferimento, cioè se a gestori di impianti di derivazione
d'acqua o impianti di derivazione ad uso idroelettrico, anche
perché immaginiamo che non vi siano tante miniere che possano
procurare questi livelli di percezione tributaria.
Infine, capitolo 8700, in termini di dividendi sulle azioni di
società per la quota di partecipazione regionale sono iscritti
48mila euro, lo scorso anno i dividendi erano più elevati, facevano
riferimento alla società "Valeco", vorremmo sapere quest'anno
questi 48 mila euro a quale società sono ascrivibili.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Per quanto riguarda il riferimento
normativo, ci si rifà al Testo unico sulle acque pubbliche, poi
credo vi sia il decreto legislativo n. 112/1998. Il dettaglio delle
entrate riguarda sia la subconcessione di derivazione delle acque
per circa 7 milioni di euro, poi ci sono le concessioni demanio
idrico per l'occupazione di sponde per circa 340mila euro, sono
circa 150mila euro per canoni per estrazioni di materiali in alveo,
qualche piccolo dettaglio insignificante per quanto riguarda la
ricerca e subconcessioni minerarie. Abbiamo in corso di evasione
una serie di richieste di derivazione sull'esito delle quali non mi
posso pronunciare, perché può essere che queste non vengano
assentite, né credo che quelle in fieri possano essere state prese
e contabilizzate agli effetti della stima.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Per il capitolo 8700 abbiamo previsto
la "Valeco", quindi questo è il dividendo riconducibile alla
"Valeco". Lo scorso anno vi era un importo più elevato, vi era
"Finaosta".
Presidente
- Pagina 34. Pagina 35. Pagina 36.
La parola al Consigliere Venturella.
Venturella (Arc-VA)
- Capitolo 9750: vedo sia nel
pluriennale che nell'annuale il rimborso da parte dei Comuni delle
spese per lo smaltimento al centro "Valeco", vorrei sapere il
perché di questa previsione, da 3,2 milioni, competenza 2007 2,2
milioni, competenza 2008 2,2 milioni, per poi passare a competenza
2009 a 3 milioni. Vorrei sapere se vi è una previsione di un
"trend" in aumento o in diminuzione.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Azzardo una risposta, perché non sono
sicuro che sia così, però di una cosa sono certo: in parte tale
aumento è generato dall'aumento crescente della quantità
complessiva dei rifiuti, questo è un "trend" che non riusciamo ad
arrestare. L'altra questione è che dal 2008, credo, il conferimento
in discarica costerà molto di più in relazione all'applicazione
della normativa comunitaria. Di quanto non lo so, c'è però da dire
che questo va letto con il capitolo sotto, dove si vede che
dovrebbe aumentare la quantità di raccolta differenziata; di
conseguenza, vi è un rientro ai Comuni in funzione della quantità
di rifiuti differenziati. Ritengo che la grossa lievitazione sia
dovuta al fatto che entra in vigore, dopo il 2008, la normativa
comunitaria sulla caratterizzazione dei rifiuti che devono essere
messi in discarica, quindi i costi di gestione del rifiuto
aumenteranno notevolmente.
Presidente
- La parola alla Consigliera Squarzino
Secondina.
Squarzino (Arc-VA)
- Capitolo 9860: volevo capire quali
sono i beni regionali o i servizi che la Regione presta, da cui la
Regione ricava un bel po' di risorse, risorse che vediamo aumentare
anche nel triennio in modo notevole.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- I dettagli che sottendono a questo
capitolo sono i seguenti: i proventi per pronto intervento a mezzo
elicottero 2,2 milioni, proventi derivanti da servizi a pagamento
resi dai vigili del fuoco sull'articolo 16 legge n. 7/1999,
prevenzione e vigilanza, collegato alla richiesta 10208, cioè
quella del 55%, 250mila, proventi per servizio antincendio
aeroportuale 50mila euro, proventi per il servizio postazione
antincendio Traforo del Monte Bianco 1.950.000 euro, proventi
derivanti da servizi a pagamento resi dai vigili del fuoco,
formazione e addestramento 30mila euro, proventi derivanti da
servizi a pagamento dei vigili del fuoco servizi non urgenti 20mila
euro, il totale assomma a 4,5 milioni...
(interruzione della Consigliera Squarzino Secondina, fuori
microfono)
...
il "trend" positivo è nei proventi per pronto
intervento a mezzo elicottero: nel 2008 2,5 milioni e nel 2009 3
milioni.
Presidente
- Pagina 37. Pagina 38. Pagina 39. Pagina 40.
Pagina 41. Pagina 42. Pagina 43. Pagina 44. Pagina 45.
La parola al Consigliere Bortot.
Bortot (Arc-VA)
- Capitolo 10100, "Provento delle vendite
di beni mobili ed oggetti fuori uso", a parte che la somma è
abbastanza irrisoria, volevo chiedere se c'è un criterio, perché
c'è qualcuno che su queste cose arriva sempre dopo, ovvero c'è
qualcuno che le cose le sa sempre prima e ha accesso a tali oggetti
fuori uso prima di altri. È una stupidaggine, però... sui proventi
dalla vendita di beni immobili ed oggetti fuori uso certe volte è
un computer, piuttosto che altre...
(interruzione dell'Assessore Marguerettaz, fuori
microfono)
... no? Non è così?
Presidente
- La parola al Consigliere Frassy.
Frassy (CdL)
- Sul capitolo 10200 vorrei solo sapere se
il provento qui indicato è quello delle aste dei beni immobili o se
sono altri proventi.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Il capitolo 10100, "Provento delle
vendite di beni mobili ed oggetti fuori uso", che è quello che
chiedeva il Consigliere Bortot... lì abbiamo 2 dettagli: i proventi
dei beni mobili e i proventi di acquisto legname da ardere e
materiale ferroso. Nell'ambito di queste vendite siamo obbligati a
fare delle pubblicazioni; per quello di cui lei sta parlando, i
computer, abbiamo approvato in Consiglio una modalità affinché
tutti gli enti "non profit" possano fare richiesta per avere
l'attribuzione gratuita dei computer. Ovviamente quelli che sono
concedibili, ovvero quelli che hanno il marchio "626", quelli che
sono ancora a norma, perché non possiamo dare dei beni che non sono
a norma. Quelli che sono a norma seguono una modalità, se lei
telefona al Dipartimento, può avere informazioni e presenta la
richiesta, viene fatta una graduatoria... ma generalmente
soddisfiamo tutti, diamo un po' a tutti.
Per quanto riguarda il capitolo 10200, la nostra previsione di
vendita sono i beni immobili. Già oggi abbiamo un'asta in corso, vi
sono delle previsioni affinché nel 2007 possano essere effettuate
le aste riguardanti i terreni a Pont-Saint-Martin della
"Thermoplay" che mi pare avesse fatto oggetto... abbiamo fatto la
perizia, nel corso del mese di dicembre credo sarà formulata
l'offerta al conduttore, perché prima di fare l'asta dobbiamo dare
in opzione al conduttore e, qualora il conduttore non la eserciti,
verrà fatta l'asta; abbiamo i lotti "MDM", diritti di superficie
cave di Arnad, Consorzio di artigiani di Morgex, di La Thuile:
questa è la previsione di ciò che riteniamo sia cedibile nel
2007.
Presidente
- Pagina 46.
La parola alla Consigliera Squarzino Secondina.
Squarzino (Arc-VA)
- Ho sbagliato.
Presidente
- Pagina 47. Pagina 48. Pagina 49.
La parola al Consigliere Tibaldi.
Tibaldi (CdL)
- Al capitolo 11210, "Accensione di
prestiti a copertura delle spese per l'acquisto del complesso
alberghiero ed immobiliare Grand Hôtel Billia di Saint-Vincent",
sono iscritti 8 milioni. Nella relazione di bilancio, Assessore,
aveva anticipato di questo ricorso al debito per le spese
conseguenti ad interventi di messa a norma e rinnovo straordinario
del "Billia", vorremmo sapere allora in merito a questa
contraddizione: sono spese per l'acquisizione del "Billia" o per la
messa a norma o rinnovo straordinario (pagina 15 della sua
relazione)? Vorremmo poi sapere se parte dei prestiti che
verrebbero accesi nel corso del 2007 servono per finanziare
l'operazione di acquisizione.
Devo ripetere? Ricomincio allora. Capitolo 11210: 8 milioni in
termini di competenza per l'acquisto del complesso alberghiero ed
immobiliare "Grand Hôtel Billia", nel corso della relazione lunedì
pomeriggio lei disse che si farebbe ricorso a questo debito per
interventi di messa a norma e rinnovo straordinario; vi è quindi
una contraddizione, si tratta non di acquisto, bensì di messa a
norma e rinnovo straordinario, sarebbe opportuno emendare a questo
punto. Per l'acquisizione del "Billia" nel pagamento dell'ammontare
concordato si fa ricorso all'indebitamento di cui al capitolo 11150
oppure no?
Presidente
- La parola al Consigliere Bortot.
Bortot (Arc-VA)
- In aggiunta a quanto ha detto il
collega Tibaldi, volevo chiedere a che tasso d'interesse avviene
l'accensione del prestito. Non si può sapere? Riformulo la domanda:
si fa una gara di appalto? Si va con delle banche valdostane o
altre banche... qual è il criterio per accedere a queste forme di
prestiti?
Presidente
- La parola alla Consigliera Squarzino
Secondina.
Squarzino (Arc-VA)
- Sullo stesso capitolo volevo capire
in base a quali calcoli questa accensione di prestiti si conclude
nel 2008 e non viene prevista per il 2009, se la cifra stanziata è
sufficiente a far fronte alla spesa.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- La domanda più puntuale, cioè le
condizioni... le condizioni sono state definite all'interno di una
gara a cui hanno partecipato 5 istituti, 3 hanno presentato
offerta. Il riferimento era rappresentato dal tasso fatto dalla
Cassa DD.PP., quindi chi concorreva sapeva che doveva offrire di
meno. Le condizioni si definiranno quando verrà stipulato il mutuo,
il riferimento per la definizione è l'"Euribor" 6 mesi più zero
virgola... è quasi l'"Euribor" diciamo a 6 mesi, credo 0,125 o
qualcosa del genere, ma è quasi l'"Euribor", è "flat" quasi la
condizione. L'Istituto che ha vinto è il "Depfa", quello che
abbiamo visto prima per la cava di Emarèse, "Depfa Deutsche"...
abbia pazienza, si limiti a questo. Non so il tedesco, ma posso
chiedere al mio Coordinatore che è Walser.
Capitolo 11150: qui è il mutuo a pareggio, quindi non serve per
l'acquisto del "Grand Hôtel Billia"...
(interruzione del Consigliere Tibaldi, fuori
microfono)
... quello è stato previsto nel 2006, quello lo abbiamo già
fatto.
Nel bilancio consuntivo troverà quello che abbiamo previsto
nella legge del 3 agosto 2006, quella legge, collega Squarzino, che
prevede gli interventi sul triennale 2006-2008, quindi quel comma
che abbiamo aggiunto all'interno della discussione
dell'assestamento prevede questi interventi 2006-2008 e cessa la
previsione.
Presidente
- Pagina 50. Pagina 51. Pagina 52.
La parola al Consigliere Bortot.
Bortot (Arc-VA)
- Capitolo 12310, "Gestione dei
contributi previdenziali obbligatori e dei contributi volontari a
carico del personale regionale", se si potesse avere lo scorporo...
un conto sono i contributi obbligatori, altro sono i contributi
volontari; vorrei capire dove vanno a finire i contributi volontari
e qual è il loro ammontare.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Il capitolo 12310 ha più dettagli: 14
milioni sulla gestione dei contributi previdenziali obbligatori e
dei contributi volontari a carico del personale addetto al
funzionamento dei servizi regionali, 3,553 milioni per contributi
previdenziali a carico del personale insegnante delle scuole medie,
3,697 milioni per contributi previdenziali a carico del personale
insegnante nelle scuole elementari, 320mila per contributi
previdenziali a carico degli impiegati forestali, 250mila per
contributi previdenziali a carico degli addetti occupati in
agricoltura, 180mila euro per contributi previdenziali a carico
degli operai forestali a tempo indeterminato, 1,050 milioni per
contributi previdenziali a carico degli operai forestali a tempo
determinato.
Presidente
- La parola al Consigliere Bortot.
Bortot (Arc-VA)
- Lei mi ha dato l'elenco dei contributi
obbligatori, ma chiedevo lo scorporo dei contributi previdenziali
obbligatori da quelli volontari...
Marguerettaz (UV)
- ... non ce n'è...
Bortot (Arc-VA)
- ... d'accordo.
Presidente
- Pagina 53. Pagina 54. Pagina 56.
La parola alla Consigliera Squarzino Secondina.
Squarzino (Arc-VA)
- Capitolo 13050, "Gestione del Fondo
regionale per l'abitazione". Non sto tanto chiedendo informazioni
su questo capitolo, nel senso che avremmo voluto in tale capitolo
vedere assegnate più risorse. Pensando che probabilmente i nostri
eventuali emendamenti su aumento o diminuzione di capitoli non
sarebbero passati, abbiamo presentato su questo punto un ordine del
giorno che riteniamo fondamentale, cioè chiediamo che, nel momento
in cui si andrà a rispondere alle domande che sono state presentate
per accedere al Fondo regionale per l'abitazione come sostegno
all'affitto, vengano reperite le risorse necessarie, come è stato
fatto quest'anno. Mi chiedo però perché nel momento che si sa che
ci sono più domande... abbiamo visto che anche nel 2006, quando
erano state stanziate delle cifre che non erano sufficienti per
rispondere alle esigenze delle famiglie che chiedevano di poter
avere un contributo integrativo per pagare l'affitto, la Giunta ha
aumentato questo fondo, ci chiediamo come mai per il 2007-2009 si
continua a mantenere una cifra molto bassa. O voi avete delle
informazioni per cui sapete che questa fascia di popolazione povera
tende a diminuire nei prossimi anni, quindi giustificate una cifra
diminuita, oppure se avete mantenuto una cifra bassa, vuol dire o
che voi volete pagare solo il 75% dei contributi a cui le famiglie
avrebbero diritto in base alla legge - come era stato deciso in un
primo tempo quest'anno -, oppure avete intenzione comunque di
riprendere in mano la questione e trovare altri fondi quando ci
sarà l'assestamento di bilancio. Volevo capire il tipo di
ragionamento che avete fatto a questo proposito.
Presidente
- Pagina 57...
La parola alla Consigliera Squarzino Secondina.
Squarzino (Arc-VA)
- Ho posto delle domande precise. Ho
chiesto per quale motivo avete mantenuto la cifra bassa nel
2007-2009 per quanto riguarda il sostegno all'abitazione, pur
sapendo...
(interruzione dell'Assessore Cerise, fuori microfono)
Presidente
- La parola alla Consigliera Squarzino
Secondina.
Squarzino (Arc-VA)
- ... Assessore, oggi è un giorno
diverso da ieri, quindi credo sia corretto rispondere da parte sua
anche a una Consigliera che è stata disattenta.
Presidente
- La parola al Consigliere Bortot.
Bortot (Arc-VA)
- Capitolo 13050: per l'ennesima volta
perché anch'io ho ripetuto diverse volte lo stesso quesito, per
l'edilizia sovvenzionata non c'è una lira in alcun capitolo di
spesa e la Regione non può aspettare i finanziamenti dello Stato,
perché ho visto che su altri capitoli ci sono state delle
anticipazioni da parte della Regione in attesa dei finanziamenti
dello Stato! Mi rifaccio al rinnovo del contratto di lavoro dei
dipendenti delle aziende di trasporto pubblico ai quali abbiamo
anticipato 5 milioni di euro...
Pastoret
(fuori microfono)
- ... no, 500, 500,
500...
Bortot (Arc-VA)
- ... adesso preso dall'enfasi... però il
principio è stato questo: abbiamo anticipato con un provvedimento
dell'Assessore alle finanze una serie di interventi finanziari
all'agricoltura, penso che su 500 persone che hanno bisogno di
abitazione, che non hanno i redditi per accedere ai contributi e
hanno bisogno di case popolari, la Regione non possa non avere una
politica: questa è la domanda, se lei non risponde, il prossimo
capitolo ci alzeremo, non più la mia collega e il sottoscritto, ma
anche il Consigliere Venturella!
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Prendo atto di questa domanda e rispondo
dicendo che al momento attuale riteniamo sufficiente tale
disponibilità finanziaria.
Presidente
- Pagina 57. Pagina 58. Pagina 59. Pagina 60.
Pagina 61. Pagina 62. Pagina 63.
La parola al Consigliere Tibaldi.
Tibaldi (CdL)
- C'è un capitolo che ci incuriosisce: il
20180. Adesso il titolare di questo capitolo non c'è, comunque
riguarda un fondo a disposizione del Presidente della Regione per
sussidi di assistenza e per altri interventi urgenti a favore di
associazioni, enti e privati. Non si fa alcun riferimento normativo
ed è prevista una competenza di 500 euro. Vorremmo sapere 500 euro
annui come vengono utilizzati e per cosa vengono utilizzati
normalmente o come il Presidente prevede di utilizzarli a questo
titolo, quindi sussidi di assistenza...
Presidente
- La parola al Consigliere Bortot.
Bortot (Arc-VA)
- Capitolo 20160, "Indennità e rimborso
spese di trasporto al Presidente della Regione ed agli Assessori",
poi il capitolo successivo... se fosse possibile avere qualche dato
scorporato... solo che non c'è il Presidente... lo farò per
iscritto in base al Regolamento...
Presidente
- Risponde l'Assessore, collega Bortot, stia
tranquillo.
La parola all'Assessore al bilancio, finanze, programmazione e
partecipazioni regionali, Marguerettaz.
Marguerettaz (UV)
- Il capitolo 20180 è il fondo a
disposizione del Presidente della Regione, come vede, di fatto
questo è un capitolo che viene aperto a puro titolo di memoria,
essendo la destinazione 500 euro, quindi, qualora si manifestassero
delle situazioni che necessitano un intervento di tale genere, che
oggi non è preventivabile, si potrà "mettere mano" ai fondi di
riserva e alle disponibilità per dare una sufficiente dotazione al
Presidente affinché venga individuato un intervento urgente...
Tibaldi
(fuori microfono)
- ... ai sensi di quale
legge?
Marguerettaz (UV)
- ... queste sono delle funzioni che da
sempre ha esercitato in Valle d'Aosta il Presidente e tali funzioni
sono riconducibili alle sue funzioni prefettizie. Non ho capito la
domanda del collega Bortot, nel senso che ha chiesto le trasferte e
le spese di rappresentanza e di ospitalità della Giunta
regionale...? Non ho capito cosa mi chiede: vuole che le definisca
cos'è una spesa di trasferta? Le spese di trasferta... ogni
qualvolta c'è una missione, un'attività che per voi Consiglieri è
gestita all'interno dell'Ufficio di Presidenza, fate delle domande,
fate delle autorizzazioni, andate per svolgere il vostro mandato,
così per le missioni dell'Esecutivo c'è la necessità di recarsi a
Roma o altrove per assolvere a delle funzioni connesse
all'incarico. Le spese di rappresentanza e di ospitalità della
Giunta e le spese per il cerimoniale sono anch'esse... per quanto
attiene le spese di rappresentanza per ogni Assessore, a fronte di
una dotazione specifica con un regolamento specifico che porta a
una rendicontazione e c'è un contenimento all'interno di un
massimale annuo che ogni struttura utilizza e ovviamente questo
regolamento, che ha tutta una serie di lettere da parte dei
Presidenti della Regione che si sono succeduti... per individuare
quelle spese di rappresentanza che sono riconducibili ad attività
con soggetti che hanno a che fare con l'Amministrazione, siano essi
giornalisti, siano essi rappresentanti di enti che possono portare
beneficio alla Regione. Le spese per il cerimoniale sono poi tutte
le altre spese.
Presidente
- La parola al Consigliere Tibaldi.
Tibaldi (CdL)
- Vorrei solo precisare una cosa, perlomeno
chiedere conferma anche all'Assessore Marguerettaz. Qualsiasi spesa
che deve essere affrontata dalla Regione deve essere autorizzata da
una legge; sarebbe auspicabile che in calce ad ogni capitoletto
fosse indicata la norma di riferimento, perché prima sui canoni e
sovracanoni delle subconcessioni e derivazioni d'acqua l'Assessore
ha precisato che si fa riferimento al Testo unico del 1933, poi
modificato, e a un decreto legislativo (che non si ricordava e che
non ricordo nemmeno io). Sarebbe auspicabile che nel rispetto del
lavoro che svolgono gli uffici, lodevole perché ci presentano anche
i capitoli arricchiti con tutti i dati e i riferimenti, venissero
iscritte anche le norme, perché non è credibile che a memoria
questo è riconducibile alle funzioni prefettizie. Sicuramente sarà
così, ma queste funzioni prefettizie che permettono l'intervento
del Presidente della Regione per sussidi di assistenza o altri
interventi urgenti a favore di associazioni, enti e privati, sono
normate da una legge dello Stato, immaginiamo.
Chiediamo quindi, se possibile, per qualunque lettore di
documenti come questi, che non sono di facile e immediata
comprensione, di indicare sotto i capitoletti come avete fatto
anche in altri capitoli... addirittura citate i contratti
collettivi e regionali di lavoro nella pagina a fianco! Questo è un
riferimento che aiuta il lettore a capire a quale norma attingete
per poter disporre un impegno di spesa in questo caso di 500 euro
per quelle funzioni prefettizie.
Depuis 16 heures 40 c'est le Vice-président M. Fiou qui
remplit les fonctions de Président de la séance.
Presidente
- Pagina 65. Pagina 66.
La parola al Consigliere Bortot.
Bortot (Arc-VA)
- Capitolo 30580, "Spese per la gestione
della mensa dei dipendenti", queste - assestato 640mila euro e in
progressione 674mila competenza - sono le spese di gestione della
società di Milano alla quale è stata affidata la gestione con tutte
quelle proteste, quei problemi... e raccolta di firme... che sono
stati sollevati da una parte almeno dei dipendenti?
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Il riferimento di questo capitolo e
di questo dettaglio è il contratto collettivo regionale, quindi noi
a fronte del contratto dobbiamo erogare un servizio sostitutivo di
mensa. Indipendentemente dalle modalità del servizio, sia esso con
dei buoni che vengono pagati direttamente ai ristoranti oppure ad
una logica di "ticket restaurant", abbiamo l'obbligo di erogare un
determinato importo per ogni pasto. Quello che accade è solo una
modalità di selezione di coloro che svolgono questo servizio. Prima
c'erano delle convenzioni individuali di ogni ristorante, oggi c'è
stata una selezione di un soggetto che a sua volta ha i ristoranti
che sono convenzionati e il meccanismo viene utilizzato con la
"Carte Vallée", che permette di identificare senza bisogno di
contare manualmente i "ticket" per ogni pasto. Posso dirvi che con
questa modalità si sono ridotte in modo importante i pagamenti
dell'Amministrazione regionale, perché con l'utilizzo della "Carte
Vallée" si è disciplinato e identificato correttamente l'utilizzo
del servizio che con una valutazione cartacea probabilmente
permetteva un ragionamento diverso.
Presidente
- La parola al Consigliere Bortot.
Bortot (Arc-VA)
- Vorrei capire se quello che lei mi ha
detto, questa spesa è riferita alla gestione o al costo più la
gestione...
Marguerettaz
(fuori microfono)
... la gestione è
affar loro...
Bortot (Arc-VA)
- ... va bene.
Presidente
- Pagina 67. Pagina 68. Pagina 69.
La parola alla Consigliera Squarzino Secondina.
Squarzino (Arc-VA)
- Capitolo 54700, pagina 69: qui sono
previste le risorse per pagare il personale ispettivo, direttivo,
docente ed educativo delle scuole e si fa riferimento a una serie
di leggi, fra cui la legge regionale n. 18/2005. In tale legge
all'articolo 5 si dice che ogni anno la Giunta, al fine di operare
per l'innalzamento dei livelli dell'offerta normativa nella scuola
valdostana, stabilisce - sentiti i sindacati - l'organico, che deve
tener conto di tutta una serie di criteri: dal tempo mensa,
contemporaneità dei docenti, insegnamento lingua inglese, copertura
supplenze brevi, realizzazione di progetti di particolare
innovazione... La mia domanda è di questo tipo: sappiamo che per
l'anno 2006-2007 è stato fatto un accordo nel passato anno
scolastico che riguarda un incremento delle risorse del personale
solo per quanto attiene alla scuola dell'infanzia e alla scuola
primaria, mentre l'articolo 5 della legge n. 18 prevede degli
interventi su tutti i livelli di scuola. Capisco che per il 2007
siano state individuate le risorse sulla base dell'accordo già
firmato con i sindacati, ma, per quanto riguarda il 2008 e il 2009,
in cui l'aumento è quasi da indice ISTAT, più che da altri tipi di
progettualità, mi chiedo: ci saranno le risorse per garantire
quell'aumento dell'organico che dovrà essere definito nell'anno
2007 per l'anno scolastico 2007-2008? Organico che deve riguardare
non solo la scuola dell'infanzia e la scuola primaria, ma almeno la
scuola media, visto che questa legge riguarda solo gli ordini
scolastici fino alla scuola media. Volevo capire se le risorse
indicate diventano poi un limite invalicabile nel momento in cui si
va a contrattare con i sindacati... e con le esigenze della scuola
per definire l'aumento eventuale di organico per rispondere alle
esigenze della scuola media inferiore. Se fosse così, credo sia un
elemento che contrasta con quanto indicato nella legge n.
18/2005.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Ritengo che, come si può leggere dal
bilancio, l'impegno è comunque stato fatto, nel senso che il
"trend" è in crescita. Credo che la situazione sia monitorata, cioè
che in sede di contrattazione queste cose vengono discusse. Nelle
varie riunioni che ho avuto con i sindacati si è parlato anche di
questo e particolari criticità non si sono verificate. Nelle
discussioni che avremo penso che questo problema sarà toccato,
comunque l'impegno finanziario è in aumento, quindi se eventuali
criticità dovessero manifestarsi, saranno verificate in sede di
contrattazione.
Presidente
- La parola alla Consigliera Squarzino
Secondina.
Squarzino (Arc-VA)
- Proprio su questo capitolo abbiamo
presentato un emendamento, penso che su tale tema ci possa essere
un impegno da parte dell'Assessore, impegno che possiamo anche
formalizzare in una risoluzione, abbiamo tempo ancora qualche ora
per lavorare su questo, ma credo sia importante dare tale segnale
forte alla scuola.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Ritengo che poi si possano prendere
tutti gli impegni, ne parleremo e al limite si può aprire un
dibattito su questo, ma credo che gli impegni finanziari non siano
indifferenti in aumento. Voglio ricordare che questi finanziamenti
alla legge n. 18 comunque vanno a garantire il mantenimento di
dotazione organica che è superiore del 22% rispetto ai parametri
nazionali...
(interruzione della Consigliera Squarzino Secondina, fuori
microfono)
... materna e anche media... sì lo abbiamo fatto.
Depuis 16 heures 51 c'est le Vice-président M. Lanièce qui
remplit les fonctions de Président de la séance.
Presidente
- Pagina 70. Pagina 71.
La parola alla Consigliera Squarzino Secondina.
Squarzino (Arc-VA)
- Capitolo 55960, pagina 71: qui sono
previste alcune risorse per l'aggiornamento culturale e
professionale del personale dirigente e docente. Non penso che
siano solo queste le risorse per l'aggiornamento dei docenti, credo
che anche in altri capitoli sia possibile trovare risorse per
l'aggiornamento dei docenti e chiedo direttamente all'Assessore
alle finanze o all'Assessore alla cultura di indicarmi quali sono
gli altri capitoli e le risorse complessive.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Li vedremo più avanti gli altri impegni,
perché queste sono solo una parte, cioè sono per i dirigenti...
sono divisi, adesso le cerco il capitolo relativo.
Presidente
- Possiamo andare oltre? Pagina 72.
La parola al Consigliere Bortot.
Bortot (Arc-VA)
- Mi riferisco al mio intervento di ieri
e alla relazione dell'Assessore, quando chiedevo di capire meglio.
Nel triennio stanziamo 25 milioni di euro per la formazione
professionale, facendo un piccolo esempio - capitolo 38362 - per il
triennio abbiamo questo stanziamento di 25 milioni per la
formazione professionale, vorrei capire il motivo per cui a fronte
di quella spesa di formazione professionale, con il numero degli
addetti amministrativi e sul campo che abbiamo all'interno della
forestale, se si può intervenire utilizzando quei fondi per fare
della formazione professionale, onde evitare che si debbano ancora
dare incarichi di collaborazione per il servizio di prevenzione
quando si potrebbe fare riferimento alle persone che abbiamo
all'interno ed eventualmente, se sono impegnate nei cantieri
durante l'estate, fare dei corsi tenendoli in forza nel periodo
invernale; quindi si andrebbe a risparmiare su questo titolo di
spesa.
Presidente
- La parola alla Consigliera Squarzino
Secondina.
Squarzino (Arc-VA)
- Vorrei alcune informazioni sui
capitoli 38380 e 38950. Le informazioni che mi interessano sono il
numero di personale addetto, qui si fa riferimento ai 2 capitoli,
qui si parla di contratti nazionali collettivi di lavoro: sono
contratti a tempo determinato o sono progetti obiettivo? Che tipo
di contratti sono?
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- Il capitolo 38362 si riferisce al
Servizio prevenzione e protezione, quindi è specifico per quel che
riguarda l'aspetto di prevenzione e infortuni e la protezione. Sono
interventi specifici legati alla sicurezza del lavoro, quindi non
sono incarichi per altre motivazioni, ma sono legati al contratto
di lavoro per la prevenzione. Non hanno altre finalità.
Passando alla richiesta della collega Squarzino...
Squarzino
(fuori microfono)
- ... vorrei fare la
stessa domanda per quanto riguarda la pagina seguente, così
potrebbe darmi un'unica risposta.
Presidente
- Pagina 73.
La parola alla Consigliera Squarzino Secondina.
Squarzino (Arc-VA)
- Visto che anche nella pagina
seguente, capitoli 42365 e 51460, si tratta ugualmente di operai
forestali, di impiegati, cioè di persone che sono anche queste
pagate in modo diverso, che non rientrano nell'insieme dei
dipendenti della Regione... quindi quanti sono gli addetti...
finanziati con risorse previste in questi singoli capitoli e che
tipo di contratti hanno?
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- Capitolo 38380, "Spese per retribuzioni
al personale addetto agli interventi di programma in
amministrazione diretta per sistemazioni idraulico-forestali", qui
il contratto nazionale collettivo di lavoro con l'applicazione del
contratto integrativo, che attualmente è in fase di definizione -
questo vale anche per gli altri -, perché è in fase di
contrattazione l'integrativo regionale. Il contratto quindi è
quello nazionale con l'integrativo, che non è ancora chiuso. Queste
disponibilità di bilancio tengono già conto dell'ipotesi di
applicazione di quello che sarà il contratto definitivo.
Per quanto riguarda i numeri, capitolo 42365, si tratta di spese
per il personale assunto con contratto aziendale degli impiegati e
operai forestali dipendenti dalla Regione e occupati nel settore
agricolo, attualmente a tempo indeterminato ci sono 3 operai e 53
impiegati, di cui 11 part-time e a tempo determinato 6 operai e 12
impiegati. L'altro dato mi riservo di fornirglielo, perché non ho i
dati precisi in questo momento, li vuole per ogni voce? Va
bene.
Presidente
- Pagina 73. Pagina 74.
La parola al Consigliere Frassy.
Frassy (CdL)
- Sul capitolo 20470, "Spese di
funzionamento corrente degli uffici, ivi comprese le funzioni
camerali ed i servizi di contingentamento", vorremmo capire se
questo capitolo non sarebbe il caso di gestirlo in maniera più
chiara, perché poteva essere un capitolo da gestire in maniera
indistinta fintanto che le funzioni della Camera di commercio erano
gestite direttamente dall'Amministrazione regionale, ma nell'ormai
avvio a regime della Camera di commercio, che da quest'anno
dovrebbe espletare tutte le funzioni camerali, sarebbe opportuno
capire quali sono i costi per il trasferimento alla Camera di
commercio, salvo che da qualche altra parte vi sia un capitolo che
evidenzi soltanto quelle risorse e che, di conseguenza, queste
risorse debbano intendersi dedicate non si capisce più bene a che
tipo di attività istituzionale. Anche perché evidenzio
semplicemente che l'anno scorso avevamo una previsione di 8,852
milioni e, andando a vedere la previsione di quest'anno e la
previsione del triennale, possiamo dire che quest'anno aumenta di 1
milione, il prossimo anno aumenta di 700mila euro, poi si
stabilizza con un ulteriore aumento, ma più ridotto di 200mila
euro, perciò vorremmo capire cosa si paga con questo capitolo,
tenendo in considerazione che è un capitolo in crescita rispetto ai
capitoli dei servizi dell'Amministrazione che sono normalmente
capitoli che, se hanno delle crescite, hanno delle crescite modeste
e spesso sono in contrazione... e capire se c'è o non c'è qui
dentro la Camera di commercio.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Il capitolo 20470 ha tantissime
richieste e tantissimi dettagli, ma nessuno riconducibile alle
funzioni camerali, quindi in assestamento modificheremo il titolo
del capitolo togliendolo. Se vuole, le leggo quali sono i dettagli:
spese postali e telegrafiche, spese telefonia fissa, spese per i
servizi di pulizia degli stabili destinati ad uffici...
Frassy
(fuori microfono)
- ... ci dia solo un
riferimento ai servizi camerali...
Marguerettaz (UV)
- ... non vi è in tale funzione. Le
funzioni camerali ormai saranno alla Camera di commercio... poi lo
troveremo... questo lo correggiamo.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Solo per la collega Squarzino, riferito
alla pagina 71, "Spese per la formazione e l'aggiornamento
culturale del personale dirigente e docente...", in effetti è
scorporato su 2 capitoli e sul capitolo 55900 si è passati da
224mila euro nell'assestato 2006 a un impegnato di 338mila, in
quanto si prevede per l'anno prossimo degli "stages" di formazione
in ambito francofono, quindi per creare le condizioni di cui
parlavo ieri per un curriculum bilingue e plurilingue dei nostri
studenti, si è cercato d'incrementare questo capitolo.
Presidente
- Pagina 75.
La parola al Consigliere Bortot.
Bortot (Arc-VA)
- Capitolo 20481, "Spese di manutenzione
e gestione del sistema informativo regionale". Nella sua replica
l'Assessore ieri, probabilmente per la stanchezza o per la verve,
si era dimenticato di rispondermi su questo capitolo; non sono del
settore, ero un metalmeccanico, un cuoco, un assicuratore, però
reputo astronomico tale capitolo di spesa, tanto più che non vi è
alcun riferimento a nuovi investimenti, ma esclusivamente alla
manutenzione e gestione del sistema informativo regionale. Cosa
abbiamo collegato, cosa stiamo gestendo? Torniamo alle macchine da
scrivere, torniamo alle penne biro? Senza alcuna prevenzione, ma "a
naso" non mi ritrovo con questo immenso impegno, perché non lo
so... quindi non posso usare altri termini a fronte del sistema
informatico che abbiamo a disposizione.
Presidente
- La parola al Consigliere Tibaldi.
Tibaldi (CdL)
- L'informatizzazione regionale contempla
sempre una serie di spese piuttosto corpose ogni anno; anche
quest'anno siamo sull'ordine di 6,885 milioni di euro per il 2007
e, come è stato rilevato giustamente, sono spese destinate alla
manutenzione e alla gestione. Vorremmo allora capire al di là degli
investimenti e dove sono rintracciabili in questo caso gli
investimenti.... come vengono utilizzati questi soldi che ammontano
a oltre 13 mld di vecchie lire. Sappiamo che l'"INVA" ha un ruolo
dominante in questo settore, tanto che ha espulso dal mercato tutta
una serie di società private che erano nate negli anni precedenti,
di conseguenza vorremmo capire - con la sintesi che è concessa
durante l'analisi del bilancio - dove vanno a finire questi soldi,
poiché sono iscritti a titolo di manutenzione e gestione. Vorremmo
sapere se è l'"INVA" il "dominus" di questa situazione, nel senso
che verranno gestiti in forma monopolistica attraverso tale
società.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Il capitolo 20481 è un capitolo che
assomma a 6,885 milioni e ha una finalità che è coerente con il suo
titolo, cioè interventi manutentivi e di gestione. Abbiamo
1.140.000 euro per la manutenzione e gestione del sistema centrale,
abbiamo la manutenzione e gestione dei sistemi di "office
automation" 2.075.000 euro, acquisizione di materiale d'uso 35mila
euro, manutenzione procedure applicative 920mila euro, servizi per
carte a microprocessore 220mila euro, manutenzione ed assistenza al
sistema informatico del personale 170mila euro, la "security"
sicurezza fisica manutenzione e gestione 100mila euro, la
manutenzione e gestione sistemi multimediali e telematici 200mila
euro. Qui quindi abbiamo tutti i contratti che dobbiamo
sottoscrivere per le licenze, per gli antivirus, per i programmi,
tutto questo per una struttura così complessa chiaramente ha dei
costi che sono molto importanti: questo poi è riconducibile, e
avremo modo di parlarne, alle deliberazioni di Consiglio, dove
abbiamo il piano triennale che permette di fare tutte le
considerazioni del caso.
Per quanto attiene quello che diceva il collega Tibaldi, qui
abbiamo solo le attività manutentive, mentre le nuove architetture
le troveremo su un capitolo apposito. Qui, essendoci tutte le
licenze, non credo che faccia la parte del leone "INVA"...
(interruzione del Consigliere Tibaldi, fuori
microfono)
... no, tutti gli anni, sono annuali.
Presidente
- Pagina 76. Pagina 77. Pagina 78. Pagina 79.
Pagina 80. Pagina 81.
La parola alla Consigliera Squarzino Secondina.
Squarzino (Arc-VA)
- Volevo capire come mai il capitolo
42452 è stato dimezzato, esso riguarda il funzionamento del
Comitato relativo alle pari opportunità, l'assestato 2006 era
42mila euro, è vero che vi sono dei residui, ma di 5mila euro, non
di 20mila euro. Qui è stato deciso non solo per il 2007, ma per
l'intero triennio di mantenere questa cifra di 20mila euro, volevo
capirne le motivazioni.
Presidente
- La parola al Consigliere Tibaldi.
Tibaldi (CdL)
- Pagine 81-82, da notare la cifra di
824.800 euro che rappresenta il totale complessivo di spese per il
funzionamento di comitati e commissioni varie. Direi che è una
cifra ragguardevole, grosso modo sui livelli degli scorsi anni,
però dovrebbe indurre a delle riflessioni, sono soldi che vengono
utilizzati anche per la nomina di esperti, per esempio per
valutazione di opere pubbliche o di politiche del lavoro, pari
opportunità. Ci sembra che l'ammontare sia ragguardevole, sarebbe
opportuno comprimere, a nostro avviso queste sono spese
comprimibili, per cui sarebbe opportuno in una prossima relazione
di bilancio provvedere a ridurre tale tipologia di spese.
Presidente
- La parola al Presidente della Regione,
Caveri.
Caveri (UV)
- Devo dire che la richiesta che abbiamo
soddisfatto è quanto si ritiene che il Comitato possa spendere nel
corso del prossimo anno, perché abbiamo un liquidato pari a nulla e
un impegnato di 15mila euro per l'anno precedente... per
quest'anno... quindi riteniamo che 20mila sia più che sufficiente
per l'attività che deve essere svolta, perché lei sa che facciamo
sempre i calcoli guardando quanto si è speso. Sappiamo che il
liquidato 2006 è pari a zero, mentre l'impegnato 2006 è 15.000,
quindi si ritiene che 20mila sia più che sufficiente per l'attività
che si deve svolgere.
Presidente
- Pagina 82. Pagina 83.
La parola al Consigliere Bortot.
Bortot (Arc-VA)
- Capitolo 20430, "Spese per atti a
difesa dei diritti della Regione", volevo capire meglio se sono
solo i ricorsi di fronte alla Corte costituzionale o sono la difesa
da parte della Regione per atti di "mobbing", perché se io attuo il
"mobbing", mi immedesimo in un Assessore che attua il "mobbing" nei
confronti di dipendenti e questi si costituiscono, la Regione si
deve difendere.
Marguerettaz
(fuori microfono)
- ... chi è il
"mobber"?
Bortot (Arc-VA)
- ... i nomi non li faccio, sono apparsi
anche sui giornali, poi, per fortuna, non stiamo parlando di un
numero immenso di persone, però esiste il problema e vorrei capire
meglio questo capitolo di spesa a quali atti di difesa da parte
della Regione si riferisce.
Presidente
- La parola al Presidente della Regione,
Caveri.
Caveri (UV)
- Grazie anche all'aiuto dell'Assessore
Marguerettaz, che prontamente mi ha passato il foglio giusto, posso
dirle che sono circa 500mila euro per il contenzioso
amministrativo, oggi il ricorso al TAR è un classico. Per collegi
arbitrali per il diritto civile abbiamo circa 64mila euro, 342mila
euro per il contenzioso civile, 35mila per il contenzioso
costituzionale, 16mila per il contenzioso tributario. Vi è
purtroppo molto contenzioso, non siamo tanto noi litigiosi, nel
caso del diritto costituzionale siamo quasi noi che ci dobbiamo
difendere e nel caso del diritto amministrativo lei sa che è un
diritto del cittadino...
Marguerettaz
(fuori microfono)
- ... Sandro,
girala come vuoi, siamo sempre noi... delle vittime...
Presidente
- Pagina 84. Pagina 85. Pagina 86. Pagina
87.
La parola al Consigliere Tibaldi.
Tibaldi (CdL)
- Il trasferimento di fondi al Comune di
Saint-Vincent per spese per interventi di riqualificazione della
stazione turistica e termale, ammesso e concesso che si possa
intendere che il termalismo a Saint-Vincent è stato traguardato,
visto che la questione giace piuttosto "in alto mare", nella legge
citata, n. 30/2004, erano previsti 1.785.000 euro, qui ne sono
iscritti in competenza 863mila, grosso modo la metà, perché?
Presidente
- La parola al Consigliere Frassy.
Frassy (CdL)
- Mi tocca fare un intervento poco politico
e molto tecnico, nel senso che il capitolo 33699 ha il medesimo
problema del capitolo 20470. La materia del bilancio è già una
materia complessa, abbiate la bontà di adeguare i titoli dei
capitoli aggiornandoli alle situazioni reali. Mi sembra che qui vi
sia un soggetto defunto: la "Banca della Valle d'Aosta S.p.a.",
perciò l'invito è quello di adeguare il capitolo alla situazione
dei tempi odierni.
Presidente
- La parola alla Consigliera Squarzino
Secondina.
Squarzino (Arc-VA)
- Sempre sul capitolo 33670, non
capisco bene questo altalenarsi dei fondi. Nell'assestato 2006 ci
sono oltre 2 milioni di euro, competenza 2007, 863mila, poi si
conclude nel 2008. Volevo capire come mai sono stati non
distribuiti in modo omogeneo le risorse nei 3 anni, ma si è
concentrato tutto nel 2008, in base a quale progetto?
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- La domanda ha un senso, perché la
modulazione degli investimenti non è costante perché ci sono state
delle variazioni rispetto al precedente piano. Se mi dà tempo,
domani le potrei fare il dettaglio, però quest'anno abbiamo chiuso
con il Comune di Saint-Vincent proprio l'ultima variazione. Credo
che forse persino il collega Isabellon potrebbe aiutarmi.
Precedentemente era previsto di realizzare quella sovrastruttura in
uno stabile di proprietà comunale, dove si voleva realizzare
addirittura un campo di bocce coperte... dopo si è convenuto che
questo intervento non era più opportuno farlo, perché determinava
uno spreco di denaro, si è invece optato per fare un altro
intervento di riqualificazione su un altro stabile. Abbiamo chiuso
questo accordo, di conseguenza il Comune deve procedere a fare
l'appalto... ecco perché per rapporto al 2007 la spesa risulta
essere inferiore, mentre nel 2008 si andrà a completamento. Se
vuole, domani le faccio avere il dettaglio.
Presidente
- Pagina 88.
La parola alla Consigliera Squarzino Secondina.
Squarzino (Arc-VA)
- Capitolo 51360: qui volevo capire,
visto che sono costruzioni di strade d'interesse comunale a mezzo
di cantieri di lavoro e in economia, gli addetti, gli operai
rientrano nei lavori socialmente utili, rientrano in quella
dotazione organica, in quegli operai di cui parlava prima
l'Assessore Isabellon o è un'altra categoria di operai e quanti
sono eventualmente? E se questi sono dipendenti regionali... o che
tipo di dipendenti sono?
Presidente
- La parola al Consigliere Frassy.
Frassy (CdL)
- Capitolo 37860, "Contributi ai Comuni e
alle Comunità montane per interventi per la prevenzione di eventi
calamitosi", rileviamo che lo scorso bilancio di previsione aveva
una cifra abbastanza simile, 5,5 milioni, come assestato. Adesso vi
è un assestato di 6 milioni e l'assestato nello scorso esame del
bilancio di previsione era di 5,5 milioni, i residui quest'anno
sono 6 milioni, lo scorso anno erano 6,6 milioni, la competenza
identica è rimasta in 3 milioni. Andando a vedere lo sviluppo sul
triennale, vediamo che la competenza rimane immutata sempre a 3
milioni. Abbiamo qualche perplessità sull'andamento di tali conti,
nel senso che questi sono interventi per la prevenzione di eventi
calamitosi, di conseguenza dovrebbero essere degli interventi con
una certa urgenza. A fronte dell'identità delle competenze e dello
scarto di 500mila euro rispetto ai 6 milioni attuali
dell'assestato, ci domandiamo come è possibile che i residui sia lo
scorso anno, sia quest'anno siano intorno ai 6 milioni. La nostra
sensazione è che vi sia un problema nel realizzare tali opere,
perché, andando a vedere gli stanziamenti, qui abbiamo residui per
2 annualità; probabilmente vi è qualcosa che non funziona nel
meccanismo di spesa, nella "cinghia" di trasmissione
Amministrazione regionale e Comuni. Vorremmo pertanto capire se
l'Assessore ha verificato questo aspetto e qual è il rimedio,
perché mi sembra di capire che qui bisognerà cambiare qualcosa
nella gestione di tali risorse.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Capitolo 51360, collega Squarzino, questo
riguarda dei cantieri in economia, le maestranze che sono preposte
ai cantieri in economia sono gestite dalla Regione in favore dei
Comuni e su fondi della finanza locale. Si tratta di operai edili,
perché hanno un contratto edile e non forestale e sono il retaggio
dei vecchi cantieri di disoccupazione che hanno avuto una
trasformazione, nel senso che i cantieri originari si sono persi e
sono stati sostituiti da questi addetti assunti stagionalmente per
questa attività. Ripeto: si tratta di finanza locale, gli
interventi vengono fatti su richiesta dei Comuni. Il contratto è
quello degli edili e non quello degli operai forestali, sono
un'altra categoria. Hanno un periodo occupazionale di 6-7 mesi e
sono oggi circa una novantina in tutta la Regione.
La questione posta dal Consigliere Frassy è più complessa. Tali
fondi sono previsti dalla legge n. 5 sulla protezione civile, in
particolare questi 3 milioni riguardano l'articolo 9, cioè sono
quegli interventi programmabili, non quelli urgenti, perché quelli
gravano su un altro capitolo. Cosa significa "programmabili"?
Significa che i Comuni, a fronte di una situazione di rischio
idrogeologico, quasi sempre documentata a seguito della cartografia
degli ambiti inedificabili sui quali si vanno ad innestare degli
eventi, tipo una franetta e cose del genere, ci chiedono di poter
attingere a tali fondi. A questo punto si apre un'operazione
istruttoria, con la quale gli uffici valutano se l'intervento
risponde ai requisiti previsti dalla legge per essere finanziato;
dopodiché viene fatta al Comune una liberatoria per fare il
progetto, il progetto viene rivisitato dagli uffici competenti che
definiscono l'ammontare della spesa per evitare che i Comuni si
inventino dei progettisti o quant'altro, dopodiché viene ammesso a
contributo il 95% della spesa individuata. Succede che dal momento
in cui noi ammettiamo la spesa e facciamo la deliberazione con
l'impegno di spesa al momento in cui il Comune riesce a spendere
questi soldi passa sovente molto tempo: questo è uno dei motivi, un
altro motivo è che vi sono dei Comuni che hanno dimostrato una
certa inerzia, perché, a fronte del nostro assenso, i Comuni poi
non hanno attivato il lavoro, tanto che abbiamo fatto recentemente
una ricognizione per vedere tutte quelle situazioni che fanno
riferimento a quello che sto dicendo adesso. Daremo ai Comuni un
certo periodo di tempo entro il quale, se questi lavori non vengono
appaltati direttamente, chiederemo di rientrare con tale
disponibilità. Va considerato peraltro che abbiamo richieste da
parte dei Comuni per interventi di questo tipo di almeno 50 milioni
di euro, quindi c'è una grande richiesta, è modesta la
disponibilità; è vero che con l'assestamento di bilancio forse il
CELVA sentirà di dare degli altri fondi, ma è altrettanto vero che
dovremo mettere un meccanismo per il quale, se i Comuni entro un
certo periodo di tempo non attuano la misura sostenuta, occorre
rientrare con i fondi.
Presidente
- Pagina 89. Pagina 90. Pagina 91.
La parola al Consigliere Tibaldi.
Tibaldi (CdL)
- Capitolo 59270, smaltimento dei rifiuti;
nell'assestato 2006 figurano 372mila euro, in competenza non vi è
nulla, come non vi era nulla anche nel bilancio previsionale dello
scorso anno. Vorremmo capire se questa "coda" finanziaria si
riferisce al completamento di qualche lavoro per la discarica di
Brissogne, l'assenza di rifinanziamento della medesima significa
che la Giunta ha già individuato qualche soluzione alternativa per
il conferimento e smaltimento dei rifiuti. A pagina 31 della
relazione di bilancio si fa riferimento a un impegno complessivo di
10 milioni di euro, ma non si riferiscono in maniera precisa le
intenzioni politiche della Giunta.
Presidente
- La parola alla Consigliera Squarzino
Secondina.
Squarzino (Arc-VA)
- Mi sono distratta, chiedo scusa,
volevo tornare indietro e chiedere sul capitolo 58400 a pagina 89 e
a pagina 90 il capitolo 58540. Volevo capire nel primo caso i
servizi sociali a favore delle persone anziane e inabili,
contributi agli enti locali, volevo capire se questi sono per le
microcomunità e per il servizio di assistenza domiciliare per gli
anziani o se c'è qualcos'altro. Seconda domanda, capitolo 58540,
qui sono opere pubbliche, è la costruzione di microcomunità o di
altre strutture, però mi sembra sia poca roba.
L'ultima domanda la faccio relativamente non a questi capitoli,
ma ne approfitto, nel senso che ieri era la giornata dei malati
psichici e vi era da parte delle associazioni dei malati psichici
la richiesta di servizi ulteriori. Mi chiedevo se in questi
capitoli sono compresi servizi per malati psichici e non solo per
persone anziane e inabili. Grazie, Presidente, per avermi concesso
di tornare indietro di 2 pagine.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Capitolo 58540: questo capitolo prevede lo
stanziamento di 1 milione di euro nel 2006 e 500mila euro nel 2007,
è per l'adeguamento delle strutture agli "standard" regionali,
legge n. 80. Se andrà al capitolo 33690, vedrà che per ampliamento,
ristrutturazione e altri interventi di manutenzione per
l'adeguamento funzionale delle opere pubbliche per l'assistenza
persone anziane e inabili sono previsti per il 2007 3,2 milioni di
euro. Il capitolo che ha citato riguarda l'adeguamento ai sensi
della legge n. 80, che prevede che la Regione intervenga fino al
90% di tali costi. L'altro capitolo sono 19 milioni di euro che
diamo in finanza locale, per gli anziani, per la gestione delle
microcomunità. In questi 2 capitoli non sono comprese le strutture
per i disabili psichici, perché rientrano in parte nelle
convenzioni e in parte nei finanziamenti dei "LEA", tant'è vero che
il malato psichiatrico è un malato sanitario, quindi è nei
"LEA".
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Anche questa è finanza locale, non abbiamo
più disponibilità finanziaria perché si trattava di interventi che
sono stati realizzati da parte dei Comuni, riguardavano soprattutto
la realizzazione di aree intermedie di trasferimento dei rifiuti,
opere che venivano realizzate normalmente da parte dei Comuni o da
un insieme di Comuni, questo programma si è esaurito con il 2006,
di conseguenza il capitolo non è più rifinanziato.
Presidente
- Pagina 92. Pagina 93.
La parola al Consigliere Tibaldi.
Tibaldi (CdL)
- Chiedo all'Assessore Cerise alcuni lumi
su questi contributi agli enti locali per l'installazione e
l'esercizio di stazioni radioelettriche, capitolo 67369, 200mila
euro stanziati in competenza, assestato 320mila euro. Quali sono i
Comuni interessati, cosa si sta facendo con questi soldi e cosa si
farà... cioè l'assestato... cosa si sta facendo e la competenza...
cosa si farà.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- In realtà non è che si sta facendo niente
di particolare: questo è un trasferimento che facciamo, anche qui
nell'ambito della finanza locale, è la legge n. 25, che ha
rivisitato la legge n. 21. Questi sono soldi che vengono gestiti a
livello di Comunità montana, più propriamente di quelle Comunità
montane che fungono da centro di servizi e che svolgono il servizio
di gestione di tutta tale materia per le Comunità montane, credo
siano Pont-Saint-Martin, Aosta, Grand Combin. Al momento questi
soldi servono per il funzionamento di tale tipo di servizio.
Presidente
- Pagina 94. Pagina 95. Pagina 96. Pagina 97.
Pagina 98. Pagina 99. Pagina 100. Pagina 101. Pagina 102. Pagina
103. Pagina 104. Pagina 105. Pagina 106. Pagina 107.
La parola alla Consigliera Squarzino Secondina.
Squarzino (Arc-VA)
- Capitolo 30645, l'Agenzia regionale
per le relazioni sindacali, vedo che nell'assestato 2006 vi erano
10mila euro, competenza nel triennio 2007-2009, 90mila euro; volevo
capire quale progetto c'è, per quali motivazioni è stato aumentato
il capitolo, per fare cosa e sulla base di quali richieste.
Presidente
- La parola al Presidente della Regione,
Caveri.
Caveri (UV)
- Per molti anni l'ARRS ha vissuto di avanzi
di amministrazione, cioè, non avendo speso quel che dovevano
spendere, avevano accumulato dei fondi che ci hanno consentito
negli anni precedenti di poter dare loro un po' meno, così
spendevano quel che avevano accantonato come le formiche. Oggi
torniamo a regime, tenendo conto che l'ARRS va più strutturata
visto il ruolo importante che deve avere nella contrattazione.
Presidente
- Pagina 108. Pagina 109.
La parola al Consigliere Tibaldi.
Tibaldi (CdL)
- Beni patrimoniali in fase di acquisizione
ci sono residui per 15 milioni di euro, un assestato 2006 per 15,9
milioni di euro e una competenza per 580mila euro. Quali beni sono
in corso di acquisizione o in previsione di acquisizione?
Presidente
- La parola al Consigliere Bortot.
Bortot (Arc-VA)
- Chiedevo se era possibile tornare a
pagina 107. Qui "mi gira un po' la testa" su questo capitolo 20095,
"Contributo alla Camera valdostana delle imprese e delle
professioni per la gestione dell'Albo regionale delle imprese
artigiane": questa cosa la facevamo benissimo con l'Assessorato
delle risorse produttive. Perché "mi gira la testa"? Abbiamo un
servizio che funziona, lo diamo con un "pacco" di soldi a fare a
qualcun altro. Un cittadino normale come me dice: "mi gira la testa
perché dobbiamo risparmiare delle risorse, abbiamo le persone
giuste, abbiamo il servizio collaudato da decenni e dobbiamo
trasferirlo a qualcun altro". Volevo capire se c'è una risposta,
Assessore, se si è voluto fare questa "Chambre de commerce" non si
capisce bene per quale attività promozionale dell'economia
valdostana, perché forse ci vorranno ancora una ventina di anni di
avviamento di questa "Chambre", ma non mi sembra che i primi
segnali siano incoraggianti.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- Si è già risposto, nel senso che la
nostra legge prevede che noi demandiamo tali servizi; adesso
dobbiamo in base alla legge dare questo contributo. Capisco la sua
osservazione che dice: "funzionava anche prima", ma costava anche
prima, non è che prima non costasse, era integrato nel nostro
bilancio, adesso viene espletata perché si vede in maniera più
chiara. Vi è questa legge, cosa le devo dire?
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Come ricorderà bene il collega
Tibaldi, noi abbiamo un piano acquisti che è approvato dal
Consiglio, quindi in questa logica il residuo è riferibile allo
stanziamento e al piano degli acquisti che va a trascinamento,
quindi noi, in virtù di quel piano acquisti, abbiamo non delle
previsioni di nuovi acquisti, ma di portare a compimento quelli che
abbiamo approvato come Consiglio. All'interno di quello abbiamo una
serie di aree, fra cui quella dell'aeroporto...
(interruzione del Consigliere Tibaldi, fuori
microfono)
... sì, se ci saranno, saranno poi votate dal Consiglio. Più che
annuale è la programmazione degli acquisti, l'abbiamo trasformata,
si ricorda che abbiamo fatto in "omnibus" quella modifica...
Presidente
- La parola al Consigliere Bortot.
Bortot (Arc-VA)
- Capitolo 35020: qui vorrei fare un
appunto all'Assessore riferito al discorso della "Chambre". Abbiamo
avuto una polemica qui, perché la "Chambre" vuole assumere
personale direttamente con altri tipi di contratto a progetto o
precari. Non è vero che un servizio lo abbiamo trasferito per...,
lo abbiamo trasferito perché probabilmente sul personale si vorrà
spendere meno e qualcuno vuole assumere chi vuole, ma poi vedremo
la qualità e il miglioramento del servizio dato che si va sempre
nella direzione di privatizzare tutto con i soldi della Regione e
l'unica cosa che viene precarizzata e non privatizzata è il lavoro
e le persone, non voglio fare un comizio, ma staremo a vedere i
risultati. Su questo capitolo, siccome vedo che stanno arrivando
molte deliberazioni per la sistemazione e messa a norma degli
immobili di proprietà della Regione, volevo sapere se "sistemazione
e manutenzione" significano anche messa a norma o se è un'altra
cosa.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Questo capitolo, più che la messa a norma,
riguarda degli interventi di tipo strutturale generale, ma vanno
ancora definite con il piano lavori queste... perché abbiamo una
quantità tale di richieste che dobbiamo fare delle scelte.
Presidente
- Pagina 110. Pagina 111. Pagina 112.
La parola al Consigliere Frassy.
Frassy (CdL)
- Sul capitolo 35620 vi è un assestato di
31,417 milioni e nei residui abbiamo 100 milioni di euro, erano 94
milioni nello scorso bilancio, nella competenza sono 367mila euro
che vengono mantenuti nel triennio, nel precedente bilancio erano
1.592.000 euro. Vi sono una serie di leggi che fanno riferimento
alla gestione speciale di "Finaosta", che è la gestione che
"Finaosta" fa in nome e per conto dell'Amministrazione regionale
addebitando a quest'ultima ogni eventuale rischio di quanto
gestisce per conto della Regione stessa. Vorremmo capire come
nascono questi residui che sono per una cifra più che
significativa, perché non riusciamo a capire quale sia il
meccanismo che sovrintende al funzionamento di tale capitolo.
Presidente
- Ha chiesto la parola l'Assessore Cerise?
La parola all'Assessore al bilancio, finanze, programmazione e
partecipazioni regionali, Marguerettaz.
Marguerettaz (UV)
- Qui abbiamo nel fondo di dotazione
della "Finaosta" per gli interventi nella gestione speciale in
competenza 367mila che continuano nel tempo, che sono riconducibili
al funzionamento della "Maison de la Vallée d'Aoste". Il residuo,
100 milioni di euro, come abbiamo avuto modo di dire e come abbiamo
avuto modo di scrivere al suo collega Zucchi...
(interruzione del Consigliere Frassy, fuori
microfono)
... collega.... come appartenente al gruppo "CdL"... mi
perdoni... al suo amico Zucchi.
Rispetto a questo, per la gestione speciale abbiamo da un lato
l'autorizzazione, poi abbiamo degli atti successivi. Il
trasferimento vero e proprio è a volte condizionato agli stati di
avanzamento, quindi, in riferimento a tale discorso, abbiamo
l'autorizzazione, il mantenimento a residuo e via via che ci
saranno le operazioni ci sarà il trasferimento. Per ritrovare una
coincidenza con le attività, le dico le principali: abbiamo 54
milioni che sono riconducibili alle funivie del Monte Bianco,
abbiamo una trentina di milioni circa che sono la funivia ma, più
che la funivia, la telecabina Aosta-Pila; questi erano quasi la
totalità dei residui riconducibili ai 100 milioni per il
trasferimento alla gestione speciale e verranno trasferiti con la
logica della rendicontazione dello stato di avanzamento lavori.
Presidente
- Pagina 113. Pagina 114.
La parola al Consigliere Bortot.
Bortot (Arc-VA)
- Anche qui "mi gira la testa". I primi 4
capitoli ho l'impressione che, dal punto di vista informatico,
negli uffici dell'Amministrazione regionale non si sia fatto
niente, perché se partissimo da zero, non riusciremmo a spendere
tutta questa cifra: questo è quello che penso io da profano. Non
voglio delle risposte, anche perché per quanto riguarda la gestione
del sistema informatico attuale... cioè non capisco se abbiamo un
"pacco" di soldi per gestire e sistemare il sistema informatico
attuale e allora non vi è più bisogno di fare tutti questi
investimenti. Se invece spendiamo tutti tali soldi e i sistemi
informatici che abbiamo non vanno bene, allora risparmiamo quelli
per la manutenzione che abbiamo stanziato con i capitoli
precedenti.
Presidente
-La parola al Consigliere Tibaldi.
Tibaldi (CdL)
- Abbiamo l'impressione che ormai
l'informatizzazione sia diventata un "business" per qualcuno,
perché a leggere i capitoli in bilancio vi sono delle cifre da
capogiro. A pagina 75 abbiamo chiesto commenti e risultati sul
capitolo relativo alle spese di manutenzione e gestione, a pagina
114 vi sono altri 4 capitoli che sommati vanno oltre la cifra dei
13 milioni di euro, quindi sono 20 milioni di euro che incidono sul
settore dell'informatizzazione. Senz'altro non sono un "business"
per la Regione, che ogni anno esborsa 20 milioni di euro, saranno
un "business" per "INVA" più altre poche società addette. Vorremmo
capire, viste le denominazioni che sono state qui scritte, questi
progetti in ambito informatico in cosa consistono: sono 4.810.000
euro e sul triennale vi sono stanziamenti di pari livello. Penso
che è vero che questa non è un'interrogazione ma, analizzando un
bilancio in maniera compiuta ed essendoci 5 capitoli che si
dedicano all'informatizzazione per 20 milioni, sarebbe opportuna
una spiegazione più completa da parte dell'Assessore a queste
nostre richieste puntuali. Chiediamo se può fornirci qualche
delucidazione in merito anche in termini di risultati.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Vado a risalire dal capitolo 21880,
4.810.000 euro, questi soldi hanno 7 dettagli: sviluppo della
società dell'informazione 510.000 euro, veicolazione informazioni
turistiche 200.000 euro, accesso universale e identificazione
100.000 euro, sistemi e sviluppi telematici 480.000 euro, sistemi
multimediali e culturali 340.000 euro, nuovi sviluppi del PSIUP
(sistema informativo personale) 200.000 euro, progetti speciali
d'informatizzazione 2.980.000 euro. Ovviamente all'interno di
questi progetti speciali troviamo una serie di sperimentazioni che
sono riconducibili ad accordi interregionali o ministeriali, o
nell'ambito degli accordi quadro, o nell'ambito delle attività con
gli enti locali (RUPAR e via dicendo).
Capitolo 21870, spese per l'informatizzazione, anche questo è un
capitolo con molti dettagli: accesso alle banche dati 91.000 euro,
reti connettività e telecomunicazioni 2.400.000 euro, sicurezza
logica 300.000 euro, sicurezza fisica 120.000 euro, consultazioni
elettorali, informatizzazioni 500.000 euro, sviluppi in ambito
informatico 2.100.000 euro, adeguamento tecnologico e dotazioni
informatiche 1.300.000 euro, patrimonio pubblica amministrazione
300.000 euro, fonia infrastrutture e cablaggi 470.000 euro, rete
transfrontaliera sulla banda larga 240.000 euro, per un totale di
7.821.000 euro.
Noi avremo nella prima o nella seconda seduta del prossimo anno
da confrontarci sul piano triennale dell'informatica, che ci darà
modo di fare una serie di valutazioni riguardo a questi piani in
modo da entrare nel merito di ogni singolo stanziamento, perché
sarà quello il piano triennale dell'amministrazione che ci
permetterà un ampio confronto e vedrete che questo ragionamento non
è riconducibile a percorsi voluttuari, ma a un progetto organico
d'informatizzazione, che è un fattore trainante per la
competitività.
Presidente
- La parola al Consigliere Bortot.
Bortot (Arc-VA)
- Mi associo al collega Tibaldi, volevo
fare all'Assessore una richiesta formale di avere per iscritto il
dettaglio sia del capitolo 2481 sul triennale, sia i capitoli che
abbiamo affrontato adesso, in modo che, visto che ci ha detto che a
febbraio dell'anno nuovo si affronta nel merito questa questione,
sono in grado di capirne di più.
Presidente
-La parola al Consigliere Tibaldi.
Tibaldi (CdL)
- Due rapide considerazioni. Il sistema
informativo territoriale regionale risale al 1993, la cui legge n.
39 ne ha previsto l'istituzione, quindi sono diversi anni che si
provvede a cablaggi, lavori manutentivi e simili. La seconda cosa è
che in tutto questo discorso della società della comunicazione
rientravano fino a poco tempo fa una serie di interventi relativi
al digitale terrestre, un progetto che poi è "evaporato", ma
immagino che siano "evaporate" anche le risorse. Anche se non ho
più sentito far cenno al digitale terrestre, cioè lei ha racchiuso
nell'involucro generico della società della comunicazione immagino
anche il digitale terrestre...
(interruzione dell'Assessore Marguerettaz, fuori
microfono)
... nei progetti speciali, sì, speciali, ma dei quali
concretamente non abbiamo visto molto.
(l'Assessore Marguerettaz fornisce chiarimenti, fuori
microfono)
Presidente
- Pagina 115. Pagina 116.
La parola al Consigliere Bortot.
Bortot (Arc-VA)
- Consulenze, capitoli 21820 e 21836,
sono sul triennale di nuovo 9 milioni di euro che sommati alla
formazione professionale... insomma non ci capisco: noi spendiamo
un sacco di quattrini per la formazione professionale di chi? Delle
persone che abbiamo all'interno dell'Amministrazione regionale,
quelle che abbiamo all'esterno per finalizzare la formazione a
nuove professioni? Possiamo professionalizzare un po' di persone
all'interno dell'Amministrazione regionale in modo che si possano
diminuire questi capitoli di spesa? Si potrebbe avere un elenco,
fare un progetto, mettiamola così, di che tipo di consulenze ha
bisogno l'Amministrazione regionale, su quel progetto utilizziamo
una parte dei soldi della formazione e ci dotiamo delle persone in
grado di farci le consulenze, in modo che utilizzando i soldi di un
capitolo risparmiamo sull'altro, altrimenti qui continuiamo a
sommare un capitolo che va per conto suo e l'altro che va per conto
suo... non riusciamo mai a capire cosa portiamo a casa in termini
di risorse, di professionalità, di capacità e "buttiamo i soldi
dalla finestra". Non aggiungo altro perché divento di nuovo
cattivo.
Presidente
- La parola al Consigliere Tibaldi.
Tibaldi (CdL)
- In queste 2 pagine, 116 e 117, emergono
con prepotenza le voci relative alle consulenze e alle
collaborazioni tecniche, dove si vedono degli impegni di spesa di
tutto rispetto: 1.547.000 in competenza per le consulenze,
1.609.000 per le collaborazioni tecniche, questo a dispetto della
disponibilità di personale regionale e di professionalità che la
Regione ha negli Assessorati o nella Presidenza che potrebbero
essere proficuamente utilizzate. Sta di fatto che queste cifre
neanche sul bilancio triennale tendono a diminuire, anzi la
propensione alla spesa in tale direzione tende all'aumento.
Desta perplessità anche l'intervento che la Regione fa nei
confronti di "Finaosta", pagando consulenze a questa società per
101mila euro sul capitolo 21850 e per 150mila euro sul capitolo
33773. Si incarica "Finaosta" per effettuare consulenze di vario
tipo, istruttorie valutative su domande di intervento presentate da
imprese industriali e artigiane nel primo caso o per l'uso
razionale dell'energia nel settore dell'edilizia residenziale. Di
fatto, ci siamo resi conto come spesso "Finaosta" diventi un centro
di smistamento di consulenze, ovvero la Regione incarica "Finaosta"
di effettuare la consulenza, la quale altro non fa che individuare
degli esperti di settore che paga poi lautamente la Regione, come
ha fatto per il casinò con la società "KPMG", che ha fatto lo
studio di una situazione di mercato che perlomeno ci ha permesso di
"scoprire l'acqua calda"... Vorremmo sapere, Assessore, visto che
dipendono da lei queste cose in quanto "Finaosta" è una società
partecipata, se non sia più opportuno utilizzare meglio le risorse
anche professionali esistenti in "Finaosta", poiché quest'ultima ha
qualche decina di dipendenti, ha qualche decina di professionisti
che ruotano nel proprio organico, di conseguenza se consulenze
devono essere a favore di "Finaosta" che vengano svolte dal
personale ad essa appartenente. Non ha senso questo ruolo
d'intermediazione e tanto più sono preoccupanti queste voci di
spesa in termini di consulenze e collaborazioni tecniche non meglio
definite che sono iscritte ai capitoli 21820 e 21836.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Vi leggo i dettagli del capitolo
21820 e del capitolo 21836, in modo che abbiate un'adeguata
conoscenza delle spese per incarichi e consulenze. Abbiamo
consulenze di supporto al Dipartimento politiche strutturali e
affari europei 140.000 euro, consulenze di supporto al Dipartimento
personale e organizzazione 15.000 euro, consulenza di supporto al
Dipartimento legale 224.000 euro, consulenze di supporto al
Dipartimento sistema informativo 100.000 euro, consulenze di
supporto al Dipartimento bilancio 145.000 euro, supporto di
consulenze al Dipartimento sanità 53.000 euro, consulenze di
supporto al Dipartimento Sovrintendenza degli studi 40.000 euro,
consulenze di supporto al Dipartimento industria 40.000 euro,
consulenze di supporto al Dipartimento turismo 40.000 euro,
consulenze di supporto al Dipartimento risorse naturali e Corpo
forestale 15.000 euro, spese per incarichi di consulenza
Dipartimento trasporti ed infrastrutture sportive 60.000 euro,
spese per incarichi di consulenza per la riqualificazione e
valorizzazione dei beni urbanistici, ambientali e paesaggistici
70.000 euro, consulenze di supporto alla struttura del Segretario
generale 100.000 euro.
Il capitolo 21836 ha invece: spese per studi e sperimentazioni
di ricerca nell'ambito della silvicoltura, tecnologia del legno,
delle risorse florofaunistiche 220.000 euro, spese per
sperimentazione e ricerche nell'ambito della silvicoltura 14.000
euro, collaborazioni tecniche del Dipartimento politiche
strutturali affari europei 120.000 euro, collaborazione tecnica
Dipartimento turismo 40.000 euro, Dipartimento industria,
artigianato ed energia 120.000 euro, Dipartimento opere pubbliche
ed edilizia residenziale 79.000 euro, Dipartimento trasporti 20.000
euro, spese per collaborazioni tecniche in materia di trasporti a
favore del Dipartimento trasporti e infrastrutture sportive 60.000
euro, spese per collaborazioni tecniche nell'ambito del
Dipartimento bilancio 60.000 euro, spese per collaborazioni
tecniche nell'ambito della Sovrintendenza per i beni e le attività
culturali 300.000 euro, collaborazioni tecniche a supporto del DSI
120.000 euro, spese per collaborazioni tecniche in materia di
edilizia scolastica 400.000 euro, finanziamento del d.l. relativo
alle nuove disposizioni per le strade regionali 6.000 euro,
disposizioni in materia di tutela dell'inquinamento atmosferico
50.000 euro. Questi sono i dettagli rispetto alle varie voci sia di
consulenza che di collaborazione tecnica. Ricordo al collega
Tibaldi che i 2 capitoli, 21850 e 33773, capitolo che vede
"Finaosta" con un incarico di consulenza, sono in virtù di una
legge regionale che ha individuato "Finaosta" quale soggetto
istruttore delle varie pratiche, quindi questo incarico non è
volontario, ma discende dalla legge regionale.
Presidente
- La parola al Consigliere Bortot.
Bortot (Arc-VA)
- Volevo sapere se si poteva avere anche
in questo caso il dettaglio e se i Consiglieri possono accedere a
qualche consulenza... ho problemi di crisi d'identità al mattino,
non so quale cravatta mettermi, ad esempio oggi sono senza...
Presidente
- Pagina 117. Pagina 118. Pagina 119. Pagina
120. Pagina 121.
La parola alla Consigliera Squarzino Secondina.
Squarzino (Arc-VA)
- Capitolo 21635: qui non è prevista
alcuna risorsa per iniziative e divulgazione di dati presso le
scuole della Regione in occasione della celebrazione del 60°
anniversario della liberazione e dell'autonomia. Mi sono detta:
forse il 60° anniversario è già passato, quindi per il 2007, però
lo stesso ragionamento non avviene per il capitolo 21625, per cui
continua ad esserci uno stanziamento nel 2007 e nel 2008 di fondi
per la celebrazione del 60° anniversario della liberazione e
dell'autonomia. La mia preoccupazione non è che si spendono soldi
al capitolo 21625, ma è che a mio avviso sarebbe importante che le
scuole fossero interessate proprio in attività che riguardano la
storia di questa Regione.
Presidente
- La parola al Consigliere Bortot.
Bortot (Arc-VA)
- Capitolo 57205, "Spese per
l'organizzazione del Convegno internazionale Les rencontres de
physique de la Vallée d'Aoste", volevo fare una raccomandazione
all'Assessore Viérin. La raccomandazione consiste in questo: avendo
in funzione un osservatorio astronomico, e una delle vocazioni
dell'osservatorio è la ricerca, se fosse possibile mettere assieme
per alcuni aspetti le giornate di questo convegno internazionale,
metterlo in rete o in sinergia con l'osservatorio per eventuali
collaborazioni su progetti in comune e riuscire a cavarne qualcosa
di buono.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Solo per dare una risposta di natura
contabile per quanto attiene la domanda della collega Squarzino.
Sia il capitolo 21625, sia il capitolo 21635 sono riconducibili
alla legge regionale del 19 maggio 2005, ma il capitolo 21625 è un
fondo e, qualora le iniziative siano delle iniziative anche
nell'ambito scolastico, verranno acquisite dal fondo. In sostanza,
il fondo è un contenitore che potrà essere allocato nelle
iniziative più appropriate che dovessero emergere nell'ambito del
60° anniversario; quindi non è che esclude, è solo una questione di
natura contabile che porta ad allocare le disponibilità nel fondo e
che all'atto dell'utilizzo potranno essere recuperate.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Sur les 2 questions, pour ce qui
concerne les initiatives éventuelles à proposer dans les écoles
pour les célébrations du 60
e
anniversaire de la
libération, donc la loi n° 8/2005, je ne peux qu'être d'accord sur
ce principe et, comme le rappelait M. Marguerettaz, c'est sur la
base des initiatives qui sont proposées. Nous sommes donc en train
de travailler avec les structures compétentes, c'est-à-dire surtout
le service de support à l'autonomie scolaire, pour étudier une
série d'initiatives à proposer surtout pour ce qui est de la
"Journée de la mémoire", au mois de janvier, qui pourrait être une
très bonne occasion pour proposer quelque chose.
Pour ce qui est des rencontres de physique, je concorde avec M.
Bortot, je le remercie pour la suggestion, je vais me faire
promoteur auprès des organisateurs de ces rencontres pour créer une
synergie entre cette manifestation, qui est une manifestation qui a
un succès très considérable surtout dans le domaine spécifique, il
y a eu des Prix Nobel qui ont participé l'an dernier et cette année
probablement aussi participeront aux rencontres à La Thuile, donc
on va mettre en contact ces 2 réalités qui sont un atout pour la
Vallée d'Aoste.
Presidente
- Pagina 122. Pagina 123.
La parola al Consigliere Tibaldi.
Tibaldi (CdL)
- Informazione locale, non ci sono
interventi per lo sviluppo, ci sono solo contributi a sostegno,
direi che già questo è un indice sintomatico: l'informazione locale
non si sviluppa, ma ha bisogno di supporti. In particolare i
supporti sono aumentati, siamo a 635mila euro di competenza
quest'anno. Le motivazioni di tale incremento da cosa sono
originate?
Presidente
- La parola al Consigliere Bortot.
Bortot (Arc-VA)
- Volevo sottolineare la contraddizione
fra il capitolo 21640, la pagina 122, la competenza è 50.000 euro,
"Contributi ad enti ed associazioni per attività e iniziative
diverse a carattere sociale, ricreativo e culturale", magari è la
legge che dovremo discutere domani, e la pagina successiva 123, il
capitolo 22480, "Contributo per il funzionamento di una fondazione
per l'attuazione di iniziative culturali attinenti i rapporti fra
diritto, società ed economia". La dizione e soprattutto la
fondazione mi sembrano un po' fumose, non l'impegno di spesa che è
di 380mila euro per ogni anno.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- 465.000 euro... assolutamente non abbiamo
avuto alcun incremento rispetto al 2006, sono i famosi contributi
per il sostegno del sistema e l'informazione locale, quindi
contributi per spese correnti, informazione commerciale e sono
stati concessi complessivamente 338.683 euro nella prima
voce...
Marguerettaz
(fuori microfono)
- ... scusa, il
capitolo 21432 è tutto quello dell'importo...
La Torre (FA)
- ... sì, abbiamo 465.000 euro. Tu dici le
previsioni? Non avevo ascoltato. Stavo guardando il 2007, chiedo
scusa. Non so dirle perché abbiamo previsto l'aumento, infatti
stavo leggendo i dettagli e i dettagli non parlano della previsione
di aumento, probabilmente perché ci sono delle richieste in
aumento, presumo sia su quello, anche perché noi le diamo sulle
spese correnti... sto leggendo tutti i dettagli... potrebbe
derivare da questo: nel secondo dettaglio perché nel 2006 non è
stato investito niente sulle spese inerenti la formazione di
rilevanza sociale, quindi non sono state fatte iniziative...
Tibaldi
(fuori microfono)
- ... sono a livello di
ipotesi, Assessore...
La Torre (FA)
- ... no, leggo quello che ho in mano, non
sono ipotesi. Faremo delle ulteriori campagne d'informazione, cosa
le devo dire? Cercavo di risponderle dandole un dato preciso, non
ce l'ho in questo momento, glielo do domani.
Presidente
-Pagina 123.
La parola al Consigliere Frassy.
Frassy (CdL)
- Sul capitolo 22480 si fa riferimento alla
legge n. 18/1988, che in effetti così era titolata, perché poi la
costituzione avvenuta con atto successivo ha dato il nome alla
"Fondazione Courmayeur". Rilevo che in quella legge era previsto un
contributo regionale equivalente oggi a 258mila euro e si diceva
che dal 1992 sarebbe poi stato individuato con legge di bilancio.
La legge di bilancio oggi individua lo stanziamento in 382mila
euro, perciò siamo a una cifra di gran lunga superiore alle cifre
ipotizzate nel 1988; vorremmo capire gli altri soci della
Fondazione che tipo di contributo versano alla Fondazione
stessa.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- Sì, la risposta precedente... tutto
questo deriva dal fatto che, per quanto riguarda i contributi per
il sostegno all'informazione dell'attività associativa politica e
sindacale, per il primo e secondo trimestre sono stati concessi
complessivamente 68.000 euro, per il 2007 si prevede un aumento di
queste richieste che stanno già arrivando, quindi vanno indirizzati
all'aumento delle richieste che ci saranno nell'ambito
dell'attività associativa politica e sindacale, dell'editoria
politica e sindacale. Abbiamo già richieste in corso, questo è...
mi scuso per prima, ma non riuscivo a trovare il dato, perché è
scritto a caratteri piccoli.
Presidente
- La parola al Presidente della Regione,
Caveri.
Caveri (UV)
- Non essendo enciclopedico, non so dirle
della "Fondazione Courmayeur", le farò avere una nota domani;
naturalmente, come vede, siamo pienamente nella logica di un
decremento della somma complessiva che passa da 400 a 380, in
quella logica di austerità delle fondazioni che ci è nota.
Presidente
-Pagina 124.
La parola al Consigliere Frassy.
Frassy (CdL)
- Sulla pagina 124 spero vi sia qualche
Assessore che, pur non essendo enciclopedico, ci dia qualche
dettaglio sul capitolo 50120. Qui finanziamo, sebbene ci sia
scritto:
"interventi per la costruzione"
, anche manutenzioni
e ristrutturazioni. È un capitolo che di solito aveva delle cifre
di disponibilità intorno ai 50mila euro come risulta
dall'assestato, nel triennio 2008-2009 non c'è nulla, ma nella
competenza 2007 vengono quadruplicate le risorse, di conseguenza
immaginiamo che vi siano delle richieste specifiche e vorremmo
averne nozione, perché il predecessore dell'attuale Presidente
tempo fa aveva ipotizzato contributi per la costruzione di una
moschea. Vorremmo capire se questa ipotesi è stata recepita nel
bilancio.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Qui la curia vescovile aveva presentato un
piano di investimenti, che riguarda la riabilitazione, non solo
degli edifici di culto, perché la legge estende gli interventi
anche alle parrocchie, soprattutto laddove le parrocchie svolgono
un ruolo sociale per la Comunità. Lo scorso anno c'erano 50mila
euro lì sopra, posso anche dirvi che questi sono stati utilizzati,
la deliberazione è recente, per sostenere l'intervento di
ristrutturazione della parrocchia di Jovençan; hanno colto
l'occasione che è cambiato il parroco... Il programma della curia è
molto ambizioso, perché prevede investimenti per 1,2 milioni di
euro, devo però dire che è intendimento del Governo presentare un
disegno di legge, perché deve essere chiaro che non è negli
obiettivi politici di questa maggioranza sostenere la realizzazione
di luoghi di culto di qualsiasi tipo di religione, in quanto
riteniamo che quelli esistenti siano già sufficienti e che il
problema sia riempirli. Altra cosa è fare interventi per recuperare
il patrimonio edilizio annesso a queste strutture già esistenti
oppure a quelli che sono già esistenti in quanto edifici di
culto.
Presidente
- Pagina 125. Pagina 126. Pagina 127. Pagina
128.
La parola al Consigliere Venturella.
Venturella (Arc-VA)
- Vorrei chiedere all'Assessore
Cerise, perché ho riletto il resoconto in bozza, quello
stenografico della sua audizione in Commissione, in cui sui
contributi per la costruzione dei tetti in lose lei dava delle
cifre che, ad una mia lettura dell'assestato e della competenza,
sembra non rispondere a ciò che è scritto, perché lei parlava di 6
milioni di euro di spesa consolidata negli anni, dicendo:
"riusciamo a risparmiare circa 1,5 milioni di euro ed arrivare
quindi a 4,5 milioni di euro"
, ma soprattutto parlava di una
legge regionale in fieri che aveva come obiettivo quello di
trasferire le procedure di autorizzazione ai Comuni. Vorrei sapere,
perché il resoconto era molto stringato, come si riesce a
risparmiare 1,5 milioni di euro rispetto a 6 milioni, che ne
rappresentano il 25%.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Quella di risparmiare è una presunzione e
un intendimento, vorremmo arrivare lì e cercherò di spiegare come.
Uno dei punti più importanti di questo disegno di legge, che può
non essere condiviso, ma credo sia assolutamente chiaro di
esplicitarlo, parte dal presupposto che non vi sono più né le
risorse, né è produttivo per il paesaggio della Valle d'Aosta fare
degli investimenti per sostenere i tetti in lose dappertutto. La
prima cosa che dovranno fare i Comuni, dunque, è quella di
rideterminare quegli ambiti del proprio territorio urbanizzato, nel
quale essere sicuri, quindi lì dentro realizzare i tetti in lose
riducendo al minimo la possibilità di deroghe ed escludendo la
parte di territorio che non ha... altrimenti si finisce per
sostenere degli investimenti che rispondono più a un sostegno a chi
ha già delle risorse.
Seconda cosa: nella legge vi sarà una sorta di gradazione del
contributo in funzione della qualità della losa, adesso il
contributo è un tanto al mq.: questo dovrebbe essere un altro
motivo per cui chi usa certe lose avrà il contributo
corrispondente; quindi un'oggettiva, probabile riduzione del numero
di domande, perché gli ambiti dovrebbero essere limitati,
l'altra... chi usa un certo tipo di materiale prenderà un
contributo inferiore.
Tengo a precisare che questo orientamento politico è stato
totalmente condiviso da parte degli enti locali, vi è una
condivisione sul progetto complessivo di razionalizzare meglio, in
modo da poter dare più senso agli investimenti. Noi ci riserveremo
solo a regime la determinazione della spesa complessiva, sarà
ancora compito della Regione deliberare le modalità e i criteri di
calcolo di come viene fatto il contributo, ancora la Regione si
riserva un ruolo di controllo generale, ma tutta la procedura di
erogazione del contributo sarà in capo ai Comuni.
Presidente
- Pagina 129. Pagina 130. Pagina 131. Pagina
132. Pagina 133. Pagina 134. Pagina 135. Pagina 136.
La parola al Consigliere Tibaldi.
Tibaldi (CdL)
- In competenza abbiamo 3 milioni di euro,
"Fondo per il finanziamento delle opere di rilevante interesse
regionale", siamo passati da 1 milione dello scorso anno a 3
milioni di quest'anno, immaginiamo sempre per progetti e studi di
fattibilità, o perlomeno progetti di massima o progetti
preliminari, anche perché la legge auspicata da molti e votata
anche da noi va avanti con il "contagocce" da un punto di vista
finanziario, gli stanziamenti sono al di sotto della media: questo
sta a significare che le grandi opere apparterranno al futuro e nel
presente, nel 2007-2008, prevedono pose di prime pietre o perlomeno
avvii di lavori importanti, nonostante l'ottimismo del collega
Maquignaz, che sulla circonvallazione ha fatto un elogio
particolare, che condividiamo, ma all'elogio ci piacerebbe che
corrispondessero dei fatti. Se l'Assessore Cerise è così gentile da
darci qualche ragguaglio in più, 3 milioni di euro sono una
"boccata" di speranza rispetto allo scorso anno, però, a nostro
avviso, sono sempre pochi.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Abbiamo nel corso del 2006 con la
disponibilità finanziaria da lei richiamata affidato gli studi di
fattibilità, alcuni dei quali sono già conclusi, in alcuni casi
sono all'attenzione del "NUVVOP" per le valutazioni di rito, altri
stanno per essere conclusi e credo che a gennaio il "grosso" sarà
completato. Voglio però qui ricordare cosa prevede la procedura per
la realizzazione delle grandi opere, perché tale procedura prevede
che dopo che gli studi di fattibilità hanno avuto una valutazione
positiva da parte del nucleo di valutazione saranno riportati
all'attenzione di quest'aula, che dovrà assentire la realizzazione
dell'opera indicando come l'opera sarà finanziata. A questo punto
capite che tali soldi sono una garanzia per assicurare che quanto
meno alla fase della progettazione ci arriviamo. Non sto parlando
di progettazioni preliminari o di altro tipo: si parla di
progettazione "tout court". È evidente che il modo con cui l'opera
sarà realizzata, la progettazione può essere di un tipo, piuttosto
che un altro. Se si decidesse di realizzare un intervento
attraverso il "project financing", evidentemente ci fermeremmo alla
progettazione definitiva; se l'opera sarà totalmente in capo
all'Amministrazione regionale o a un ente da questa delegato, si
arriverà alla progettazione esecutiva: questo è un discorso che via
via che il "NUVV" ci licenzierà, sarà compito del Consiglio
rideterminare anche l'allocazione di risorse per la realizzazione
di tali opere.
Presidente
- Pagina 137. Pagina 138. Pagina 139. Pagina
140. Pagina 141. Pagina 142.
La parola al Consigliere Frassy.
Frassy (CdL)
- Capitolo 39105, "Spese di pubblicità
sull'attività del Corpo forestale...", non sappiamo se sia un
errore o se sia giusto il dato contabile, perché la competenza
dello scorso anno... e la competenza del triennale... è fra 10 e
27mila... qui leggiamo 237.000 euro, perciò vorremmo capire quali
sono le previsioni e le motivazioni che avete per investire una
cifra significativa soprattutto rispetto al "trend" di quel
capitolo, in un contesto dove su determinate spese cosiddette
"superflue" vi è la tendenza a tagliare, quindi o vi è qualcosa di
importante che ci sfugge, o vi è un errore di numeri... vorremmo
capire.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- In effetti, qui si ha a che fare non con
una pubblicità generica, che si può ripetere negli anni, ma con
un'organizzazione dei campionati europei forestali di sci nordico a
Brusson, la quale è un'iniziativa che va a rotazione su tutto
l'arco alpino. Lo scorso anno era stata organizzata in Slovenia,
quindi ha anche una finalità, essa avrà un costo di 230mila euro ed
è un'iniziativa che ha una valenza di tipo turistico, perché
permette di conoscere tale località legata all'attività del Corpo
forestale.
Presidente
- La parola al Presidente della Regione,
Caveri.
Caveri (UV)
- Volevo darle la risposta, collega Frassy,
concernente la "Fondazione Courmayeur": Compagnia di San Paolo
60mila euro, "Fondazione CRT" 52mila, "Editore Giappichelli" 600
euro.
Presidente
- La parola al Consigliere Frassy.
Frassy (CdL)
- Per ringraziare il Presidente, ma anche
per invitarlo a fare una riflessione, nel senso che se le
fondazioni in tutta Italia funzionano con una prevalenza dei
soggetti esterni all'ente pubblico che fa da garante, dovremmo
cercare anche noi di avvicinarci a questo tipo di filosofia, perché
i dati che lei ha evidenziato denotano che le fondazioni... e
questa in particolare non funziona come tutte le fondazioni. Se gli
altri soggetti sono interessati a rimanere nella Fondazione, perciò
delle due l'una: o aumentano le risorse per adeguarle alle esigenze
alle quali loro del "CdA" partecipano nel determinarle, oppure le
riduciamo noi e, di conseguenza, verifichiamo se queste fondazioni
hanno nei loro "partner" l'interesse ad esistere o ad attingere
contributi, perché queste non sono più fondazioni.
Presidente
- Pagina 143. Pagina 144. Pagina 145. Pagina
146. Pagina 147. Pagina 148. Pagina 149. Pagina 150. Pagina 151.
Pagina 152. Pagina 153. Pagina 154. Pagina 155. Pagina 156. Pagina
157. Pagina 158. Pagina 159. Pagina 160. Pagina 161. Pagina 162.
Pagina 163. Pagina 164. Pagina 165. Pagina 166. Pagina 167. Pagina
168.
La parola al Consigliere Tibaldi.
Tibaldi (CdL)
- Sulla zootecnia, pagina 168, vi sono
sempre cospicui stanziamenti per quanto riguarda sia la
salvaguardia delle produzioni nel settore zootecnico, capitolo
42820, sia gli interventi nel settore dell'allevamento zootecnico e
qui il contributo è 8,9 milioni di euro. La profilassi per evitare
le malattie nella zootecnia è sempre stata all'attenzione degli
Assessorati competenti, sta di fatto che però, nonostante l'assenza
di capi infetti in Valle d'Aosta, gli stanziamenti per questi
interventi sono notevoli. Vorremmo sapere perché anche quest'anno
si interviene con una cifra così elevata. Sappiamo che negli scorsi
anni c'è stata una campagna per evitare la mastite, per debellare
la brucellosi e altre malattie di questo tipo. Se l'Assessore può
farci il punto della situazione, ovvero giustificare l'esigenza di
tali stanziamenti per il 2007.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- In merito al capitolo 42820, che
riguarda gli interventi per la salvaguardia delle produzioni nel
settore zootecnico, risanamento degli allevamenti da epizozie e da
altre malattie, già l'anno scorso ne avevamo parlato, perché era
iniziato un programma relativo all'"IBR", si prevede quindi la
prosecuzione del programma "IBR" con azioni di monitoraggio,
controllo vaccinazioni, incentivi agli allevatori, nonché incentivi
per la sostituzione dei capi "IBR" positivi, inoltre la
continuazione del programma di prevenzione mastite organizzata
dall'ANABORAVA. Se guardate nel bilancio pluriennale, c'è ancora il
2007 e il 2008 che è la conclusione del programma, perché questi
programmi vanno impostati non su un'annualità, ma su un programma
triennale di cui avevamo parlato l'anno passato, poi vi è la
riduzione nel 2009.
Sui controlli sanitari di qualità, sui prodotti della filiera
zootecnica, vi sono 800mila che rimangono costanti nei 3 anni,
secondo dettaglio di questo complessivo... qui abbiamo solo la
cifra complessiva, le spese sono relative al programma di
valorizzazione della carne della razza bovina valdostana che
prevede incentivi agli allevatori per il rispetto del disciplinare
di produzione e di assistenza tecnica alla produzione. Si rileva,
rispettando gli obiettivi del piano carne, una maggiore
valorizzazione del prodotto carne con un aumento in termini di
allevamenti e di capi che aderiscono al programma; questo in
effetti è un programma importante, perché ha lo scopo di
valorizzare l'aspetto della zootecnica in tale momento più debole:
quello dell'utilizzazione del settore carne. Questo ha una sua
valenza strategica, in quanto si prevede con tale azione di andare
ad incentivare l'utilizzo della carne degli allevamenti nostrani
nell'ambito della distribuzione e soprattutto per quel discorso cui
avevo accennato ieri d'introduzione presso i ristoranti e gli
alberghi che vorranno utilizzare il contrassegno, per quel che
riguarda la "loi des saveurs", anche della possibilità di avere un
punteggio relativo all'utilizzo della carne; quindi tutto si lega
nell'ambito della valorizzazione delle nostre filiere.
Anche l'altro capitolo, il 42845 - i contributi per interventi
nel settore dell'allevamento zootecnico, i quali complessivamente
ammontano a 8,9 milioni nel bilancio di previsione 2007, che
permangono costanti sul triennale - si articola in più dettagli: vi
è un dettaglio legato alla tenuta dei libri genealogici ed
effettuazione dei controlli funzionali - riguarda il finanziamento
della attività istituzionale dell'AREV - con una percentuale
d'intervento del 100%, parte finanziata con fondi statali, 700mila
all'anno; vi è poi l'assistenza tecnica in zootecnia: si tratta del
finanziamento previsto con una deliberazione della Giunta che viene
predisposta ogni autunno, del Concorso del libro genealogico, per
programmi sempre presentati dall'AREV per organizzazione di
manifestazioni e concorsi vari, manzi, tori e torelli, che hanno la
finalità d'incentivare il miglioramento delle razze con 1.725.000
costante; vi sono poi le rassegne e i concorsi zootecnici, è
finanziato il programma delle rassegne bovine e ovicaprine,
realizzato sempre dall'AREV - sono sempre dettagli del capitolo
42845, si tratta di 4 dettagli -, oltre al riconoscimento agli
allevatori di un incentivo per i capi preparati e presentati:
questo ammonta a circa 5 milioni di euro annuali; ultimo dettaglio:
tutela assicurativa degli allevamenti, questi sono finanziati
parzialmente il 50% a carico dell'allevatore per i danni diretti e
indiretti e il 20% per i danni derivanti da eventi eccezionali e
calamità naturali, i costi sostenuti dall'AREV per la stipulazione
di contratti di copertura assicurativa degli allevamenti in
relazione all'andamento del numero dei sinistri rimborsabili.
Nella campagna 2005-2006 i numeri dei capi assicurati bovini
sono risultati essere 17.845, i caprini 2.242, gli ovini 1.257 e 24
equini, per un ammontare di 1.500.000 euro sul triennale, che dà
complessivamente la dotazione del capitolo, quella complessiva che
vedete riportata sul capitolo stesso.
Presidente
- Pagina 169. Pagina 170. Pagina 171. Pagina
172. Pagina 173. Pagina 174. Pagina 175.
La parola al Consigliere Bortot.
Bortot (Arc-VA)
- Capitolo 46500, "Sovvenzione annuale
agli enti ausiliari della cooperazione" e alla pagina successiva
"Contributi agli enti ausiliari della cooperazione per attività di
assistenza contabile...". Vorrei capire meglio, perché la
sovvenzione agli enti ausiliari... credo si occupino della
revisione delle cooperative, mi sembra però che gli importi siano
ragguardevoli se sommati, soprattutto volevo capire a chi fanno
capo gli enti ausiliari della cooperazione.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- Capitolo 46500, giusto? Semplicemente qui
ripetiamo le sovvenzioni così come erano state impostate
precedentemente, non vi è una variazione complessiva. Infatti si
confermano per il triennio 2007 gli stanziamenti di bilancio
previsti per il 2006, comprese le assegnazioni in sede di
assestamento non essendo intervenute, né essendo prevedibili
particolari modificazioni nella dinamica della spesa. Forse è un
po' poco, dice lei, però mi segno...
(interruzione del Consigliere Bortot, fuori
microfono)
...
la ringrazio.
Presidente
- Pagina 176. Pagina 177. Pagina 178. Pagina
179.
La parola al Consigliere Bortot.
Bortot (Arc-VA)
- Capitolo 46850, "Contributi per la
ricerca e lo sviluppo nel settore industriale", qui volevo chiedere
all'Assessore se ha delle iniziative in corso, perché la somma è
notevole e personalmente sono d'accordo, però vedo che l'assestato
era 8 milioni, poi abbiamo avuto un residuo anche non indifferente,
mi sembra sia il caso che attiviamo più progetti, invece che avere
una riduzione del capitolo di spese.
Presidente
- La parola al Consigliere Tibaldi.
Tibaldi (CdL)
- Mi innesto sullo stesso capitolo anch'io,
quindi è opportuno che l'Assessore risponda dopo. Al di là della
cifra, che è leggermente inferiore rispetto alla competenza dello
scorso anno, se ho ben sentito, è in corso di discussione generale;
le principali beneficiarie di questi soldi sono la "CAS", la "GPS
Standard" e la "Dora S.p.a.". Ricordo che l'ex Assessore Ferraris,
rispondendo ad alcune nostre osservazioni su questo stesso
capitolo, annunciava lo scorso anno la predisposizione di una nuova
norma in materia, affinché degli interventi sulla ricerca potessero
beneficiare anche aziende di dimensioni inferiori che però fossero
in possesso di progetti innovativi. Volevo sapere se vi sono altre
aziende, al di là di quelle che ho nominato, che sono in elenco per
la percezione di questo tipo di contributi, la seconda domanda è se
il Governo regionale ha intenzione di elaborare la normativa
annunciata in materia.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- È evidente che su questo argomento stiamo
lavorando perché stiamo spingendo il discorso innovativo della
ricerca tecnologica. Per quel che riguarda il passato, chi la fa
"da leone" sono proprio il Centro di ricerca "Dora" e tutto quello
che è insediato all'interno dell'"area Cogne", ma non è sufficiente
perché crediamo che attraverso solo un collegamento stretto con le
Università, e in questo caso con il Politecnico di Torino e il
Politecnico di Losanna, insieme ad iniziative che stiamo portando
avanti, ad esempio quelle con la società "Ribes", che ci permette
di collegarci a una miriade di società che potrebbero creare dello
"spin off" in Valle d'Aosta... stiamo pensando di portare qui una
serie di insediamenti, che, attraverso la ricerca applicata a una
produzione industriale, possono produrre non solo momenti di
ricerca che sovvenzioniamo e portano chissà dove il beneficio della
ricerca che viene fatta... ma in realtà traducano immediatamente,
con una "cinghia" di trasmissione cortissima, la realizzazione di
brevetti industriali con applicazioni sul territorio valdostano.
Abbiamo in questo caso anche altri progetti che sono partiti, ad
esempio quello con la Ditta "Valgel", che sta sperimentando e
quindi probabilmente molto presto stiamo chiudendo anche con
"Finaosta" il "business plan", si insedierà in bassa Valle
nell'area della "Zincocelere" con uno stabilimento altamente
innovativo che potrebbe dare degli egregi risultati. Così come per
il discorso delle energie alternative stiamo portando avanti, in
collegamento con il Politecnico di Torino e il Politecnico di
Losanna, una serie di contatti con delle aziende che potrebbero
venire qui a realizzare i famosi pannelli solari che si dividono in
termici e fotovoltaici, quindi per la produzione di calore o per la
produzione di energia elettrica. Tutta una serie di valutazioni in
questo senso quindi fanno dire che tali soldi... che apparentemente
è sempre una cifra consistente, in realtà sono una cifra non dico
modesta, ma sono una cifra che ci permette in modo tranquillo di
portare avanti investimenti nel settore innovativo e
tecnologico.
Per quel che riguarda la legge che proponeva il collega
Ferraris, onestamente di questa legge... ero all'opposizione
all'epoca, forse ero distratto... adesso con il collega Ferraris mi
consulterò per capire, se era stato fatto un lavoro, a che punto
era e che validità può avere; se ha una validità, non vedo perché
non si possa portare avanti.
Presidente
- Pagina 180.
La parola al Consigliere Frassy.
Frassy (CdL)
- A pagina 180 capitolo 46940, "Spese per
l'acquisto, la costruzione, l'adeguamento e la manutenzione
straordinaria di aree e di immobili da destinare ad interventi nel
settore industriale", l'assestato rispetto alla competenza prevede
quasi un raddoppio: da 1.369.00 euro a 2.475.000, poi scende
leggermente, ma rimane al di sopra dell'assestato nella previsione
2008, poi ha meno di 500mila euro nella previsione del 2009.
Vorremmo capire in questa impennata della previsione 2007 che
progetti ci sono, se sono progetti che prevalgono in campo di
acquisizione e costruzione, piuttosto che di manutenzione e
adeguamento e in qual caso quali sono, perché è evidente che qui vi
è stata una valutazione di tipo politico per arrivare a dare queste
conclusioni finanziarie.
Presidente
- La parola al Consigliere Bortot.
Bortot (Arc-VA)
- In parte è già stato detto dal collega
Frassy... era capire se in rapporto alle competenze vi sono degli
interventi di acquisto o di sistemazione di aree per eventuali
insediamenti.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- È chiaro che il capitolo è composto da
più voci e fa riferimento a più cose sempre nello stesso ambito. Il
Presidente mi suggerisce - ma con piacere sapevo della trattativa -
che questo gruppo norvegese che ancora dobbiamo incontrare... però
ci ha comunicato che ha comprato tutto il "gruppo Meridian", quindi
è un grosso gruppo e intende investire nel nostro settore...
Frassy
(fuori microfono)
-... prende dei
contributi?
La Torre (FA)
- ... ma no! Questa era una notizia, ho
capito che non interessava...
Trattiamo invece dei capitoli. Partiamo dal richiamo al capitolo
1992, "Realizzazione di infrastrutture, insediamento "Meridian"", i
fondi stanziati per il 2006 sono stati quasi interamente
utilizzati, i lavori dopo alcuni ritardi causati dalla necessità
del parere delle "Ferrovie dello Stato" dovrebbero iniziare nel
corso del 2007, lo stanziamento previsto per il 2007-2008 è pari a
1 milione annui... vi sto citando tutti i singoli fondi: il primo
riguardava, guarda caso, la "Meridian"... risulta sufficiente, cioè
anche quello previsto per il 2009 è pari a 100mila euro. Il
richiamo al capitolo 3234, "Manutenzioni varie e collaudi su
opifici", i fondi stanziati per il 2006 sono stati quasi
interamente utilizzati, gli stanziamenti previsti per il triennio
2007-2009 pari a euro 10mila annui risultano sufficienti. Il
richiamo al capitolo 4335, "Lavori di manutenzione straordinaria in
stabilimenti vari e realizzazione di infrastrutture "ex ILSSA
VIOLA"", i fondi stanziati per il 2006 verranno interamente
utilizzati, nel 2007 verranno conclusi alcuni interventi iniziati
nel corso del presente anno, successivamente lo stanziamento è
stato ridotto in conseguenza al trasferimento degli immobili a
destinazione industriale a "Vallée d'Aoste structure S.r.l.",
alcuni interventi iniziati nel corso del presente anno. Lo
stanziamento previsto per il 2007 è pari a 1 milione di euro,
risulta sufficiente, gli stanziamenti previsti per il 2008 pari a
500mila euro e per il 2009 pari a 10mila euro risultano
sufficienti. Il richiamo al capitolo 7299, "Spese relative alla
gestione infrastrutture "ex ILSSA VIOLA"", i fondi stanziati per il
2006 sono stati interamente utilizzati, lo stanziamento previsto
per il 2007, pari a euro 155mila, risulta sufficiente per
completare alcune infrastrutture da realizzare a carico della
Regione, lo stanziamento previsto per il 2008 e il 2009 è pari a
10mila euro annui, risulta sufficiente. Questa suddivisione poi la
posso dare ai Consiglieri con tutto lo spiegone.
Presidente
- Pagina 181. Pagina 182. Pagina 183. Pagina
184.
La parola al Consigliere Frassy.
Frassy (CdL)
- A pagina 184 abbiamo 2 capitoli che
riteniamo possano e debbano essere letti assieme: il 47580,
contributi in conto capitale a favore di imprese artigiane, 47590,
contributi in conto interessi sempre a favore di imprese artigiane.
Nella competenza dello scorso bilancio avevamo una cifra superiore,
ma di poco, rispetto ai 5,5 milioni di questa competenza avevamo
5,250 milioni, però ritengo non sia corretto raffrontare tale
competenza con la competenza dello scorso bilancio di previsione,
perché l'assestato ci dice che quella previsione è stata nettamente
inadeguata rispetto alle esigenze, perché nell'assestato leggiamo
di quasi 7 milioni, perciò vi sono quasi 2 milioni in più rispetto
alla previsione dello scorso anno. Qui, Assessore La Torre, devo
richiamare quanto lei andava dicendo a seguito della modifica con
atto amministrativo dei criteri di erogazione dei fondi previsti
dalla legge n. 6/2003. Lei ha sostenuto a più riprese, e qualcuno
ci ha creduto, che cambiavano i criteri, ma non diminuivano i
fondi. Se andiamo a vedere la sostanza di quanto lei sta propinando
al Consiglio e agli artigiani, nonostante la soddisfazione espressa
dalle categorie che probabilmente si sono limitate a "prendere per
buone" le sue parole, ma non hanno visto i dati contabili, qui c'è
un taglio incredibile, perché, se andiamo a vedere il triennale,
nel 2008 e nel 2009 vengono dimezzate le risorse, rispetto a un
assestato di 7 milioni, lei scende a 3,1 milioni! Forse allora,
rispetto alle assicurazioni che lei ha dato con il beneficio della
stampa, che spesso "prende per buone" le conferenze che voi fate,
mi sembra di capire che i conti non tornino. Lei ha dato i numeri,
ma li ha dati sotto diversi punti di vista, perché non sono numeri
corretti. Come fa lei a mettere nel triennale 3,1 milioni rispetto
ad un assestato di 6,891 milioni? Evidentemente non ha solo
modificato i criteri, ma drasticamente tagliato i contributi. Tenga
conto che lei aveva detto:
"togliamo i contributi in conto
capitale e li trasferiamo nel conto interesse"
: ecco perché mi
soffermo alla lettura combinata dei 2 capitoli, perché i 4 milioni
che mancano - ben più del 50% - immaginavo di vederli nel capitolo
sottostante, che è il capitolo del conto interessi, invece sono
completamente spariti e che la situazione di bilancio sia
drammatica in questo settore lo denota la pagina 186, dove il
totale fa meno 3 milioni. I conti non tornano, ma non tornano
soprattutto rispetto alle sue assicurazioni alle associazioni e
agli operatori del settore artigianale. Vorremmo capire se le sue
affermazioni politiche sono state scavalcate da una volontà di
Giunta che ha fatto scelte e priorità diverse rispetto alle sue, o
cosa è successo.
Presidente
- La parola al Consigliere Bortot.
Bortot (Arc-VA)
- Riprendo da dove ha finito il collega
Frassy. Anch'io ci ho creduto quando l'Assessore è venuto dicendo
che i parametri per i finanziamenti alle imprese artigiane andavano
modificati, basta con il contributo a pioggia. Le categorie poi le
abbiamo sentite nelle audizioni, con tutto il bene che voglio loro,
si sono impuntate e hanno imposto la "retromarcia", torniamo quindi
ai contributi a pioggia, pertanto ben venga il taglio di questi
finanziamenti, perché se i contributi servono per cambiare l'auto o
altre cose meno strategiche dal punto di vista dell'azienda, è
meglio che vi siano meno contributi. La speranza è che quel che è
stato tolto in tale settore vada ad incrementare altri settori,
dove si possa essere più innovativi nella direzione di un maggior
sviluppo della Regione, poi su questo torneremo sopra.
In sostanza il Governo e il Consiglio non sono stati in grado di
imporre politiche innovative in questo comparto, ne va di mezzo
tutta la Regione, perché se continuo a prendere il contributo
invece che a 3 anni a 5 anni e il tetto è stato elevato di poco,
non cambia niente nel settore, non si obbligano questi artigiani a
creare delle sinergie o dei consorzi, o a fare investimenti in
comune. Per dirla "fuori dai denti", quando abbiamo 150-200-300
pale meccaniche sottoutilizzate in tutta la Regione non abbiamo
fatto un passo avanti dal punto di vista dello sviluppo e
dell'innovazione e abbiamo capitali e risorse e impianti sotto
utilizzati.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- Ringrazio innanzitutto il collega Bortot
per l'intervento, ma se l'assestato è così alto, dimostra proprio
che ho mantenuto fede agli impegni che avevamo preso, perché i
soldi - avevo fatto la battuta riferendomi alla canzone di Lucio
Battisti - al 31 del mese erano già finiti, nel senso che i soldi
erano già finiti nella primavera di quest'anno, poi, proprio perché
avevamo preso degli impegni con gli artigiani e non volevamo in
corso d'opera andare a creare delle situazioni difficilmente
spiegabili, abbiamo introdotto i denari che erano necessari ad
andare a coprire le situazioni che erano già esposte e che erano
fuori dagli stanziati, e questo ha fatto salire l'assestato: la
dimostrazione che ci siamo impegnati a mantenere una parola che
avevamo dato.
Abbiamo detto anche un'altra cosa: che non volevamo lasciare
nessuno per strada di quelli che erano in attesa o speravano di
avere nel corso dell'anno... ma gli abbiamo anche detto che era
arrivato il momento di ragionare in termini complessivi,
assumendosi delle responsabilità non solo la categoria degli
artigiani, perché sarebbe scorretto pensare che siano solo loro...
ma anche introducendo questo principio di non distribuzione a
pioggia delle risorse della Regione sui settori, per introdurre
alcuni principi che potessero in prospettiva portare dei risultati
non solo di economicità, ma anche di maggiore resa rispetto alle
aspettative delle categorie stesse. Ecco perché vi parlo di
soddisfazione anche da parte degli artigiani, perché i primi
principi che abbiamo introdotto non sono dei principi che vanno
totalmente a rivoluzionare, ma vanno a ridurre l'impatto del
contributo a fondo perso in conto capitale dai 50mila ai 40mila
euro, ma la grande differenza è che è spalmato sui 3 anni: mentre
prima si poteva ottenere un contributo ogni anno fino a 50mila
euro, adesso si è raggiunto l'accordo di poterlo ottenere di 40mila
euro spalmato nei 3 anni. Non solo, si è anche detto che, siccome
l'intervento fino a 5mila euro non produceva sistema, perché era un
intervento che alla fine polverizzava la capacità stessa del conto
capitale, si è addivenuti di elevare la cifra da 5mila a 15mila
euro per l'intervento minimo, e questo anche con una certa
soddisfazione da parte degli artigiani, perché si va anche a
rivalutare il compito e l'impegno delle società di "Confidi" come
la "Valfidi"...
(interruzione del Consigliere Frassy, fuori
microfono)
... la nuova "omnibus", quella che si vedrà prossimamente la
chiamerò la "omnibus 2".
Dicevo, introducendo poi alcuni elementi importanti, che sono
quello di fare in modo che la "Finaosta" non richieda più le
garanzie fino a 50mila euro, che erano diventate un grossissimo
problema per la categoria, specialmente per i giovani, perché
immaginate dei giovani all'inizio della loro attività, dovendo
garantire per 50mila euro, che difficoltà potevano incontrare in
quanto non avendole o comunque dovendo andare dai genitori, che
molte volte non si sentivano di impegnare le loro proprietà o i
loro soldi per garantire ipotesi di lavoro... Togliendo quindi i
50mila euro, introducendo una più attenta organizzazione anche da
parte degli artigiani nelle loro richieste, introducendo delle
richieste più alte per produrre un sistema più efficace all'interno
delle aziende e soprattutto dando spazio anche alla "Valfidi" e
alle "Confidi", che possono coprire quella differenza esistente per
le piccole cifre, da 1 a 15mila euro, introducendo poi anche il
discorso del conto interessi, che deve crescere e quindi cresce di
poco, ma crescerà, e mano a mano che gli artigiani si
impadroniranno di questo strumento riusciremo a fare una certa
leva, amplificata proprio da tale capacità di spostare nel conto
interessi, senza contare che tutto questo produce un risparmio e
non è che tale risparmio che introduce viene introitato dalla
Regione e disperso chissà dove, no, diceva bene il Consigliere
Bortot: saranno soldi che verranno destinati sempre all'interno di
questi settori nella direzione della ricerca, dell'innovazione e
delle altre cose. È un processo di cambiamento che è partito, che
anche il prossimo anno vedrà degli ulteriori sviluppi e che dovrà
essere seguito da parte di tutti, mi auguro anche da parte vostra,
per avere anche quegli aggiustamenti in corso d'opera che saranno
necessari.
Presidente
- La parola al Consigliere Frassy.
Frassy (CdL)
- Ho ascoltato con attenzione la filosofia
dell'Assessore e la condivido ma, visto che lavoriamo in un
contesto dove serve anche la finanza, avremmo voluto vedere anche
la parte più tangibile della sua filosofia. Quando lei dice:
"aumenterà la parte in conto interessi"
e vediamo che il
triennale è "inchiodato" a 214.276 euro, deduciamo che lei sta
facendo della filosofia e allora la differenza fra il fare della
filosofia e il fare dell'amministrazione passa attraverso il
portafoglio che tiene il suo collega di Giunta, Assessore
Marguerettaz. Se lei non riesce a coniugare la sua filosofia con le
casse delle finanze, penso che gli artigiani di filosofia non
campino, non facciano crescere le aziende, non producano ricchezze;
di conseguenza, alla fine rischino di essere insoddisfatti. Perché
la realtà, Assessore, è che lei ha tagliato in maniera
significativa le risorse, non le ha allocate in altri capitoli di
bilancio, ad esempio, poteva essere il contributo al Consorzio
garanzia fidi, poteva essere il contributo all'Artigiancassa, cioè
quegli strumenti che consentono di agire sui meccanismi di
garanzia, i meccanismi di contenimento dei tassi di interesse... a
leggere il bilancio tutto questo non si vede.
Esprimiamo poi un'altra preoccupazione: che, come diceva, fuori
microfono - e mi permetto di fare l'amplificazione del collega
Tibaldi -, vi è una polverizzazione delle politiche del lavoro in
senso lato, vi è la delega che è stata in parte riassorbita dalla
Presidenza della Regione, rispetto a quella Presidenza "nuda" del
predecessore del Presidente Caveri, vi è la sua competenza, vi è la
delega del Sub Comandante Marcos e quant'altro e abbiamo adesso
capito che vi è una compartecipazione nelle politiche del lavoro e
questo ci preoccupa ancora di più del collega Bortot. Se questa è
la gestione delle politiche del lavoro, ci lasci dire che dal
nostro punto di vista siamo preoccupati, ma dovrebbe preoccuparsi
anche il collega Viérin Marco, che, nella convinzione di aver
acquisito le deleghe delle politiche del lavoro, si troverà invece
a doverle condividere con il collega Bortot. Voi però siete
abituati a governare l'impossibile - il Comune di Aosta lo dimostra
-, perciò riuscirete anche a gestire questo aspetto.
Presidente
- Pagina 185. Pagina 186. Pagina 187. Pagina
188. Pagina 189. Pagina 190.
La parola al Consigliere Tibaldi.
Tibaldi (CdL)
- L'Assessore Pastoret si aspetterà qualche
considerazione sul turismo. Vi sono 3 punti sui quali dobbiamo fare
delle osservazioni e ricevere delle risposte. Le spese per
pubblicità e azioni promozionali turistiche aumentano in termini di
competenza di 600mila euro circa rispetto al 2006, quindi vi è
qualche risorsa in più da spendere e da spendere bene. Ci
piacerebbe sapere se, a distanza di un anno dal suo insediamento,
avete verificato come Assessorato l'efficacia della promozione che
avete attivato, perché ricordiamo che anche il suo predecessore,
Caveri, aveva ingaggiato una società ad hoc per verificare
l'efficacia della penetrazione delle promozioni pubblicitarie nel
tessuto locale e non solo, nel tessuto anche nazionale. Sui
risultati ci siamo confrontati e non è che avessimo delle idee così
collimanti. Volevamo sapere se lei ha potuto verificare questa
efficacia della promozione. Vediamo sui grandi "networks"
nazionali, il Trentino, la Sicilia, la Campania, diverse Regioni
che compaiono in fasce di "peak time", come si dice in gergo e la
Valle d'Aosta, nonostante le risorse impegnate, campeggia su o
riviste meno importanti, o comunque su "media" che non hanno
l'impatto che possono avere i grandi "networks": mi riferisco a
"RAI" e "MEDIASET". Vogliamo sapere se la previsione di competenza
quest'anno di 5,643 milioni di euro prevede magari un salto di
qualità.
La seconda riflessione riguarda il SIRECT, ogni anno la
gocciolina di 32mila euro cade su questo capitolo, però è una
gocciolina che evapora in fretta, perché sull'attendibilità dei
dati in termini di affluenza turistica, presenze e arrivi abbiamo
sempre o delle discordanze, o dei ritardi. Vorremmo sapere se,
oltre al "calderone" informatico di 20 milioni di euro di cui
abbiamo appena fatto i commenti con l'Assessore Marguerettaz, e ora
si aggiunge questa gocciolina del SIRECT, riusciamo con il DSI a
mettere in cantiere qualcosa che funzioni bene, a distanza di tanto
tempo che continuiamo a ripeterlo. Lo scorso anno lei fece cenno
anche al portale telematico interregionale, ne abbiamo parlato
anche in corso d'anno, sappiamo che vi sono delle responsabilità a
livello nazionale e queste le addebitiamo a chi di competenza, però
sappiamo anche che la Regione si è attivata per andare avanti in
tale progetto che sarebbe importante per far parte di quella
promozione del "prodotto Italia", che deve comprendere anche la
Valle d'Aosta.
Altro capitolo dolente sono le AIAT. La famosa legge n. 6
dovrebbe essere aggiornata, migliorata, diciamo che queste
intenzioni sono rimaste per ora "lettera morta". Finora non si è
mai vista alcuna proposta in materia, le AIAT rimangono operative
sul territorio, sono diventate per di più dei feudi politici
territoriali dove si distinguono per lavori di ufficio veri e
propri, la cosiddetta "informazione e accoglienza" è piuttosto
marginale; hanno una cospicua quantità di risorse, che suddividono
sulla base di determinati criteri sempre stabiliti dalla legge n.
6, mentre un ruolo marginale viene riservato alle pro-loco, alcune
di esse invece decisamente più operative nel proporre eventi e
manifestazioni e con questa forza del volontariato sul territorio
riescono a soddisfare le esigenze di numerosi turisti e visitatori.
Diciamo che di AIAT ne basterebbe una sola e continuiamo a
ribadirlo che quelle che ci sono devono avere risorse, però le
risorse non devono solo essere utilizzate per le spese correnti,
per fini amministrativi, per mantenere uffici, segretari o
segretarie che vengono inseriti negli stessi uffici. Sarebbe
opportuno che quelle risorse esistenti - 3,7 milioni di euro -
fossero destinate ai canali dell'informazione e dell'accoglienza,
senza togliere importanza e funzioni a quel personale necessario
affinché la macchina dell'accoglienza funzioni. Riassumendo, primo,
efficacia della promozione, risorse e risultati, Assessore, a che
punto siete; il SIRECT e il portale telematico interregionale, se
può darci qualche novità possibilmente positiva in materia;
l'auspicata riforma della legge n. 6, riorganizzazione turistica,
se intendete portarla a compimento entro questo ultimo anno di
legislatura.
Presidente
- La parola al Consigliere Bortot.
Bortot (Arc-VA)
- Mi rifaccio un po' alle dichiarazioni
fatte ieri dall'Assessore e alle problematicità legate al settore
per mettere in discussione non tanto la cifra, per quanto riguarda
la spesa di pubblicità, ma l'assetto stesso. Dovremmo cioè passare
dalla pubblicità alla qualità e cerco di spiegarmi: qualità,
professionalità, fedeltà, questi sono i presupposti, perché, se
facciamo della pubblicità, portiamo delle persone in Valle d'Aosta,
intanto dovremmo capire quali utenze portare qui dal punto di vista
turistico, poi dovremmo cominciare a lavorare non sulle stesse
stagioni, ma anche sul resto delle stagioni. Il discorso della
professionalità è legato alla qualità, perché, nella misura in cui
frequento un locale e non vi è della professionalità, in quel
locale il 99% delle volte non ci torno più. Bisogna quindi riuscire
a passare da investimenti - mi rifaccio a quello che accennava lei
ieri - più che sulla pubblicità ad investimenti sulla
professionalità e sulla qualità degli esercizi e delle prestazioni
e fare come in agricoltura: premiare quelle aziende che sono in
grado di dare delle eccellenze e diventino esempio per le altre
aziende e anche qui non solo sulla pubblicità, ma anche sui
contributi, sui fidi e sulle agevolazioni si introducano dei
parametri che incentivino un'offerta qualitativa che ci metta su un
mercato e su un'utenza sempre più esigente. Ad esempio, andavo a
Gressoney a ritirare dell'attrezzatura, sono entrato in un
ristorante e vi era una ragazza, non era né bella, né brutta, era
simpaticissima... non vedevo l'ora di tornare a Gressoney per
andare a mangiare il quel ristorante solo perché questa ragazza era
simpaticissima, ma come ragiona il sottoscritto ragionano tutte le
persone normali di questo mondo!
Torniamo allora a quei famosi milioni per la professionalità:
siamo capaci di stanziare dei progetti per una professionalità
anche in questo comparto, che leghi le persone dal punto di vista
professionale alle aziende nelle quali lavorano, che non vi sia un
"turnover" che crea disagio sia agli imprenditori, ma soprattutto
agli utenti e ai turisti? Se prendiamo soldi dalla formazione
professionale, prendiamo soldi dalla pubblicità, facciamo
investimenti di 3-4 anni con delle proposte e coinvolgiamo e
cerchiamo di condividere dei progetti e delle sinergie anche fra le
aziende turistiche, perché cosa succede? Anche qui parlo per
esperienza, succede che un locale non parla con l'altro, che una
struttura che è una sciovia non interagisce con il ristorante, uno
chiude l'altro apre. L'Osservatorio astronomico ha degli orari e
vende un biglietto, poi bisogna comprarne un altro per andare su
una pista di fondo, poi andare al ristorante, pagare il ristorante.
Vediamo di offrire dei pacchetti con dei servizi a vari prezzi,
invogliando persone a venire fuori stagione, guardando ad utenze
nuove. Direte che "rompo le scatole", ma vi è tutta l'utenza legata
al "turismo dolce" che stiamo perdendo ed è gente che ha un
"target" culturale medio-alto, che è anche in grado di spendere dei
soldi. Andiamo pure dall'altra parte del mondo, ma guardiamoci
anche davanti alla "punta del naso"! Vi è un'azienda a Nus dove
viene metà del Piemonte a mangiare, perché funziona bene, si
possono portare altre aziende a vedere come funziona, come
interviene, cosa offre e in che maniera? In sostanza, un consiglio
all'Assessore: facciamo meno pubblicità, prendiamo una parte di
questi soldi, una parte della formazione professionale,
individuiamo dei progetti con i soggetti operanti nel turismo,
obblighiamoli ad interagire fra di loro, a "fare sistema", e diamo
dei premi a chi è in grado di interagire e andare in questa
direzione.
Depuis 19 heures 35 c'est le Président M. Perron qui remplit
les fonctions de Président de la séance.
Presidente
- La parola alla Consigliera Squarzino
Secondina.
Squarzino (Arc-VA)
- Ieri ho ascoltato con interesse
l'intervento dell'Assessore Pastoret e sarei stata contenta di
sentire anche la seconda parte del suo intervento. Quello che
vorrei capire... una cosa che condivido è la necessità di far
lavorare insieme come sistema tutte le strutture e i soggetti che
si occupano di turismo. Ho provato a guardare i vari capitoli, ho
trovato una serie di spese settoriali, ma non ho trovato alcun
capitolo - lei sicuramente me lo potrà indicare - in cui vi siano
risorse per affrontare questo problema e per far sì che non
continuino i vari soggetti a lavorare per conto proprio, perché
tutto il discorso che faceva prima il Consigliere Bortot e che
condivido come impostazione, cioè il tipo di turismo... tutto
questo, a parte i finanziamenti per le singole specificità... dove,
con quali strumenti e risorse si crea una cabina di regia che studi
e faccia un progetto di turismo Valle d'Aosta e lo proponga. Vi è
qualche capitolo in cui tale idea forte che lei ha presentato ieri
sera trova una risposta? In questo le AIAT dove si collocano?
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Sono contento che la collega Squarzino
abbia ascoltato con interesse il mio intervento di ieri, ma a
giudicare dal tono e dalle cose che sono state dette devo dedurre
che ho fatto un intervento abbastanza inutile, era meglio se non lo
avessi fatto. Ieri dicevo che vi è la tendenza, quando si parla del
bilancio, ad occuparsi molto in profondità del dettaglio e a volte
di non parlare di temi di carattere generale e siamo ritornati,
anche perché adesso lo strumento che abbiamo sotto gli occhi sono
deliberazioni del bilancio, a parlare dei capitoli: questa logica è
tornata.
Dina, vorrei dire che la cabina di regia possiamo farla
dappertutto, ma sul turismo e sul commercio, che ha a che fare in
modo precipuo, se non assoluto, con un settore che è governato
dall'attività imprenditoriale privata, se ci mettiamo a fare delle
cabine di regia per questo, altro che diventare Regione-centrici!
Arriviamo al socialismo reale nel modo più... questo l'ho già detto
ieri, poi si possono inventare altri strumenti.
Ieri ho anche cercato di dire alcune cose e ho fatto alcuni
esempi, dicendo quello che secondo me può toccare alla Regione e
quello che tocca esclusivamente ad altri soggetti, che si radunano
in associazioni volontarie, sindacali, dal punto di vista
dell'organizzazione commerciale e alberghiera e fanno queste cose,
poi chiedono alla Regione che ha il diritto-dovere di governare il
sistema con delle regole. Capisco tutti gli esempi che ha fatto il
Consigliere Bortot, ma alla fine ha detto una cosa che io ho già
detto ieri: la Regione fa promozione, può farla bene o può farla
male, e deve verificare l'efficacia della sua azione (adesso
risponderò al collega Tibaldi). Ho aggiunto però che vi è un
prodotto, se c'è questo prodotto, bisogna organizzarlo,
commercializzarlo e per fare questo bisogna organizzare pacchetti e
iniziative. Queste iniziative sono attribuite dalla legge n. 6 ai
consorzi, che prendono dei contributi dalla Regione, che sono però
associazioni liberamente organizzate e che radunano albergatori,
commercianti, addetti del settore e che sono i soggetti titolati a
fare questo. Non va bene come è stato scritto nella legge n. 6? Si
farà in un altro modo, ma da Bolzano al Trentino, all'Emilia
Romagna, alla Calabria funziona così e funziona così in tutta
Europa. Qualcuno che commercializza ci deve essere, deve creare un
pacchetto, ma io mi chiedo: deve essere l'ente pubblico che fa
questo? Non credo proprio.
Per quanto riguarda la qualità, abbiamo un servizio ispettivo
che va a verificare cosa? Va a verificare sulla base dei reclami
dei clienti, sulla base dell'attribuzione dei requisiti; ieri ho
detto che è importante avere una classificazione alberghiera
efficace e rispondente ai requisiti: questo è un tema che abbiamo
in agenda, ma è anche vero che la qualità la fa la singola impresa.
Quale elemento noi possiamo dare? Possiamo determinare con delle
leggi le nuove regole, somministrazione di alimenti e bevande... la
creazione di un marchio di qualità - "Saveurs", forse ne parleremo
più avanti, perché c'è un pezzo che riguarda 40mila euro di
finanziamento per il controllo del marchio di qualità -,
organizzare una scuola che crei delle professionalità importanti e
qui vi è l'IPRA, funziona bene, a detta anche degli operatori del
settore. Quando nacque l'IPRA ero all'Istruzione, sfidai allora gli
imprenditori dicendo: "ci chiedete di fare la scuola e di
sostenerla, la faremo, ma dubito che voi assumerete mai qualcuno".
Non è vero, stanno assumendo questi ragazzi, pur tenendo conto che
le nostre aziende sono medio-piccole, quindi di alberghi che
possono impiegare un "maître" non ce ne sono tantissime. Le
dimensioni di gestione delle nostre strutture... vorrei dirlo...
gestire un albergo con 30 camere o gestirlo con 70 costa uguale in
termini di personale, non lo dico io, lo dicono le ricerche di
mercato. Sotto questo punto di vista, allora una riflessione la
vogliamo fare, o dobbiamo continuare a pensare che piccolo è bello
e non ci si muove da lì? Questi sono elementi sui quali avremo modo
di dibattere.
Il Consigliere Tibaldi mi ha chiesto alcune cose. La nostra
intenzione è quella di fare un controllo sull'effetto ritorno delle
iniziative, abbiamo iniziato a farlo, non intendiamo delegarlo
all'esterno, cerchiamo di farlo con le nostre forze. I primi dati
li abbiamo assunti, ne abbiamo informato sia le AIAT, sia i
consorzi con un incontro che abbiamo tenuto la scorsa settimana,
cercheremo di sistematizzare questo perché riteniamo sia importante
tenere sotto controllo i mercati che riusciamo a controllare. Devo
però dire che, rispetto a queste attività, vi sono collaboratori
che lavorano, ma non è che possiamo fare tutto; sono uno che non
ama dare consulenze esterne, ma prima o poi il personale lo devo
pure avere, ma questo è un discorso che faremo in altri
momenti.
Per quanto riguarda il SIRECT, sono note le questioni che lo
concernono, ora abbiamo trovato delle soluzioni per concludere
questa cosa, però penso che il SIRECT sia stato non correttamente
sistemato nella legge n. 6, non opportunamente dato da gestire
all'Assessorato del turismo. Oggi, malgrado il parere del
Consigliere Bortot, vi è la "Chambre", ritengo che dovrebbe essere
quel soggetto a fare queste valutazioni, perché non possiamo essere
i controllori-controllati di un sistema dell'elaborazione dati; noi
dobbiamo elaborare i nostri dal punto di vista dei nostri aspetti
cognitivi, ma anche qui avremo modo di parlarne più avanti, perché
sia su questo che sull'Osservatorio del turismo sono perché questo
soggetto stia al di fuori del soggetto che detta le regole.
Per quanto riguarda la promozione, tornerò sulle AIAT e sulle
pro-loco se mi rimane un po' di tempo, ieri avevo preparato una
tabella che ci raccontava cosa sono la Valle d'Aosta, Trento e
Bolzano: superficie in km. ve la risparmio, abitanti 115mila la
Valle d'Aosta, 497mila Trento, 477mila Bolzano. Il territorio è
diverso, gli esercizi commerciali - quelli alberghieri intendo dire
- nel 2000 in Valle d'Aosta erano 488, 1.615 a Trento, 4.507 a
Bolzano, in Piemonte erano 1.486 nel 2000. Nel 2005 quelli della
Valle d'Aosta sono passati a 492, quelli di Trento sono scesi a
1.570, quelli di Bolzano sono scesi a 4.366, quelli del Piemonte
sono aumentati passando a 1.580, l'effetto Olimpiadi probabilmente
è una spiegazione. La crescita è stata per la Valle d'Aosta del +
0,8%, un calo del - 2,87 per Trento e del - 3,23% per Bolzano e un
aumento del + 2,88% per il Piemonte. La cosa divertente è che i
posti letto sono aumentati di più, sapete dove? A Trento e a
Bolzano, che paradossalmente hanno perso esercizi: questo ci dà
l'indicazione di una trasformazione strutturale delle cose. Lo dico
per tornare al discorso che ieri facevo: attenzione non dobbiamo
avere dei tabù rispetto alla creazione. Su questi dati di sintesi è
possibile comprendere alcune differenze fra noi e le due Province
autonome, riflessioni se ne possono fare tante, ma qui bisogna
pensare al modello che loro hanno immaginato, un modello che
coniuga l'intervento pubblico con quello privato, però loro - un
caso per tutti: Trento - hanno privatizzato le AIAT. Siamo onesti,
se domani vengo qui e vi dico questo, cosa succede in questo
Consiglio?
(interruzione del Consigliere Bortot, fuori
microfono)
... parlo di privatizzare, Consigliere Bortot, privatizzare
significa che qualcuno esborsa dei soldi per far funzionare quelle
strutture. Rispetto a questo, ho un dato da un'altra parte: la
S.p.a. di Trento dispone per la promozione di circa 25 milioni di
euro, ma il numero degli esercizi commerciali è quello che dicevo
prima, rappresenta 5 volte noi, hanno delle strutture di un certo
genere, ma a quei 25 milioni di euro si aggiunge pure il denaro che
i privati mettono, non so a quanto assommi, ma mi farò mandare dei
dati. Farei attenzione a fare dei paragoni sotto questo punto di
vista.
Per quanto riguarda le pro-loco, in base alla legge n. 6, hanno
il compito di valorizzare il territorio, lo fanno molto bene;
sappiamo qual è la loro condizione dal punto di vista dei
finanziamenti. L'ho detto ieri, non sono per le riforme fini a loro
stesse, ritengo che la legge n. 6 sia una buona legge, che abbia
fatto cose egregie, che debba essere ritarata per certi aspetti e
per quanto riguarda gli aspetti di riforma, dei quali si è parlato
tanto a proposito o a sproposito, abbiamo iniziato un percorso che
ormai va avanti da circa 6 mesi di confronto sia con le AIAT, che
manifestano delle insoddisfazioni, sia con i consorzi, che
ugualmente manifestano queste insoddisfazioni. Sono stati fatti dei
"focus groups", abbiamo raccolto le opinioni di tutti, ora stiamo
cercando non di fare una riforma per il gusto di farla, ma perché
possa essere efficace e possa arrivare a coniugare le aspettative
dei consorzi, portatori di interessi privati, e le aspettative
delle AIAT, che sono portatrici loro in questo momento di un
mandato di carattere pubblico. Avremo poi modo di parlare ancora di
queste cose.
Presidente
- Sospendiamo i lavori, una Conferenza dei
Capigruppo è convocata ora nella sala Commissioni, i lavori del
Consiglio riprenderanno alle ore 21,00.
La séance est suspendue de 19 heures 52 jusqu'à 21 heures
28.
Presidente
- Riprendiamo i nostri lavori. Pagina 191.
La parola al Consigliere Venturella.
Venturella (Arc-VA)
- Volevo porre delle domande
all'Assessore Pastoret non solo su un capitolo di bilancio, ma su
un modo di considerare questi stanziamenti, quale "ratio" vi è
dietro tali stanziamenti, sa perché? Perché si stanno affacciando
sul mercato delle professioni turistiche, delle nuove figure e lei
sa bene a cosa mi riferisco. Lei ha consegnato in un annetto circa
un'ottantina di diplomi di nuove figure turistiche, dagli
accompagnatori di turismo equestre ai maestri di "mountain bikes",
alle guide della natura. Credo che i capitoli che si riferiscono ai
contributi all'UVGAM (Unione valdostana guide alta montagna),
piuttosto che all'Associazione dei maestri di sci, così dati senza
un disegno, privilegiando forse 2 categorie di professionisti della
montagna e del turismo, che, per storia, per importanza anche dal
punto di vista della competenze acquisite, rappresentano un
tassello fondamentale, però credo che, è un'invito che le faccio,
Assessore, il pensare a una legge quadro sulle nuove professioni
del turismo insieme alle professioni consolidate sia necessario.
Noto infatti che sia nell'assestato 2006 che nelle competenze vi è
sempre uno stanziamento abbastanza importante, perché il suo
Assessorato propone una spesa ad esempio su dei contributi per la
stipula di polizze assicurative, anche altre professioni hanno lo
stesso problema, quindi credo che una riflessione su questo sia
doverosa. Non diciamo che le assicurazioni... nel momento in cui le
guide alpine intervengono proprio perché professionalmente le
uniche in grado di farlo nel soccorso in montagna... queste sono
altre cose, sto parlando di assicurazioni per esercitare
un'attività che è normalmente un'attività di tipo accompagnatorio,
escursionistico, alpinistico... allora una riflessione su questo
dovrebbe essere fatta.
Presidente
- La parola al Consigliere Frassy.
Frassy (CdL)
- Capitolo 64461: quello che finanzia
l'ASIVA per un importo stabile rispetto a quello dello scorso anno.
Mi sembra di ricordare che su quella riduzione, che qui viene
confermata, fossero state espresse delle difficoltà per l'attività
ordinaria di allenamento e di trasferte da parte dell'ASIVA; mi
sembra anche di ricordare che vi fosse stato un impegno a rivedere
le quote da destinare all'ASIVA stessa. A vedere i numeri non mi
sembra che questo impegno, che era stato ipotizzato lo scorso anno,
si sia tradotto in un aumento dello stanziamento e noto anche che
il capitolo 64390, che eroga contributi per la ristrutturazione di
immobili o per il loro arredamento, destinati a sedi di società
locali di guide alpine, ha un importante contributo di 450mila
euro, probabilmente vi sono dei rinnovi di arredo o acquisizioni di
immobili nuovi. Vorrei capire dall'Assessore intanto qual è il
progetto che sta sul capitolo 64390, se non ritiene che il capitolo
64461 avrebbe meritato qualche maggiore considerazione in termini
di stanziamento e se non era possibile andare a spalmare sul
triennio i 450mila euro della competenza del 2007 per
ristrutturazione e arredamento, perché se andiamo a vedere la
proiezione del triennio, ci rendiamo conto che poi viene svuotato
quel capitolo, il 64390, e, visto che capita spesso che questi
contributi siano inerenti a lavori che si protraggono oltre
l'annualità di bilancio, forse ci sarebbero state risorse per dare
anche una risposta alle legittime esigenze dell'ASIVA.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Intanto relativamente all'osservazione
che fa il collega Frassy, sul capitolo 64390 parliamo di spese di
investimento; per quanto riguarda invece il capitolo 64461,
parliamo di parte corrente, ma questo ha poca importanza. Il
capitolo che porta 450mila euro di competenza sul 2007 riguarda i
contributi per la ristrutturazione e l'arredamento di immobili da
destinare a sedi di società locali di guide, è proprio il caso
della "Società delle guide del Cervino", hanno un immobile che
stanno ristrutturando. I lavori prevedibilmente finiranno con la
fine dell'estate o con l'inizio dell'autunno 2007, quindi qui
potremo intervenire, la misura della legge è pari al 50% e la spesa
dovrebbe aggirarsi attorno agli 840mila euro, questa è la ragione
del contenuto di tale posta.
Per quanto riguarda l'ASIVA, forse non ho avuto modo di dirlo lo
scorso anno, la riduzione di 10mila euro del bilancio dello scorso
anno per quanto riguarda l'ASIVA è stata compensata lo scorso anno
come lo sarà quest'anno dal fatto che l'Assessorato ha assunto
direttamente un finanziamento fisso per legare il FIS-Giovani.
L'ASIVA ha programmato la possibilità di organizzare diverse gare
giovani FIS in Valle d'Aosta per evitare una serie di spese di
trasferta sia ai "club", sia ai ragazzi del comitato. La decisione
fu quella di prevederne un certo numero in Valle d'Aosta e per fare
questo i "club" hanno delle spese fisse, alle quali concorriamo con
un contributo di 1.500 euro a gara, quest'anno le gare dovrebbero
essere fra 15 e 17, non ne ho la memoria esatta. Abbiamo qui quindi
la compensazione non solo della somma che è venuta meno rispetto a
10mila euro, ma anche un intervento a favore sia dei "club", sia
del comitato, che in questo modo risparmiano notevoli risorse che
avrebbero dovuto inserire per le trasferte.
Per quanto riguarda le osservazioni del collega Venturella,
siccome non mi ha fatto delle domande, mi invita a fare un
intervento, ma non vorrei consumare tutto il tempo. È vero che
esiste la questione delle professioni di montagna, è una questione
che abbiamo previsto nelle leggi che ci siamo dati, quindi è un
problema del quale dovremo tenere conto, ma ora stiamo discutendo
di bilancio e di cose più attinenti dal punto di vista numerico a
questi argomenti, per cui lei mi prende di sorpresa, io evito di
solito di fare dichiarazioni, delle quali poi dovrei rendermi conto
di non essere in grado di mantenere dal punto di vista
dell'impegno. La questione esiste, il problema, se fosse solo
contributivo, come tutti voi avete sempre detto, in questa Regione
un contributo non si nega a nessuno, ma vorremmo far sì che vi
fosse una coscienza del percepimento di un contributo che fosse più
elevato dal punto di vista etico. Certo, si pone un problema di
riallineare tali professioni in futuro, questo è un tema
aperto.
Presidente
- La parola al Consigliere Ottoz.
Ottoz (UV)
- Brevissimamente, a proposito del capitolo
64461 e del successivo che vedremo adesso, 64490, volevo fare una
considerazione. Prima cosa: come ho detto durante il mio intervento
in discussione generale, non è qui il caso, in questa legge di
bilancio, per evidenti motivi di non modificabilità, ma sarebbe
opportuno ripensare agli importi che globalmente sono attribuiti
dalla legge n. 3/2004, fermi a quelli della vecchia legge n.
3/1998, che si occupava della stessa materia, malgrado l'euro abbia
introdotto nel nostro Paese un certo sconquasso sul livello dei
prezzi e questo mette in tensione le società sportive sulla
possibilità di fare attività. Vorrei inoltre chiedere se
l'Assessore ritiene di potersi impegnare ad esaminare per l'anno
prossimo, eventualmente inserendolo in una "omnibus", la
possibilità di accorpare gli stanziamenti previsti per la legge n.
3/2004 laddove possibile, in modo che, quando a determinati
capitoli non si riescono ad assegnare per motivi di parametrazione
dei contributi, possano nello stesso esercizio, anziché andare a
residui, andare a "rimpolpare" eventualmente altre voci della
stessa legge. Mi riferisco ad esempio ai travasi fra i contributi
per l'attività ordinaria, i contributi per alto livello, quelli di
cui al capitolo 64461, le borse al merito sportivo... che, per un
motivo che inerisce probabilmente alla classificazione di queste
spese, attualmente sono in parte di investimento e in parte di
spesa corrente, quindi diventa impossibile, quando si avanzano dei
soldi da una parte, destinarli dall'altra. Questo è vero anche per
i contributi speciali ex articolo 8. Sarebbe opportuno fare una
razionalizzazione all'interno dell'attribuzione delle spese di
questi capitoli per poter travasare laddove è possibile, evitare i
residui a fine anno e dare maggiori fondi alle società sportive,
oltre alla necessità, che ritengo meriti un'attenta riflessione, di
rivedere per gli anni successivi i montanti globali che finanziano
la legge n. 3/2004.
Presidente
- La parola al Consigliere Frassy.
Frassy (CdL)
- Prendo spunto dalla riflessione che ha
fatto il collega Ottoz, che può essere tacciato di tante cose, ma
non di parlare a sproposito in questa materia, penso che il suo
intervento debba comunque farla riflettere, perché le riflessioni
che ha fatto - fra l'altro, non sono riflessioni nuove, ma sono
riflessioni che in quest'aula e in Commissione più volte sono state
effettuate - ci portano ad esprimere una considerazione, cioè che
se non si riescono a trovare delle soluzioni nella legge di
bilancio, vorrei capire quando si possono mettere a punto queste
situazioni. Forse allora, Assessore Marguerettaz, bisogna cambiare
sistema di esame in Commissione del bilancio e degli annessi,
perché in aula arriva "blindato", in Commissione, al di là delle
illustrazioni che fate, non vi è lo spazio per fare delle modifiche
alle varie attribuzioni finanziarie e ai capitoli di bilancio,
perciò diventa difficile riuscire a dare una prospettiva a problemi
che da tempo sono così.
Sull'ASIVA, Assessore, ha detto bene il collega Ottoz, siamo
fermi a un importo che non considera l'inflazione, non considera
l'euro, né l'aumento del costo della vita e il problema non sta nei
10mila euro che mancano fra 400 e 390, ma sta che già 400 erano una
somma che non consentiva di fare tutta una certa attività, se non
tagliando e riducendo. Bisognerebbe allora capire se ha senso
spendere una cifra, che comunque presa di per sé è una cifra
importante, perché 390mila euro sono una cifra importante, ma che
non dà risultati, perché la Regione, con tutti i limiti numerici
che può avere, e lo abbiamo visto qualche ora fa quando lei l'ha
raffrontata al Trentino, piuttosto che all'Alto Adige... abbiamo
una difficoltà nell'esprimere nello sci da discesa dei campioni,
cioè la Nazionale italiana i Valdostani purtroppo non li conosce,
salvo l'eccezione sfortunata di Leo David e Pramotton, che è stata
una "meteora" che non ci ha dato soddisfazione, Tiziano Bieler,
torniamo tutti ragazzini... ed è stato un atleta che è riuscito a
"bucare" la Valle d'Aosta. Penso che queste riflessioni debbano
essere fatte fra chi ha la responsabilità politica e chi ha la
responsabilità di gestire il gruppo degli atleti valdostani, perciò
la invito a fare questa riflessione e a farla anche in corso di
annualità, con le variazioni, trovando degli strumenti che possano
superare tale situazione.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Non vorrei che gli sforzi che sono stati
fatti in diversi sensi venissero "annacquati" o "sbianchettati" da
alcune osservazioni che si fanno. Ieri per colpa mia e non per
colpa del Presidente Perron, perché non avevo colto il fatto che
parlassi a discussione generale chiusa... avevo previsto un
passaggio per dare risposta a quanto il collega Ottoz aveva
sollevato in Consiglio, non sto a rileggerlo, penso che il collega
Ottoz si fiderà se dico che avrei detto che lui aveva ragione sotto
questo punto di vista. Evidentemente un bilancio è fatto di tante
voci, si cerca di far sì che tutte possano avere la giusta e
doverosa collocazione. Sotto questo aspetto siamo rimasti fermi, ma
questo è un impegno che non ho alcuna difficoltà ad assumere. Detto
questo e considerato questo per quanto riguarda la legge dello
sport, quindi finanziamento alle società sportive... per quanto
riguarda l'ASIVA, il collega Frassy fa una considerazione
interessante, però anche capziosa, perché dice: "se vi è più
denaro, vi è più successo" e poi cita dei campioni che sono
diventati tali proprio quando denaro ce n'era poco! Delle due
l'una...
Frassy
(fuori microfono) -
... non investiamo più
allora... si è dato una risposta...
Pastoret (UV)
- ... sto dando una risposta alla
"tournure" che lei ha voluto dare. Il problema certamente si pone
ed è serio, ma intanto il livello di soddisfazione sulla
contribuzione, se mi è consentito, lo prendo in considerazione per
quanto lei esprime, ma, anche per quanto l'ASIVA, ha espresso
rispetto all'insieme delle cose che abbiamo messo insieme.
Probabilmente poi quelli dell'ASIVA sono anche educati e non osano
reclamare tanto, visto che hanno subito senza fare un gran "can
can" il fatto che la FISI a loro non abbia più dato il "becco di un
quattrino" e che chieda invece in modo implicito alla Regione di
sostenere spese che loro non sostengono!
Detto questo, ripeto, dal punto di vista dell'intervento che
facciamo, ritengo sia stato non dico meritorio, ma lungimirante il
fatto che si sia concordato per dare delle possibilità ai ragazzi
di misurarsi sul piano internazionale in gare FIS, che fatte qui
consentono a loro di avere tutta una serie di possibilità che non
avrebbero, dovendo viaggiare mezza Europa, in condizioni
scolastiche che chiedono loro di essere presenti, con difficoltà di
spostarsi, con i "club" che non sempre hanno sufficienti denari o
possibilità di farlo. Aver scelto tale strada è stato meritorio e
ha richiesto all'ASIVA di lasciare 10mila euro per strada e alla
Regione di investirne una quantità ben più elevata rispetto ai
10mila per consentire questo. La discussione poi la possiamo
continuare in altri momenti, non è che voglia convincerla della
bontà delle mie affermazioni, ma questo è per il momento.
Presidente
- Pagina 192. Pagina 193. Pagina 194.
La parola al Consigliere Bortot.
Bortot (Arc-VA)
- Per evitare che l'Assessore si
raffreddi...
Qui credo che tutto il Consiglio debba iniziare una riflessione
su una programmazione e una pianificazione sia dei contributi che
dell'utilizzo, della gestione degli impianti a fune; se non ci
indirizziamo in questa direzione abbiamo una proliferazione, una
riduzione delle utenze, un aumento dei costi con il risultato che
non ne viene a nessuno. Occorre allora programmare una gestione
diversa degli impianti, l'opposizione di Destra propone una
società... di estrema Destra? Pardon, non è che mi offendo se mi
dicono di estrema Sinistra, per carità, ma non tutti hanno la
stessa sensibilità. Il "succo" in sostanza è: a fronte delle
competenze di 19 milioni, occorre metterci, rispetto ai cambiamenti
climatici, la riduzione delle utenze, l'aumento dei costi di
gestione... queste cose vanno pianificate. Potremmo arrivare
nell'arco di diversi anni ad aprire certi impianti piuttosto che
altri, però se si fa dall'oggi al domani, diventa una cosa
traumatica, se si pianifica e si programma, si possono mettere in
piedi offerte turistiche alternative - e torniamo a quello che
abbiamo detto precedentemente -, quindi ne usciamo bene tutti,
senza dover ogni anno impegnare somme di questo genere.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Sugli impianti a fune il dibattito è
aperto, anche qui ieri avrei voluto dire alcune cose, colgo
l'occasione per farlo oggi. Abbiamo previsto quest'anno un
intervento pari a 19 milioni di euro, 11 milioni in meno dello
scorso anno, però non intendiamo abbandonare questo settore, anche
perché nei 2 anni precedenti, a seguito della nascita della legge
regionale n. 8/2004, che è stata notificata all'Unione europea,
abbiamo dovuto recuperare il tempo trascorso senza poter
intervenire nel settore per la questione degli aiuti di Stato della
concorrenza. Fra il 2005 e il 2006 abbiamo investito circa 70
milioni di euro nel settore, considero che abbiamo fatto bene
perché dovevamo recuperare un tempo perduto, produrre condizioni di
competitività ai nostri comprensori. Alcuni ci sono riusciti,
producono utili, o perlomeno non producono perdite, altri forse
potranno farlo quando andranno a regime gli investimenti
programmati. Su questo però il dibattito è aperto e non vorrei
neanche "bruciare" il fatto che il collega Sandri ha presentato al
riguardo un'iniziativa iscritta in questo Consiglio, per cui non è
che non voglia rispondere a lei, ma sull'iniziativa avrò modo di
fare un'elencazione più lunga, il collega Sandri di fare le sue
osservazioni e poi non credo che, rispetto al problema che lei
pone, il dibattito si debba esaurire perché alcune questioni di
carattere strutturale ci sono e ce ne rendiamo tutti conto. Se lei
si ritiene soddisfatto di questa mia parziale risposta, entreremo
nel merito della questione in un altro momento.
Presidente
- La parola al Consigliere Ottoz.
Ottoz (UV)
- Telegraficamente, il capitolo 64820, "Spese
per il potenziamento delle infrastrutture ricreativo-sportive",
comprende per caso la ricopertura con il manto di erba sintetica di
campi di calcio per superare il problema dell'inverno o è da
qualche altra parte?
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Sì, ho avuto modo in Commissione, quando
sono stato ad illustrare la parte di bilancio che mi compete, di
dire "sì". Qui abbiamo 4 milioni di euro iscritti in competenza per
il triennio 2007-2009 e abbiamo 800mila euro iscritti a fondi
globali per lo stesso triennio, perché stiamo aspettando i pareri e
approderà in Consiglio nel mese di gennaio la legge che modificherà
l'attuale n. 45 per la realizzazione di impianti di interesse
regionale. Abbiamo una lista abbastanza lunga dal punto di vista
programmatico da questo punto di vista, vero è che però l'impegno
che intendiamo onorare è quello relativo alla sistemazione di
alcuni campi di calcio, realizzando il manto sintetico. Con tali
soldi dovremmo peraltro finanziare il secondo lotto del
"Palaindoor", dovremmo - rispondo al Consigliere Bortot che era
intervenuto in discussione generale - prevedere il finanziamento
del secondo lotto della pista ciclabile Monte Emilius, la
realizzazione della pista ciclabile della Valdigne e abbiamo preso
un impegno che intendiamo... sono 12 milioni di euro sul triennio
più altri 2,4 sono 14,4 milioni di euro... chiedo scusa, perché
questi interventi dipenderanno anche dalle fasi progettuali che ci
sono. In questo momento, per quanto riguarda la pista ciclabile
della Valdigne, vi è un impegno a produrci un progetto, ma in
questa fase non avremo un progetto esecutivo se non alla fine
dell'estate, quindi andremo a "pescare" sul denaro del 2008, ma non
dipende da noi. Abbiamo ancora l'impegno della sistemazione delle
tribune del campo di calcio di Morgex, ai fini dell'accordo che
stiamo concludendo con la Nazionale e la Federazione italiana di
"rugby" per il ritiro di questa squadra in Valle d'Aosta.
Presidente
- Pagina 195. Pagina 196.
La parola al Consigliere Tibaldi.
Tibaldi (CdL)
- La legge n. 43/1999 sui campi di golf
trova attuazione per quanto riguarda il ripristino funzionale e le
spese di manutenzione, che corrispondono a 2 capitoli di bilancio
che sono finanziati per 80mila euro cadauno ogni anno. Lo scorso
anno ha trovato spazio e finanziamento anche un investimento
relativo alla struttura golfistica di Cervinia, che ha visto
l'ampliamento del campo da 9 a 18 buche. Siamo felici per Cervinia
e in particolare per il Consigliere di zona Maquignaz, che si può
fregiare di questo risultato; un risultato che anche in qualche
parte del fondovalle ci piacerebbe prima o poi vedere
concretizzato. Vorremmo sapere se alla fine dell'anno, dopo una
serie di interpellanze e interrogazioni che abbiamo fatto
sull'argomento, qualcuno ha avuto il coraggio di presentare
progetti in merito, se per il fondovalle vi è qualche studio di
fattibilità che si è "affacciato sull'uscio" del suo ufficio in
Piazza Narbonne e sarà oggetto di considerazione. Stando al
bilancio, vedendo una competenza sprovvista di risorse, sembrerebbe
di no. Stando a un recente studio che lei conosce bene, Assessore,
le ipotesi che sono state effettuate sono di diverso tipo e sono
dislocate in diverse aree del territorio regionale. Ci piacerebbe
che questa legge, che è stata approvata all'inizio della
legislatura scorsa, sviluppasse qualche effetto più importante che
non quello dei contributi a ripristino del manto erboso o delle
spese straordinarie per la manutenzione. Vorremmo sapere da lei se
tale assenza di fondi in competenza sugli investimenti ha qualche
significato particolare.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- L'osservazione del collega Tibaldi è
giusta - chiedo scusa, ho dimenticato prima di citare questa
questione -, perché nella legge che ho preannunciato prima,
sostitutiva della n. 45, confluiranno tutti gli investimenti
relativi alla realizzazione di strutture sportive di interesse
regionale, ivi compresi i campi da golf. Questa è la ragione per
cui abbiamo iscritto 800mila euro a fondi globali, che sono quelli
che storicamente stavano lì. Iscrivendoli ai fondi globali, li
facciamo sparire da qui e li riportiamo nella legge che avrà una
competenza per ogni anno di 4 milioni più 800mila euro, ma andrà
tutto a finire lì all'interno di un procedimento di valutazione,
che riguarderà i campi da golf, come le piscine, le palestre... A
livello di strutture golfistiche ho almeno 15 progetti sulla mia
scrivania, alcuni dei quali sono stati trasmessi formalmente da
tempo e sono i soli ai quali abbiamo risposto; altri sono stati
presentati a titolo ludico o esplorativo da diversi soggetti a
diverso titolo interessati, perché non vorrei che qui si stabilisse
in questa Regione un altro percorso strano, per cui chi non sa cosa
fare progetta o fa progettare qualche campo da golf, perché qualche
cosa "immaginifica" sotto questo punto di vista non si nega a
nessuno. Credo di averlo già detto, sono per consolidare
l'esistente e, prima di metterci a sognare di fare un grande campo
da golf, consideriamo che nel raggio di 150 km. abbiamo 5 dei più
bei campi d'Italia, Biella in 10 anni sono 5 volte che si
classifica al primo posto; se pensiamo di far concorrenza a questi,
l'Assessore Marguerettaz deve fare 2 mutui per finanziare una
struttura che ne sia all'altezza. Riprenderemo però questo discorso
in altre occasioni.
Presidente
- Pagina 197.
La parola al Consigliere Tibaldi.
Tibaldi (CdL)
- I capitoli 64965 e 64970 sono 2 capitoli
importanti, perché prevedono contributi della Regione in attuazione
del disciplinare che regola i rapporti fra casinò e la stessa
Regione. Anche qui vi sono cifre importanti: quasi 13 milioni di
euro per quanto riguarda le spese correnti e 3,794 milioni per le
spese di investimento. Sulle spese correnti sappiamo che è un
contributo che va ad abbattere e compartecipa le spese di
manifestazioni, sia quelle di prestigio, sia quelle di promozione
diretta e indiretta, sulle quali sarebbe opportuno fare il punto
della situazione, nel senso che fra i soldi della Regione e i soldi
messi dal casinò sono 20 milioni di euro che sono finalizzati alla
promozione, sulla cui efficacia abbiamo qualche perplessità. È una
promozione che non ha avuto risultati particolari in termini di
presenze, se non quelle che arrivavano ultimamente dalla Sicilia e
di introiti.
Per quanto riguarda la seconda posta in bilancio, i soldi che
vengono accantonati, il 6%, come spese di investimento sono
accantonamenti virtuali o reali? In competenza viene assegnato
perché corrisponde al 6% dei proventi dello scorso esercizio ed è
un accantonamento contabile, oppure realmente sono soldi che
vengono utilizzati per l'attuazione di questo piano di sviluppo, su
cui sarebbe opportuno fare il punto della situazione?
Presidente
- La parola al Consigliere Bortot.
Bortot (Arc-VA)
- Sempre sullo stesso argomento, ieri
abbiamo visto le proiezioni del casinò per le entrate nel triennio,
non si spostano di una virgola e vi è l'implicazione dell'acquisto
del "Billia" e sua ristrutturazione, giustificata per incrementare
gli introiti della casa da gioco o il volume di affari. Adesso qui
vi sono 3,7 milioni di euro, spese d'investimento. Lasciamo stare
tutto il discorso del "Billia", per il quale i tempi sono lunghi,
questi però sono soldi stanziati subito e, a fronte di tale
investimento, non ci troviamo con alcun tipo di incremento?
Investiamo 3 milioni per mantenere l'attuale, a me va bene, cioè
non è che va bene, non investiamo lì...
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Qui vi è poco da inventare, nel senso
che noi dobbiamo fare una previsione che sia compatibile con il
disciplinare, il disciplinare è votato dal Consiglio e prevede
l'accantonamento di determinati importi. Questi importi sono da un
lato degli importi che sono destinati a spesa corrente, quindi vi
sono le manifestazioni; prima della fine dell'anno approveremo in
Giunta il calendario delle manifestazioni, dove vi sono tutta una
serie di iniziative, di cui l'82% sono per la produzione diretta,
quindi funzionali alle attività di gioco, la produzione indiretta,
le attività di prestigio e via dicendo. Questo ragionamento lo
affronteremo compiutamente negli impegni che ci siamo dati di
rivedere il disciplinare per meglio adeguarlo, ma non è una cosa
che ci siamo inventati, nel senso che il disciplinare stesso
approvato nel 2003 dal Consiglio ha al suo interno un meccanismo di
autodeterminazione che impone ogni 3 anni di rivedere, quindi vi
sarà spazio per fare quelle considerazioni che il Consigliere
Tibaldi indicava, quindi le modalità, se è bene continuare con tali
percentuali, con tale tipologia, o se non è verosimile modificare.
Ricordo a tutti che questo tipo di discorso dovrà tenere conto di
alcune modifiche che ci sono state sollevate o che sono indotte
dall'accertamento dell'Agenzia delle entrate, che ci ha sollevato
alcuni problemi.
Per quanto attiene il capitolo 64970, al contrario ci troviamo
di fronte a delle spese d'investimento, anch'esse previste dal
disciplinare, legate al piano di sviluppo; se non vi sono delle
attività, collega Tibaldi, esse vanno in avanzo di amministrazione,
nel senso che vanno in economia e costituiscono l'avanzo di
amministrazione; al contrario, se vi sono dei progetti e ci sono
delle attività, esse sono utilizzati per questo tipo di attività.
Nella fattispecie abbiamo un piano di sviluppo approvato, vi sono
delle attività che sono in corso, la cosiddetta "copertura del
buco", perché lì davanti vi è la copertura con l'area verde, è
chiaro che questo tipo di discorso ha alcune nuove determinazioni
proprio in virtù dell'acquisto del "Billia". Come avevamo detto,
all'interno di questa struttura forse vale la pena rivedere la
collocazione degli impianti tecnologici e la centrale termica, che
forse andava ad impattare. Ciò detto, comunque quegli investimenti,
che tutti sono d'accordo a fare, potranno essere finanziati con
quelle risorse che abbiamo accantonato nel bilancio. Questa somma
residui quindi è una somma che è vincolata al piano di sviluppo
approvato, quella di quest'anno, se troverà dei progetti che sono
già stati inseriti nel piano di sviluppo o nel frattempo ci sarà un
nuovo piano di sviluppo, permetterà l'utilizzo delle risorse.
Presidente
- Pagina 198.
La parola al Consigliere Frassy.
Frassy (CdL)
- Sul capitolo 35700, dedicato al
"Contributo al Consorzio garanzia fidi fra gli albergatori",
vediamo che vi è una differenza rispetto alla previsione dello
scorso anno, ma non è questo il dato più significativo, nel senso
che abbiamo riscontrato come lo scorso anno fosse stata stanziata
una competenza di 300mila euro e quest'anno al Consorzio fidi
albergatori ne vengono tagliati 50mila. Notiamo invece che altri
consorzi fidi, quegli artigiani e i commercianti, hanno visto
mantenute le quote stanziate nel bilancio dello scorso anno.
Vorremmo capire se tale differente trattamento riservato al
Consorzio fidi fra gli albergatori è oggetto di un accordo
intrapreso con la categoria.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- I contributi che vengono dati ai
consorzi di garanzia fidi sono contributi che permettono
l'abbattimento del tasso di interesse su delle operazioni di
investimento: questo abbattimento è vincolato al 50% del tasso di
riferimento. Le previsioni vengono fatte esattamente al fine di
permettere un'erogazione di contributi a tutti i richiedenti,
quindi questa riduzione non va a mortificare alcuna richiesta da
parte degli albergatori, ma è stata soltanto tarata rispetto alle
necessità del Consorzio garanzia fidi, quindi con 250mila euro si
soddisfano tutte le richieste.
Presidente
- La parola al Consigliere Tibaldi.
Tibaldi (CdL)
- Vi sono dei contributi per Comuni e
Comunità montane riguardanti la gestione degli ostelli della
gioventù: questi 500mila euro di competenza vengono destinati
all'ostello di Morgex?
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Non ho colto bene la domanda, chiedo
scusa...
(interruzione del Consigliere Tibaldi, fuori
microfono)
...
in questo momento non abbiamo destinazioni, avevo
portato l'elenco degli ostelli, ma non sappiamo quali saranno le
richieste di finanziamento. È una cifra che abbiamo messo perché
sappiamo che vi sono delle cose in corso, ma in questo momento le
direi una sciocchezza se le dicessi che ho delle domande rispetto a
degli ostelli per il 2007.
Presidente
- Pagina 199. Pagina 200.
La parola al Consigliere Bortot.
Bortot (Arc-VA)
- Brevemente, per annunciare che tutto il
discorso del comparto trasporto pubblico lo consideriamo, almeno
noi, una "partita aperta", perché le somme impegnate ci devono
permettere di fare una riflessione sulla qualità dei servizi, i
mezzi e il resto. Mi riferisco anche alla pagina successive dove ci
sono impegnati per il prossimo anno 3 milioni di euro per
incentivare la dotazione di automezzi non inquinanti, invece su
questo capitolo gradirei sentire dall'Assessore se vi sono dei
progetti per modifiche, interventi o altro.
Presidente
- Pagina 201. Pagina 202.
La parola al Consigliere Venturella.
Venturella (Arc-VA)
- Chiedo all'Assessore Pastoret,
capitolo 67970, "Spese per l'applicazione del contratto di servizio
integrativo con Trenitalia S.p.a.", se tali spese di riferiscono
alle stazioni di Pont-Saint-Martin, Verrès, Châtillon.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Questo è proprio il contratto di servizio
integrativo con "Trenitalia", quello che abbiamo stipulato non
troppo tempo fa. Sapete che gli altri anni vi era sempre la
questione delle penali, invece su questo nuovo contratto di
servizio abbiamo introdotto la riduzione dei biglietti per i
viaggiatori nel caso il treno non mantenesse delle regolarità; in
tale caso è stata applicata, abbiamo comunicato oggi agli utenti
che sarà possibile avere questa forma di rimborso nonostante vi sia
stato un forte miglioramento rispetto alla non puntualità dei
treni. Questo è il contratto che regola questo aspetto.
Per quanto riguarda il capitolo 67900, la richiesta del
Consigliere Bortot, "Contributi a società concessionarie od
esercenti servizi di trasporto pubblico per incentivare la
dotazione di automezzi non inquinanti", qui vi è il problema della
metanizzazione degli automezzi circolanti nella città di Aosta.
Abbiamo previsto questa posta, perché, secondo quanto auspichiamo,
dovrebbe realizzarsi un distributore a metano per alimentare i
mezzi pubblici che circolano nella città di Aosta, quindi
ritenevamo politicamente molto importante il fatto di dare un
segnale prevedendo tale posta che abbiamo iscritto su questo
capitolo.
Presidente
- Pagina 203. Pagina 204.
La parola al Consigliere Tibaldi.
Tibaldi (CdL)
- Più volte l'Assessore Pastoret ha
ribadito in quest'aula e in Commissione di essere contrario a
incarichi professionali e consulenziali quando ci sono risorse da
utilizzare all'interno dell'Amministrazione, in particolare questo
ragionamento è stato fatto sulla ferrovia, il cui tema è oggetto di
discussioni, approfondimento, disamina in IV Commissione. Fra le
tante consulenze che sono state conferite, vi sono anche le basi
sufficienti per poter compiere un'analisi compiuta da parte dei
Commissari. Al capitolo 68080 vediamo però che ci sono spese
relative a studi, progetti e iniziative per lo sviluppo del
servizio ferroviario per 50mila euro e intermodalità nei trasporti.
A cosa si riferisce questa voce di spesa?
Presidente
- La parola al Consigliere Venturella.
Venturella (Arc-VA)
- Capitolo 68080, intermodalità dei
trasporti, volevo sapere se l'Assessore ha qualche notizia sulle
tariffe integrate, cioè se comprende questo capitolo di spesa
l'integrazione tariffaria.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Per quanto riguarda la domanda del
collega Venturella, pagina 200, capitolo 67760, "Spese di esercizio
di infrastrutture legate ai trasporti" - qui nessuno ha fatto la
domanda -, abbiamo una competenza di 585mila euro, vi sono varie
spese, ivi compresa la gestione dell'autostazione di Via Carrel,
qui ci sta il sistema di integrazione tariffaria e vi è l'aumento,
perché qui è previsto l'ingresso anche di "Trenitalia" nel
sistema.
Per quanto riguarda invece le spese relative a studi, progetti,
iniziative, pagina 204, capitolo 68080, come vedrà il collega
Tibaldi, abbiamo dimezzato questi importi: rispetto ai 100mila euro
di assestato siamo passati a 50mila. Nel dettaglio al momento non
abbiamo niente a spesa su questa cosa, però qui anche solo gli
studi, i progetti e le iniziative per lo sviluppo del servizio
ferroviario riguardano non solo gli incarichi di consulenza, ma
progetti, iniziative, colloqui, convegni, incontri... a spesare
questa parte; comunque farò avere un elenco dettagliato delle
nostre previsioni per il 2007.
Presidente
- Pagina 205. Pagina 206.
La parola al Consigliere Stacchetti.
Stacchetti (SA)
- Capitolo 33768, ma dovremmo guardare
anche la pagina seguente, capitolo 48960, vorrei alcune spiegazioni
inerenti ai "Contributi in conto capitale per l'incentivazione
degli investimenti finalizzati all'installazione di impianti
dimostrativi ed all'effettuazione di diagnosi energetiche": 70mila
2006 e 1,5 milioni come competenze, per cui vi è un incremento
importante. Capitolo 48960, siamo sempre nell'ambito dello stesso
tema, non vedo più competenze nemmeno nel triennio 2007-2009,
vorrei capire cosa è successo.
Presidente
- Può ripetere gentilmente?
Stacchetti (SA)
- Pagina 208, capitolo 48960.
Presidente
- La parola al Consigliere Bortot.
Bortot (Arc-VA)
- Parto da pagina 208, capitolo 40960,
poi ritorno a tutti i capitoli fino alla pagina 206, tutti legati
alle fonti energetiche rinnovabili. Contributo per l'incentivazione
del gas metano, mi sembra che... 200mila euro... sia un capitolo
del tutto sottocapitalizzato, e non vado avanti, cioè o noi
vogliamo dare una svolta a questo settore, perché crea lavoro,
innovazione, genera minore inquinamento... e ci crediamo, allora ci
mettiamo i soldi necessari, altrimenti io smetto d'intervenire,
smettiamo di far convegni con Mercalli, smettiamo di andare in tivù
a dire che sull'ambiente, sul territorio stiamo facendo, siamo
all'avanguardia, e cose del genere, cioè che vi sia coerenza fra le
cose che affermiamo e "diamo in pasto" alla popolazione e i
comportamenti, che non trovano riscontro negli investimenti
necessari a dare attuazione non dico a tutto, ma almeno a quello
che ci fa essere credibili rispetto all'affermazione che stiamo
facendo in giro in tutte le occasioni. Su questo argomento
presenteremo una risoluzione. Vorrei un po' di risposte, ma non ci
faccia un discorso filosofico come quello di ieri.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- È chiaro che vi è una risposta,
altrimenti non si capirebbe. Questo è un capitolo specifico, che
faceva riferimento alla legge n. 44/1996, la quale è stata abrogata
con decorrenza dal 25 gennaio 2006. Noi quindi con tale capitolo
andiamo a chiudere tutte le residue richieste di finanziamento,
perché siamo obbligati a chiudere... in quanto la legge è stata
abrogata, andremo su altri capitoli a fare altri ragionamenti, ma
su questo capitolo siamo obbligati, facendo tale riferimento a una
legge che è stata abrogata il 25 gennaio 2006, a chiudere questa
possibilità e diamo solo i soldi per andare a soddisfare le
richieste che erano pervenute nei tempi e nei modi previsti dalla
legge. Non che noi non ci crediamo, anzi andremo a intervenire in
modo continuo su tale argomento.
Il capitolo successivo lo abbiamo raddoppiato: da 52mila siamo
passati a 100mila euro, è il 100%, e questo deriva anche dalla
volontà di agire attraverso il centro di osservazione che è appena
stato costituito.
Il capitolo successivo, "Spese per la costituzione ed il
funzionamento del Centro di osservazione avanzato sulle energie di
flusso...", anche qui siamo andati a riportare lo stesso importo,
perché sono spese di funzionamento, quindi non è che vi è da
mettere di più, vi è da garantire il funzionamento di questo centro
di osservazione e noi lo garantiamo.
Andiamo al capitolo successivo, "Spese per iniziative di
formazione e di informazione in materia di risparmio energetico, di
uso razionale dell'energia...", direi che passiamo da 6.000 euro a
44.000, lo moltiplichiamo del 400%, lo so che è poco ma, quando
l'inflazione è del 2,5% e i bilanci decrescono, riuscire a passare
da 6mila a 44mila euro... credo di aver già "spremuto" bene
l'Assessore Marguerettaz, perché lo abbiamo moltiplicato del
400%.
Non parliamo di quello dopo, dove credo di aver visto non dico
piangere, ma insomma... "Contributi in conto capitale per
l'incentivazione degli investimenti finalizzati
all'installazione...", passiamo da 70mila euro a 1,470 milioni di
euro, abbiamo moltiplicato per 20, lo so che è poco (avrei voluto
3-4 milioni di euro), ma abbiamo comunque moltiplicato per 20 la
"sensibilità" in un anno. Se il prossimo anno riuscissimo a fare
uguale, abbiamo 30 milioni di euro, non credo che ci riusciremo...
però per dire... cercate di comprendere le difficoltà che ci sono a
spingere certi argomenti.
Passiamo al capitolo successivo, contributi in conto interessi
per mutui a tasso agevolato all'installazione di impianti: qui
passiamo da 10mila euro a 80mila euro, lo moltiplichiamo per 8, la
leva si moltiplica per 8, perché questa è una leva che
facciamo.
Al capitolo successivo, "Contributi in conto capitale per
l'incentivazione degli investimenti finalizzati all'uso razionale
dell'energia nel settore dell'edilizia residenziale - Istruttoria
automatica", abbiamo lasciato lo stesso importo, perché crediamo si
debba creare una cultura nell'edilizia residenziale, che devono
essere gli imprenditori stessi i primi che si devono fare
protagonisti di questo cambiamento. Ecco perché vogliamo anche
inserire la certificazione in Valle d'Aosta della qualità e del
risparmio energetico sull'edilizia: perché vogliamo che i cittadini
possano, quando decidono di comprare una casa, trovarsi di fronte a
dei dati certi e scegliere la casa che più gli conviene. Crediamo
quindi che anche il settore privato debba fare la sua parte, quindi
garantiamo il contributo che c'era, ma ci aspettiamo che il settore
privato faccia la sua parte.
Ancora il capitolo successivo... facciamo tutta la pagina...
"Contributi in conto capitale per l'incentivazione degli
investimenti finalizzati all'uso razionale dell'energia...",
passiamo da 320mila a 500mila euro; anche qui vi è un incremento
notevole e via così... contributi in conto interessi per mutui a
tasso agevolato: da 50mila a 80mila euro. Spese per attività di
vigilanza e controllo sulle richieste di agevolazione: passiamo da
2mila a 30mila euro, lo so che non è molto, ma è già un miracolino,
lo so che non mi credete però...
Presidente
- La parola al Consigliere Bortot.
Bortot (Arc-VA)
- Faccio una battuta, ma l'argomento è
molto serio, riguarda il Consiglio e non solo noi. La battuta
riguarda il cambio di poltrona fra La Torre e Marguerettaz, nel
senso che l'Assessore Marguerettaz ha tanti soldi per il settore
virtuale e l'Assessore La Torre ha un sacco di vuoto per un settore
strategicamente molto importante, proporrei un cambio. Altra cosa:
se io 1 lira la porto a 2, è vero che l'ho aumentata del 100%, ma
rimangono 2 lire!
Presidente
- La parola al Consigliere Stacchetti.
Stacchetti (SA)
- Aspettavo la risposta dall'Assessore
inerente al capitolo 48960.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- Come avevo detto, alla pagina 208 le
rispondo adesso, altrimenti perdevo il controllo... la legge n.
3/2006 dovrebbe aver abrogato tale situazione: ecco perché non
andiamo più a prevedere questo tipo di intervento, subentra in
altri interventi.
Presidente
- Pagina 209.
La parola al Consigliere Venturella.
Venturella (Arc-VA)
- Capitolo 48966, volevo sapere se il
fatto che non vi sia né assestato, né competenza deriva dal fatto
che sono stati depotenziati questi capitoli già dalla legge
nazionale, però mi pare che il riferimento non sia più quello del
1998, ma sia un decreto ministeriale del 2001 che diceva:
"le
Province autonome di Trento e Bolzano e della Regione cofinanziano
per il 50%"
. Non mi ritrovo più proprio nella legge, cioè la n.
448 mi pare sia stata non dico superata, ma regolamentata meglio
dal decreto del 2001, che diceva:
"le Province e le Regioni
autonome cofinanziano per il 50%"
, è il decreto direttoriale
del 21 dicembre 2001, n. 972 del Ministero dell'ambiente.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- Non è finanziato dallo Stato purtroppo,
quindi non è quantificabile, noi vorremmo che fosse quantificabile,
ma non è finanziato... da zero a zero, qui lo Stato è stato molto
solerte.
Presidente
- Pagina 210.
La parola alla Consigliera Fontana Carmela.
Fontana (GV-DS-PSE)
- Capitolo 26070, "Interventi per
favorire l'inserimento lavorativo di persone disabili", vedo che
nel 2006 era stato messo un contributo di 263mila euro, invece nel
triennio non c'è niente e anche sul capitolo 26080, "Contributi
agli enti locali e ai servizi della pubblica amministrazione per
l'impiego temporaneo di lavoratori in opere e servizi di utilità
sociale", anche qui nel 2006 c'era 1.607.599 e nel triennio non
vedo niente, volevo capire come mai.
Presidente
- La parola alla Consigliera Squarzino
Secondina.
Squarzino (Arc-VA)
- Vorrei fare un discorso più generale
su tutti i capitoli di questa pagina, perché tutti tali capitoli
fanno riferimento alla legge n. 7/2003. Vorrei capire anch'io come
vengono suddivisi i vari principi e i vari centri previsti anche da
tale legge in questi capitoli; ad esempio, la legge parla di un
Fondo regionale della Valle d'Aosta per l'occupazione delle persone
disabili, parla di un centro per il diritto al lavoro di disabili
svantaggiati. Queste 2 cose qui dove stanno? Suggerirei come aiuto
anche per chi vuol leggere il bilancio di individuare i vari
capitoli, perché sicuramente i dirigenti che hanno predisposto i
capitoli e hanno tutto il dettaglio di ogni capitolo sanno quali
sono le materie che corrispondono ad ogni capitolo, ma sfido
chiunque che abbia anche sottomano la legge n. 7/2003 con tutti gli
articoli... poi qui vede semplicemente un riferimento generico alla
legge, ma senza indicare quale capo della legge, quale articolo,
per che cosa, veramente non si riesce a capire.
Presidente
- La parola al Presidente della Regione,
Caveri.
Caveri (UV)
- Lei è molto simpatica, collega Squarzino,
poi mi ha anche aiutato a risvegliarmi, quindi sono molto lieto che
mi abbia fatto delle domande. Devo dire che l'idea che i cittadini
si informino sui servizi della Regione attraverso il bilancio
regionale la trovo abbastanza astratta, sfido chiunque che nel
corso dell'anno per avere delle informazioni, al posto di fare
interrogazioni o interpellanze o andare a vedere la manualistica, o
l'URP, cioè l'Ufficio rapporti con il pubblico, va a vedere questo.
Questa è una riproposizione di una pagina "standard" di come
vengono divisi i finanziamenti, secondo quanto previsto dalla legge
n. 7. Devo dirle che i bilanci nel tempo peggioreranno ancora o
miglioreranno, tecnicamente miglioreranno ma, dal punto di vista
concreto, ci rendiamo conto che o facciamo questo lavoro, che
stiamo facendo adesso in maniera molto minuta, oppure i riferimenti
dei titoli dei capitoli non possono essere declinati come una
specie di sottoinsieme da icona di "Internet", in cui clicchi e
trovi le progettualità. È del tutto evidente che qui sono declinate
le operazioni e i progetti che fin dal 2003 vengono fatti per le
diverse categorie.
Per quel che riguarda quell'ufficio informativo che riguarda
invece il lavoro per i disabili, posso garantirle che questo è già
operativo e si trova presso l'Agenzia del lavoro, suppongo che sia
finanziato dalla legge n. 7 e immagino che "Interventi per favorire
l'inserimento lavorativo di persone disabili" sia il capitolo sul
quale si finanziano gli interventi lavorativi per le persone
disabili...
(interruzione della Consigliera Squarzino Secondina, fuori
microfono)
...
perché sono ancora nel fondo e poi di volta in volta
verranno declinati a seconda delle progettualità.
Presidente
- Pagina 211.
La parola alla Consigliera Squarzino Secondina.
Squarzino (Arc-VA)
- Torno indietro perché questo è un
problema che si ripropone tale e quale anche per il Fondo regionale
per le politiche sociali. Siamo sempre a pagina 210, qui abbiamo un
"Fondo per il finanziamento del piano triennale di politica del
lavoro" con il capitolo 26010, poi abbiamo un elenco di diversi
capitoli in cui il bilancio probabilmente di gestione stabilisce
come vanno messi. Vi è però una questione che mi sembra importante:
cosa viene approvato? Viene approvato solo il fondo globale o anche
la suddivisione? Se viene approvato solo il fondo globale, vorrei
capire perché ci indicate qui tutti gli assestati e i residui dei
diversi capitoli perché o c'è la scelta di vedere i vari capitoli,
cosa è stato deciso nel 2006, cosa si è speso, qual è il residuo,
allora ha senso, ma l'assestato 2006, se è vero quello che ho
capito che il capitolo 26010 è il fondo complessivo e se questo è
avvenuto anche l'anno scorso, dovrebbe esserci una voce globale
dell'assestato 2006 e invece non c'è. Datemi una spiegazione!
Ancora: se mi elencate nell'assestato 2006 quello che rimane nei
vari capitoli, quindi grosso modo l'entità dei vari capitoli,
vorrei anche avere almeno qualche indicazione sulle competenze. Le
domande che ha fatto la collega Fontana mi sembrano fondamentali:
quanti soldi voi volete mettere... fra l'altro, può darsi che
abbiate già fatto tale calcolo, allora a questo punto tanto vale
accompagnare il capitolo del fondo globale con tale dettaglio,
altrimenti come facciamo? La domanda è: avete ancora intenzione di
mettere i fondi nei vari capitoli e quanti fondi volete mettere, di
più o di meno? Non abbiamo neanche il totale dell'assestato 2006,
per cui non riusciamo neanche a fare un confronto fra il 2006 e
l'assestato e competenza 2007.
Presidente
- La parola al Presidente della Regione,
Caveri.
Caveri (UV)
- Il fondo è un fondo globale, che viene
ridistribuito attraverso il piano triennale di politica del lavoro
che passa in Consiglio, quindi non vi è un'inconsapevolezza di come
questi fondi vengono spesi per i singoli settori, perché è una
deliberazione consiliare che passa in Consiglio. Capisco che è
difficile, adesso stavamo guardando... lo scorso anno era più
comprensibile da un certo punto di vista, ma anche meno
comprensibile, perché c'era il fondo complessivo di come veniva
allocato l'intero importo di 4,55 milioni. Quest'anno abbiamo di
nuovo il fondo e poi tale fondo viene ridistribuito seguendo il
piano triennale di politica del lavoro attraverso singole
deliberazioni dell'Esecutivo, che passano in Giunta. Capisco che
uno deve fare la fatica di fare il "patchwork" se è interessato da
singoli capitoli, ma la problematica non esiste, perché con la
possibilità di accesso che qualunque regionale ha è possibile
capire quanto è per gli handicappati, quanto è per l'imprenditoria
femminile, settore per settore. Capisco che è poco entusiasmante
come lettura prosaica, ma questa è la triste realtà un po'
contabile dei bilanci che vi presentiamo sulla falsariga dei
bilanci sempre presentati.
Presidente
- Pagina 211. Pagina 212. Pagina 213. Pagina
214. Pagina 215. Pagina 216. Pagina 217. Pagina 218.
La parola al Consigliere Bortot.
Bortot (Arc-VA)
- Mi rifaccio a quello che diceva la
collega adesso, capitolo 40006, "Oneri sui fondi assegnati dallo
Stato per il finanziamento di interventi nelle aree
sottoutilizzate...", sono 3 milioni; credo siano quelli che vanno
per l'aeroporto.
Presidente
- La parola al Presidente della Regione,
Caveri.
Caveri (UV)
- Ho l'impressione che questi siano diversi
programmi quadro. Abbiamo fatto all'interno dei programmi quadro
diversi interventi: ve n'è stato uno, l'ultimo che credo che qui
non risulti ancora, perché ho l'impressione che i fondi non siano
ancora stati adoperati, che è quello sull'aeroporto, di cui
parlavamo prima. Penso che questo si riferisca all'accordo quadro
sulla ferrovia, perché, come lei sa, abbiamo declinato in questi
anni diversi accordi quadro, ma ho l'impressione dalla cifra che
questo sia quello riguardante la ferrovia.
Presidente
- Pagina 219. Pagina 220.
La parola alla Consigliera Squarzino Secondina.
Squarzino (Arc-VA)
- Ripropongo di nuovo i capitoli della
legge n. 7/2003, perché a questo punto abbiamo i capitoli 26030 e
30050, anche questi fanno riferimento alla legge n. 7/2003.
Contemporaneamente volevo capire dove sono i fondi per i corsi di
formazione e istruzione professionale, cioè quei corsi sperimentali
che sono fatti per i "drop out" o per altri ragazzi che hanno
bisogno di essere recuperati e di avere un'istruzione e dove questi
fondi vengono presi.
Presidente
- La parola al Presidente della Regione,
Caveri.
Caveri (UV)
- Come mai qui vi siano delle cifre precise è
semplicemente perché la legge n. 7 non si occupa solo del piano
triennale del lavoro, ma si occupa anche dell'allocazione di altre
somme le cui destinazioni sono ben definite all'interno di tali
interventi così numerati.
Per quel che riguarda la formazione professionale, non ho capito
lei a cosa si riferisca, perché se sono corsi degli istituti
professionali, sono in capo al settore scolastico, se sono fondi
del Fondo sociale europeo, sono gestiti dal sistema scolastico con
il finanziamento del Fondo sociale europeo.
Presidente
- La parola alla Consigliera Squarzino
Secondina.
Squarzino (Arc-VA)
- In questo momento non so dirle
esattamente dove vengono presi questi fondi, forse il Fondo sociale
europeo, perché ci sono dei bandi per l'istruzione e formazione...
è vero, è quello... e allora che tipo di corsi sono questi del
capitolo 26030? A cosa sono destinati questi...?
Presidente
- La parola al Presidente della Regione,
Caveri.
Caveri (UV)
- Mi spiace, ma dovrei essere Pico della
Mirandola, non glielo so dire, glielo dico domani.
Presidente
- Pagina 221. Pagina 222. Pagina 223. Pagina
224. Pagina 225.
La parola alla Consigliera Squarzino Secondina.
Squarzino (Arc-VA)
- Capitolo 59910, vorrei capire meglio
questi fondi della mobilità sanitaria passiva, nel senso che se
andiamo a vedere quanto era indicato nella finanziaria dello scorso
anno, avevamo un acconto, sono i 14 milioni di euro nell'assestato
2006, corrispondono a 11 milioni dell'acconto 2006 e a 3,5 milioni
di saldo del 2003. Adesso per il 2007 come competenza sono previsti
5,718 milioni, che vengono presentati come saldo 2003. Il saldo
2003 lo avevamo già visto l'anno scorso, volevo capire se il 2003
con i 3,5 milioni dello scorso anno, i 5,7 milioni di quest'anno
viene completamente coperto e ancora nel triennio sempre in questo
capitolo vediamo che sono previsti, competenza 2008 e competenza
2009, rispettivamente 7 e 8 milioni. Volevo capire tali fondi a
quale anno si riferiscono e come li posso considerare: sono acconto
2005, saldo 2005? Non entro nel merito della spesa, mi interessa
per il momento ricostruire queste cifre.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Devo ammettere che non è facile il
meccanismo nella mobilità, perché si pagano acconti, saldi di anni
passati, per cui non è facile riportarli. In questo che lei dice vi
è stato un errore di copia e incolla sul bilancio, non è il saldo
2003, è il saldo 2004. Vi è un emendamento proprio perché è un
errore, comunque non è facile e, se vuole, le diamo un elenco
preciso di tutto l'andamento della mobilità.
Presidente
- La parola alla Consigliera Squarzino
Secondina.
Squarzino (Arc-VA)
- Sarei grata all'Assessore se mi
potesse dare questo specchietto, in modo da capire bene nei diversi
anni come viene calcolato.
Presidente
- Pagina 226.
La parola alla Consigliera Squarzino Secondina.
Squarzino (Arc-VA)
- Capitolo 60470, probabilmente è un
capitolo vecchio e non si finanzia più, ma, visto che è un capitolo
molto importante perché parla di sviluppo e realizzazione del
sistema informativo sanitario regionale, volevo capire come mai non
c'è niente e dove invece sono individuati i fondi per continuare,
perché mi sembra di aver capito che vi è un continuo aggiornamento
e ricorso a tecnologie informatiche. Recentemente abbiamo visto che
vi è stato quel convegno, quindi sicuramente ci sono dei
programmi...volevo capire dove si inseriscono questi fondi, in che
capitolo e quanti sono.
Presidente
- La parola al Consigliere Bortot.
Bortot (Arc-VA)
- Pagina 227....
Presidente
- ... scusate, capisco il momento goliardico,
ma colleghi, per cortesia!
Vuole la parola, Consigliere Bortot?
Fosson
(fuori microfono)
- ... pagina successiva,
scusa, stavo rispondendo per la pagina 226, lui si è iscritto per
la 227...
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Mi trovo d'accordo in tutto stasera con
lei, non è più una spesa finanziata direttamente dall'USL, ma la
trova nel capitolo 60445, che è un finanziamento della Regione
all'USL per l'informatizzazione e ha 900mila euro sul 2007; proprio
per l'importanza di questo capitolo, viene finanziato a parte.
Presidente
- Pagina 227.
La parola al Consigliere Bortot.
Bortot (Arc-VA)
- "Finanziamento di un piano di sicurezza
alimentare", 60905, vi è una notevole diminuzione, anche se in
sostanza la partenza non era delle più entusiasmanti. Dovremo, più
che ad un piano di sicurezza alimentare, andare ad un'educazione
alimentare e in questo senso il finanziamento andrebbe aumentato e
non diminuito, perché abbiamo problemi con i giovani, con gli
adolescenti, anche con le persone ammalate di prevedere sempre più
un'alimentazione mirata al tipo di malattie. Senza farla troppo
lunga, mi sono stupito di vedere questo capitolo in riduzione.
Presidente
- La parola alla Consigliera Squarzino
Secondina.
Squarzino (Arc-VA)
- Capitolo 60970, qui chiaramente sono
risorse assegnate dallo Stato per realizzare un piano regionale per
la difesa dei pericoli derivanti dall'amianto, quindi si capisce,
essendo un'assegnazione, che non vi siano più. La mia domanda è:
sicuramente sull'amianto la Regione sta lavorando, mi sembra di
aver visto dei progetti su questo, volevo capire quante sono le
risorse che per la lotta contro l'amianto vengono messe e dove sono
allocate.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Consigliere Bortot, ha già detto lei, il
Piano per la sicurezza alimentare è partito nel 2006, per cui aveva
un finanziamento di un certo tipo e l'anno dopo è il mantenimento,
però la domanda che lei fa è corretta e, se va al capitolo 59900,
vedrà che nell'ambito del Servizio dipendenze patologiche, salute
mentale e promozione della salute vi è una richiesta che recita
"Finanziamento all'USL per la realizzazione del progetto legato
alle problematiche dei disturbi alimentari", come diceva lei,
anoressia... e che stanzia, per il 2007, 50mila euro per
l'Ambulatorio dei disturbi alimentari e delle anoressie.
Per quanto riguarda la collega Squarzino, questi sono dei fondi
statali che quest'anno non sono stati aggiornati, la lotta contro
l'amianto e la prevenzione rimangono e rientrano nei nostri piani
di prevenzione finanziati in un altro capitolo. Su questo con
l'ARPA si sta ultimando il famoso Piano di difesa contro
l'amianto.
Presidente
- Pagina 228.
La parola alla Consigliera Squarzino Secondina.
Squarzino (Arc-VA)
- Volevo capire la differenza delle
strutture che sono finanziate con il capitolo 60310 e le strutture
che invece sono finanziate con il capitolo 60380, nel senso che
vedo nel primo capitolo delle risorse molto alte durante il
triennio: 9 milioni nel 2008, 12 milioni nel 2009, mentre il
capitolo 60380 rimane abbastanza invariato nel triennio (5 milioni
di euro), aumentato rispetto all'assestato 2006. Volevo sapere le
opere diverse che sono finanziate.
Presidente
- La parola al Consigliere Sandri.
Sandri (GV-DS-PSE)
- Torniamo in pista su 3 capitoli
particolarmente interessanti, di cui volevo chiedere all'Assessore
competente delle spiegazioni non tanto nell'evoluzione degli
stanziamenti, che vedo più o meno stabili negli anni, in
prospettiva, quanto piuttosto la tipologia di interventi che
vengono identificati non solo nel capitolo 60310, ma anche nei
capitoli 60380 e 60420. Dico ciò anche per capire come questo si
inserisce in tutta quella normativa che abbiamo messo a punto a
livello regionale rispetto alle grandi opere, fra l'altro ricordo
all'Assessore che ha citato una questione in modo non corretto
nella sua replica ieri sera... che noi abbiamo presentato,
congiuntamente con il gruppo "Arcobaleno", una memoria, in cui
identifichiamo con chiarezza alcune possibilità di sito dove
costituire una nuova struttura ospedaliera che quindi il "NUVV"
oggi ha a disposizione, non solo, ma abbiamo associato a questa
memoria innanzitutto la "mission" dell'Ospedale, ovvero il tipo di
Ospedale che vogliamo, con quali obiettivi e come utilizzeremmo
tutti gli edifici dismessi. È chiaro che in tale prospettiva
conoscere in questi capitoli quali sono gli interventi previsti
diventa importante per capire... che non vadano ad interferire con
le scelte che il "NUVV" ha ancora in essere. L'altra considerazione
che le sottopongo, Assessore, in modo che possa completare la sua
risposta, è su una serie di segnalazioni che abbiamo fatto sulle
strutture territoriali, ancora recentemente, che presentano alcune
lacune e in cui lei ha ribadito l'impegno dell'USL a fare una serie
di interventi... quali siano gli interventi compresi in codesti
capitoli...
Presidente
- La parola al Consigliere Tibaldi.
Tibaldi (CdL)
- Mi associo alle richieste di
delucidazione in merito a questi 3 capitoli di pagina 228;
naturalmente non mi associo alle considerazioni appena svolte dal
collega Sandri.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Siamo contenti del ritorno in pista, dopo
un abbandono di tutto il pomeriggio, del collega Sandri. Se questa
è la proposta formalizzata del gruppo di una localizzazione precisa
del presidio nuovo... è nel nostro interesse valutarla
correttamente perchè nel momento in cui vi è una proposta unica e
ben identificata è più facile valutare i costi e la
fattibilità.
Per quanto riguarda questi capitoli, ve li leggo, iniziando dal
capitolo 60310: ha un primo finanziamento che è la richiesta 13010,
"Progettazione esecutiva dello stabile ex Maternità", prevede
200mila euro per il 2007; richiesta 13011, "Progettazione e
realizzazione di strutture sanitarie", 500mila; richiesta 13013,
"Spese per la realizzazione dell'unificazione delle sedi
ospedaliere", non prevede alcun finanziamento per il 2007.
(interruzione della Consigliera Squarzino Secondina, fuori
microfono)
... Nel 2008 prevede 8 milioni di euro, e nel 2009 12 milioni di
euro.
Capitolo 60380: "Finanziamento USL per la manutenzione
straordinaria e l'adeguamento tecnologico delle strutture sanitarie
e socio-sanitarie", 5 milioni di euro nel 2007, richiesta 08193,
"Messa a norma impianti e tecnologie", 250mila euro per il 2007,
"Finanziamento, demolizione e ricostruzione di Villa Amy in Comune
di Brusson", richiesta 11213 per 100mila euro.
Capitolo 60420: "Realizzazione degli ambulatori (del triangolo)
in Viale Ginevra", richiesta 04576 per 500mila euro nel 2007, 1
milione nel 2008 e 2 milioni nel 2009; l'intervento è sostenuto
anche da un grande finanziamento statale; richiesta 04597,
"Ristrutturazione fabbricato ex Maternità" nel 2007 100mila, nel
2008 1 milione e nel 2009 1 milione; "Realizzazione dell'Unità di
UPS presso il Presidio ospedaliero di Viale Ginevra", che non è
finanziata per quest'anno è finanziata invece con 500mila euro nel
2008 e nel 2009; richiesta 12203, "Opere propedeutiche agli
interventi di ristrutturazione presso Viale Ginevra", 75mila euro
nel 2007; richiesta 14023 non finanziata, riguarda la variante
della Radioterapia, e a questo punto abbiamo detto tutto.
Sul territorio il capitolo è un altro ...
(nuova interruzione della Consigliera Squarzino Secondina,
fuori microfono)
il 60480 che non è in questa pagina. Mi rivolgevo comunque anche
a quello che diceva il Consigliere Sandri, nel senso che al
capitolo 60480 vi è il più grosso intervento sul territorio, la
ristrutturazione di tutto il Poliambulatorio e la struttura
sanitaria a Nus, per una cifra di 1,3 milioni nel 2007.
Presidente
- La parola alla Consigliera Squarzino
Secondina.
Squarzino (Arc-VA)
- Chiedo all'Assessore se fosse così
gentile da farci avere il dettaglio di questi capitoli, perché
alcuni appunti li ho presi, ma non sono riuscita... quindi se può
darci il dettaglio anche dei 4 capitoli che riguardano le opere,
quindi il capitolo di pagina 228 e il capitolo 60480 di pagina
229...
Presidente
- Pagina 230.
La parola al Consigliere Bortot.
Bortot (Arc-VA)
- Si può fare un passo indietro, io sono
alla 229..
Presidente
- Pagina 229.
La parola al Consigliere Bortot.
Bortot (Arc-VA)
- Alla pagina 229, Assessore
Marguerettaz, la ringrazio per il dettaglio, però ho un problema:
sul capitolo 60445 vi sono sul triennio più di 10 milioni di euro
per l'adeguamento tecnologico delle apparecchiature sanitarie e lo
sviluppo del sistema informatico aziendale.... questo capitolo...
devo aggiungere a quanto mi ha fatto pervenire?
Presidente
- La parola al Consigliere Sandri.
Sandri (GV-DS-PSE)
- Più o meno per approfondire la
stessa cosa, nel senso che il capitolo 60480 lo abbiamo visto
prima, comunque credo di aver capito che con la ristrutturazione
del consultorio di Nus il capitolo viene completato. Sul capitolo
60445 volevo conoscere quali erano gli adeguamenti tecnologici in
programma nel 2007 e negli anni successivi a far valere sul
capitolo.
Presidente
- La parola alla Consigliera Squarzino
Secondina.
Squarzino (Arc-VA)
- Per quanto riguarda gli interventi
Regione Gotrau, in che capitoli si trovano? Non in questi capitoli,
ma in altri capitoli successivi?
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Qui il capitolo 60445 ha 2 dettagli,
le so dire solo questo; 2,5 milioni sono i finanziamenti per
l'adeguamento tecnologico delle apparecchiature e 900mila euro per
la realizzazione del sistema informativo dell'USL, quindi 900mila
sono relative a quel tipo di attività. Abbiamo presentato
congiuntamente una serie di iniziative, la messa in rete del
sistema territoriale... congiuntamente solo perché noi abbiamo
firmato un accordo di programma Regione, USL, Camera di commercio,
Università con l'idea di fare convergere le reti in un unico
portale che è appunto "Partout"; quindi congiuntamente, perché
questo tipo di iniziativa viene ricondotto, nell'autonomia
dell'USL, al portale che è il "cappello" a tutte tali
iniziative.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Sì, al Consigliere Sandri... il capitolo di
prima, 60480, è un capitolo che ha molte richieste, per cui le ho
indicato quella più significativa dal punto di vista economico:
Nus, ma vi è anche in questo capitolo la progettazione della RSA,
il Centro diurno di Alzheimer in Aosta, che è il centro di Gotrau
che diceva la collega Squarzino, che nel 2007 non prevede
finanziamenti perché con il Comune si è deciso di fare delle
"osservazioni", anche perché il Comune è impegnato nella
costruzione di Brocherel, per cui nel 2007 non ci sono fondi su
questo.
Sempre sul territorio mi permetto di dire, per rispondere alla
domanda che aveva fatto la collega Squarzino mentre lei era fuori,
che vi è un ingente investimento su tutte le microcomunità, le
strutture per anziani, anche per renderle sempre più idonee a una
funzione sanitaria, poi nel finanziamento dei "LEA" vi è una quota
di interventi a favore di tutte le strutture sul territorio (centri
traumatologici, consultori...).
Per quel che riguarda il discorso dell'informatizzazione, è in
corso non solo l'informatizzazione dei medici di famiglia, siamo la
prima Regione in Italia in cui i medici di famiglia saranno tutti
collegati in rete nel mese di dicembre e i progetti di
informatizzazione prevedono anche una cartella clinica, un palmare
infermieristico, oltre a centri di riferimento informatico per la
carta del paziente, le liste di attesa in "Internet", tutto un
programma di informatizzazione che renderà l'azienda ancora più
accessibile.
Presidente
- Pagina 230.
La parola al Consigliere Sandri.
Sandri (GV-DS-PSE)
- Sulla pagina 230 volevo avere delle
informazioni per quanto riguarda il capitolo 60955, "Spese per il
funzionamento delle commissioni mediche incaricate
dell'accertamento sanitario degli stati d'invalidità", volevo
sapere se all'interno di tale capitolo erano comprese anche le
spese per la Commissione per la valutazione della capacità
lavorativa residua e se la disponibilità consentiva di reperire
tutto il personale che serviva per riattivare più compiutamente
questo tipo di Commissioni.
Presidente
- La parola alla Consigliera Fontana
Carmela.
Fontana (GV-DS-PSE)
- Devo intervenire sulla pagina 231,
mi sono sbagliata.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Sul capitolo 60995 l'importo è quello che
prevede il funzionamento delle commissioni mediche per
l'accertamento d'invalidità civile e d'inabilità.
Presidente
- Pagina 231.
La parola alla Consigliera Fontana Carmela.
Fontana (GV-DS-PSE)
- Volevo chiedere informazioni sul
capitolo 60980, "Contributi degli enti di patronato...", vedo che
nel 2006 vi erano 71.413, invece nel triennio si sono ridotti a
60mila euro, volevo capire come mai.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Sono diminuite le richieste degli enti, sa
che gli enti devono presentare una distinta... e una richiesta
secondo l'attività fatta... a seconda di tale percentuale è minore
il finanziamento per questo.
Presidente
-Pagina 232.
La parola alla Consigliera Squarzino Secondina.
Squarzino (Arc-VA)
- Qui sarei contenta di avere alcune
spiegazioni, se permette anche il Presidente, affronterei le pagine
232 e 233, nel senso che i capitoli sono correlati e così è più
comodo per organizzare il discorso.
A pagina 232 vi è il capitolo 61310, "Fondo regionale per le
politiche sociali", in cui vi è il grande Fondo, come abbiamo visto
prima, delle politiche del lavoro. Vediamo che nell'assestato 2006
rimangono 1.616.367 euro, nel 2007 abbiamo 9 milioni, quindi
apparentemente sono 8 milioni in più che ci sono, era questo che
volevo capire, quindi capire quanto era previsto nel Fondo
regionale per le politiche sociali nel 2006.
Seconda richiesta e qui si collega anche... le provvidenze a
favore della famiglia, anche qui nell'assestato troviamo 7 milioni
di euro, competenza 2,7 milioni, quindi 5 milioni in meno e
continuiamo a vedere che anche nel 2008 sono 2 milioni e nel 2009
neanche 1 milione. Volevo capire se vi è stato un travaso da un
fondo all'altro, nel senso che una serie di interventi a favore
delle famiglie rientrano nel Fondo delle politiche sociali e, se
fosse così, quali sono. Credo sarebbe utile, come per il Fondo
delle politiche del lavoro, avere un minimo di dettaglio nel
momento in cui si vede questo grande fondo, altrimenti siamo
obbligati a chiedere a tutti di darci il dettaglio del capitolo,
perché solo vedendo il dettaglio uno riesce a capire quali sono i
settori che vengono maggiormente sostenuti.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- È già 2 anni che discutiamo di questo fondo
e non è semplice. Intanto prima di iniziare questa discussione, mi
permetto di ringraziare la Giunta e il suo Presidente perché,
nonostante una congiuntura e difficoltà, hanno riservato al Fondo
regionale delle politiche sociali un aumento del 16%. Nonostante
l'avarizia dell'Assessore Marguerettaz, questo testimonia la sua
sensibilità e bontà, perché in poche Regioni d'Italia questo fondo
è aumentato così; potevano destinarli alle strade, alle funivie,
all'inceneritore, invece li hanno destinati al sociale: questo fa
piacere a me, ma penso anche a tutti voi.
Lo scorso anno, poi le do lo schema, avevamo stanziato per il
Fondo sociale regionale, perché il fondo nazionale è un'altra cosa,
se vuole ne parliamo.
(interruzione della Consigliera Squarzino Secondina, fuori
microfono)
... C'è, è nelle entrate, non le risulta perché non è stato
ancora finanziato quest'anno, ma c'era quello del 2006 che era di
1.600.000 euro.
Tornando al nostro Fondo regionale delle politiche sociali, lo
scorso anno era di 22.882.000 euro, quest'anno globalmente il fondo
è stato portato a 24.230.000 euro, di questi sono già stati
assegnati per il 2007 14,620 milioni di euro: questo vuol dire che
noi in tale fondo che abbiamo per il 2007 già 14,620 milioni sono
destinati, perché sono fondi che servono per la legge 22, per le
barriere architettoniche, per il finanziamento delle convenzioni;
sono ancora da ripartire 9,609 milioni, che saranno suddivisi
intanto secondo le indicazioni del Consiglio, ma poi saranno
ripartiti secondo le esigenze. I vari capitoli, quelli da
ripartire... è una previsione, nel senso che saranno ripartiti, in
determinati settori; ad esempio, lei chiedeva del Servizio famiglia
e politiche giovanili, in cui lo scorso anno abbiamo speso 11,540
milioni di euro, quest'anno ne abbiamo già assegnati 5.123.930 euro
e sono in ripartizione 6.144.000 euro, che arrivano "in porto"
praticamente sovrapponibili a quelli dello scorso anno. Così si può
dire le barriere architettoniche: l'anno scorso si era speso
1.600.000 euro, quest'anno sono ancora da assegnare, ma la somma da
ripartire si pensa sia 1.800.000 euro, perché quest'anno, oltre a
fornire gli ausili e i finanziamenti per l'accessibilità nelle
case, vogliamo sempre più rendere le case idonee ai disabili.
Ribadisco, quindi, per quanto riguarda il F.N. Politiche Sociali,
14 milioni sono già stati assegnati e 9.609.000 saranno assegnati.
Se vuole, domani le faccio avere questo schema che fa vedere quanto
è stato finanziato lo scorso anno, quanto è stato assegnato al
momento - la maggior parte - e quanto sarà destinato
successivamente. Se dopo 6 mesi vediamo che per la "legge 22" c'è
una domanda in aumento, perché l'invecchiamento è maggiore, bisogna
riservare in questa materia altre risorse... così se la "legge 19"
o la "legge 17" richiederanno ulteriori contributi, la parte che è
ancora da ripartire sarà ripartita in questi settori. Così se le
domande di accessibilità alla casa o di rendere idonea la casa al
disabile saranno in un numero maggiore, si cercherà di aumentare i
relativi finanziamenti utilizzando la parte che è ancora da
ripartire.
Il Fondo nazionale delle politiche sociali era nel 2004 di 3
milioni, nel 2005 è calato a 1.500.000 euro, l'importo che è stato
destinato - per il 2006 che non risulta, perché non è stato ancora
versato alla Valle d'Aosta per quest'anno - è 2.236.000 euro, in
cui rientrano anche la famiglia e i minori. Nella ripartizione si
ipotizzano ad esempio: 350mila euro per "Convenzioni per assistenti
sociali", 200mila euro per "Piano di attuazione della legge n. 285,
tavola amica" e fondi per i vari servizi delle politiche
sociali.
Presidente
- La parola alla Consigliera Squarzino
Secondina.
Squarzino (Arc-VA)
- I dati che lei ha fornito, 22
milioni nel 2006 per il Fondo regionale per le politiche sociali e
24 milioni per il 2007 è un dato che lei ha detto, che magari sarà
da qualche altra parte, ma non lo trovo qui così.... sì, è nella
legge... allora vediamo se ho capito: i 9.607 che sono qui in
competenza per il 2007 sono quelli non ancora assegnati, mentre i
14 assegnati sarebbero quali?
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Dei 14.620.000 assegnati ne troviamo 30.000
alla Direzione politiche sociali, 5.123.930 al Servizio famiglia e
politiche giovanili, Servizio disabili 2.136.871, servizi invalidi
civili 100.000, servizi anziani o prima infanzia 7.150.000,
Direzione risorse 80.000, per la formazione del personale "OS". Se
vuole, le posso dire i capitoli.
Presidente
- Pagina 233. Pagina 234. Pagina 235. Pagina
236. Pagina 237. Pagina 238.
La parola alla Consigliera Squarzino Secondina.
Squarzino (Arc-VA)
- A pagina 238 vorrei delle
informazioni per quanto riguarda i capitoli 55140, 55145... nel
senso che è vero che nel capitolo 55140 vi è un aumento di 200mila
euro rispetto all'anno scorso, ma se vogliamo dare alle scuole le
risorse per poter lavorare, queste sono proprio minime. Volevo
capire in base a quali criteri sono stati individuati questi
200.000 euro in più.
Altra cosa: ne abbiamo già parlato ieri, perché è vero che nel
capitolo 55145 abbiamo dei progetti di iniziativa della Regione,
quindi probabilmente la Regione ha in mente una serie di progetti
che sono finanziabili con la legge n. 19/2000 e sono progetti di
iniziativa regionale, quindi il fatto che si sia quasi
quadruplicato vuol dire che vi è una volontà di progettazione e
volevo capire dove ci si orienta. Contemporaneamente mi chiedo dove
vengono messe le risorse affinché le scuole possano esplicare in
modo autonomo la loro capacità di progettazione e mi chiedevo se
questa capacità di progettazione non sia reperibile nei fondi di
cui al capitolo 55140 o in altri capitoli, insomma vorrei più
risorse per la scuola.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Per quanto riguarda il capitolo 55145,
per capire l'incremento bisogna tener presente che questi soldi
sono stati previsti per gli "stages" estivi presso le aziende o
presso l'amministrazione, quelli che sono svolti dalla
IV
a
superiore, finanziati finora dall'FSE, però, non
avendo la certezza di questi finanziamenti, per tutelarci...
Caveri
(fuori microfono)
- ... non avendo la
certezza che le scuole possano accedere...
Viérin L. (UV)
- ... non è detto che le scuole possano
accedere ancora tramite quei progetti FSE, li abbiamo previsti
direttamente in bilancio, ritenendo di primaria importanza questi
"stage" formativi nelle aziende o nell'amministrazione, quindi
abbiamo l'incremento che lei vede.
Per quanto riguarda il capitolo 55140, sono trasferimenti alle
istituzioni scolastiche che sono suddivisi in ordinari, stabiliti
su parametri fissi, e perequativi che vengono previsti per
riequilibrare eventuali diversità: ad esempio, sedi secondarie,
sedi distaccate, il numero di handicappati, quindi i criteri sono
abbastanza rigidi. Come lei diceva, vi è già stato uno forzo per
aumentare le risorse, riteniamo che le risorse siano sufficienti
per garantire il livello di qualità formativa della nostra scuola.
Ne abbiamo parlato questa mattina in riferimento ad esempio agli
aumenti che si potrebbero fare di unità di personale; in base alla
legge n. 18, abbiamo previsto 35 assunzioni, ma solo 18 sono state
effettuate - tempo mensa... - e le altre 18 devono essere
effettuate, ne stiamo parlando con i sindacati perché dobbiamo
definire i ruoli da inserire nell'applicazione della legge n. 18.
Quando lei dice che vorrebbe più risorse per la scuola, io le dico
che stiamo lavorando intanto per aumentare l'organico e di questi
35 inserire gli ultimi 18; poi, di concerto con i sindacati e il
mondo della scuola, capire in fase di applicazione della legge n.
18 come ottimizzare questo.
Presidente
- Pagina 239.
La parola alla Consigliera Squarzino Secondina.
Squarzino (Arc-VA)
- Capitolo 55160: qui finalmente è
stato istituito il centro territoriale permanente, però riteniamo
che questo sia un primo passo e che vada completato con l'apertura
di altri centri territoriali. Con le risorse previste nel triennale
chiaramente non riusciamo a soddisfare queste esigenze, voglio
ricordare che abbiamo bisogno di favorire l'educazione degli
adulti; sono iniziative di tipo diverso, non è che i corsi di
formazione professionale o l'Università della terza età possano
risolvere tutti i problemi... ogni iniziativa nasce rivolta a un
certo "target" e con certi costi. Fra l'altro, rispetto ai corsi di
formazione professionale, i centri territoriali permanenti hanno
dei costi, a parità di numero di corsi e di destinatari, molto
inferiori pur riuscendo a rispondere ad esigenze importanti. La mia
domanda, visto che vi è un ordine del giorno che abbiamo
preparato... volevo sapere fin da adesso, per sapere poi come
regolarci, se vi è la volontà politica di andare a pensare a centri
territoriali anche dislocati sul territorio, almeno in bassa o in
media Valle.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Concordo con lei che possiamo già
affrontare il tema adesso. Il centro territoriale permanente, come
ricordava lei, è stato appena istituito, quindi nel 2005-2006, la
sede è ad Aosta, ma è da ricordare che vi sono anche corsi in bassa
Valle, quindi garantisce da un punto di vista territoriale questo
servizio anche per gli abitanti della bassa Valle. Svolge una
funzione e un ruolo che sono molto importanti, ma io, più che
creare altri centri territoriali permanenti, comincerei a far
funzionare bene questo ed eventualmente, se si presentassero delle
criticità, aumentare l'organico, ma solo nel caso in cui esso non
funzionasse, perché esiste la sede ad Aosta, ma i corsi sono
organizzati anche in bassa Valle. Eviterei di "mettere troppa carne
al fuoco", ma cercherei di far funzionare bene l'esistente, anche
perché è uno sforzo non indifferente anche in termini di personale,
di distacchi e sa benissimo come funziona. Per adesso, per quanto
riguarda l'indirizzo dell'amministrazione, è così.
Presidente
- Pagina 240. Pagina 241. Pagina 242. Pagina
243.
La parola alla Consigliera Squarzino Secondina.
Squarzino (Arc-VA)
- Capitolo 56300, "Spese per la
costruzione, sistemazione e adattamento di edifici per la pubblica
istruzione", vediamo che anche qui - e non si capisce bene in base
a quali motivi - si alternano anni in cui sono previsti, come lo
scorso anno, il 2006, oltre 5 milioni di euro, quest'anno 2,5
milioni, 2007 2,5 milioni, 2008 quasi 3 e 2009 oltre 6 milioni, qui
si tratta di capire con quale criterio e quali sono gli interventi
consistenti rispetto a questo capitolo. Una domanda analoga
riguarda il capitolo 56360 in cui, a fronte di una cifra di
1.824.000 euro nel 2006, abbiamo nel 2008 e 2009 solo 424.000 euro.
Voglio capire la logica di questi 2 capitoli.
Presidente
- La parola al Consigliere Sandri.
Sandri (GV-DS-PSE)
- Nella replica di ieri sera
l'Assessore competente ha evidenziato una serie di interventi, che
sono previsti, sono già prospettati, su tutta una serie di edifici
che avevamo messo in evidenza nella nostra relazione, in
particolare in scuole medie secondarie e superiori presenti nella
città di Aosta, l'ISIP, il "Manzetti", la succursale del Liceo
scientifico... Riprendo il discorso della collega Squarzino per
capire in quali capitoli sono inseriti questi interventi e quali
sono gli interventi principali a cui si pensa di dare corso nel
2007 e, tenuto conto proprio di tali variazioni, in particolare mi
interessava capire... nel 2009 vi è una "esplosione" a 6.450.000
euro nel capitolo 56300... quale intervento principale fosse, se
era il cosiddetto "parcheggio", struttura ponte o cose del
genere.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Per quanto riguarda il capitolo 56300,
la riduzione in parte consiste nel fatto che, per partire con
quegli interventi di cui parlavo ieri, occorre pianificare e quindi
questi soldi sono destinati alla costruzione di una "scuola
polmone" e, vista la nuova destinazione che avrà l'"Institut
agricole", in prospettiva avremo bisogno di una seconda "scuola
polmone", perché la valutazione che è stata fatta è che con una
sola "scuola polmone" con tutti gli interventi che abbiamo da
effettuare sugli edifici scolastici della città avremo in
prospettiva una ventina di anni per intervenire, perché la logica è
quella di spostare nella "scuola polmone" 1 o al massimo 2 scuole
in base alla loro grandezza e di intervenire sull'edificio.
Ritroviamo quindi nel 2007 i soldi necessari per costruire la
"scuola polmone" e negli anni successivi, poiché la "scuola
polmone" ha indicativamente i tempi di realizzazione di un anno
solare, un anno e mezzo, maggiori finanziamenti per intervenire
concretamente su quegli edifici. Le priorità, collega Sandri, non
sono ancora state stabilite, anche perché di concerto con
l'Assessore Cerise dovremo monitorare con il nuovo servizio di
edilizia scolastica che abbiamo messo in piedi anzitutto
l'esistente, quali sono le criticità, ad esempio l'IPR e altre
scuole che presentano criticità e una certa urgenza di intervento,
e altre situazioni; quindi un monitoraggio per poi pianificare un
ordine di priorità per poter intervenire.
Per il capitolo 56360, "Spese per la sistemazione e la
manutenzione straordinaria di immobili adibiti ad uso scolastico",
si riduce perché è stata messa in piedi la convenzione con il
"Tesolin", risparmiamo sulle palestre perché abbiamo una
convenzione con il "Tesolin".
Presidente
- Pagina 244. Pagina 245.
La parola al Consigliere Sandri.
Sandri (GV-DS-PSE)
- Qui abbiamo una serie di interventi
di grande rilevanza, di capitoli particolarmente significativi: il
capitolo 56656, in particolare, che prevede 6.900.000 nel 2007,
7.700.000 nel 2008 e ben 8.200.000 nel 2009, però credo sia anche
da analizzare il capitolo 56654, che prevede 900mila euro. Volevo
capire quanti di questi capitoli venivano riservati alla
predisposizione per quanto riguarda la logistica dell'Università,
nel senso che relativamente alle spese correnti credo che una parte
sia ovviamente senza destinazione, ma che per una parte dovrebbe
essere evidenziato il fatto che vi è da reperire sedi, eccetera, se
gli investimenti di cui in particolare al capitolo 56654 avessero
altro tipo di destinazione che non le sedi o altre cose del
genere...
Un'ulteriore domanda rispetto al capitolo 56657, "Spese per
interventi in materia di edilizia universitaria", non vedo alcun
tipo di previsione... è il capitolo 56659... ciò significa il
problema rispetto alla "Testafochi"... a posizionamenti di questo
genere? Solo per capire la suddivisione degli investimenti.
Presidente
- La parola alla Consigliera Squarzino
Secondina.
Squarzino (Arc-VA)
- Volevo capire se in qualche capitolo
di questa pagina vi sono dei fondi che riguardano invece un
sostegno, un'indicazione di alloggi per gli studenti, cioè
strutture o interventi che favoriscano l'incontro domanda-offerta
fra famiglie residenti e studenti.
Presidente
- La parola al Presidente della Regione,
Caveri.
Caveri (UV)
- Effettivamente, come si vede, non si sono
lesinati gli investimenti per l'Università, devo dire fra l'altro
che il 2006 è stato anche l'anno dell'apprezzata scelta di avere le
nuove linee guida dell'Università e anche di poter contare sulla
scelta di avere una serie di nuovi insegnanti universitari: questo
anche per evitare di perdere dei ricercatori che potevano decidere,
non avendo sbocchi professionali, di andarsene dalla Valle d'Aosta.
Questa sera non tornerò sul fatto che tutto tale sforzo che stiamo
facendo in questo momento è "sub iudice" e, se uno dovesse fare un
elenco delle priorità degli emendamenti nella finanziaria dello
Stato, questa dell'Università è una priorità grossa, perché se non
ci sarà questa eccezione per l'Università della Valle d'Aosta,
tutti questi capitoli rischiano di "restare sulla carta", perché
un'applicazione "bovina", con tutto il rispetto per il nostro
patrimonio zootecnico, della norma sul Patto di stabilità
rischierebbe di pregiudicare il futuro della nostra Università.
Per quel che riguarda l'edilizia universitaria, questo
intervento è il "Saint-Bénin"; come vede, sono 4,5 milioni che sono
rimasti lì, a cui si sommerà 1 milione; in realtà, sono rimasti lì
non per cattiva volontà o scarsa rapidità, ma perché si sono dovuti
fare una serie di accertamenti archeologici nell'area del
"Saint-Bénin" che hanno impegnato e impegneranno nei prossimi mesi
le squadre che in questo momento stanno verificando se sotto il
"Saint-Bénin" vi sia o no qualche ricchezza romana. La speranza è
che non si trovi nulla di significativo, così dovrebbe essere,
perché dovrebbe essere una zona abbastanza ordinaria; è vero che
tutte le volte che si fanno questi interventi si "incrociano le
dita", vi è "San Sovrintendenza" a cui guardiano con muta
riconoscenza pensando che, quando "Saint-Bénin" è stato costruito,
non si badava a quello perché, se la logica fosse stata solo quella
di chiusura che ogni tanto appare all'orizzonte, probabilmente una
buona parte dell'Aosta medioevale non sarebbe stata costruita.
Vorrei sottolineare infine la questione posta dalla collega
Squarzino, che riguarda i collegi universitari, partendo anche dal
presupposto che aveva ragione il collega Sandri, anche se ha
espresso la sua idea nel suo intervento di ieri con una certa
aggressività e veemenza, cioè il fatto che vi sia un eccesso di
sedi universitarie. Lo sappiamo purtroppo, sarebbe stato molto più
razionale negli scorsi anni poter contare fin da subito... come
prevedeva la norma di attuazione del 2000, una norma abbastanza
"ficcante" rispetto alla nascita della Università, invece ci siamo
dovuti "arrabattare" su diverse sedi: l'ultima è nella zona
Amérique e abbiamo rinunciato come Università alla Centrale del
latte, mentre "Saint-Bénin" andrà avanti, anche se è inutile dire
che "Saint-Bénin" viene costruito e architettato in maniera tale
che la sede del rettorato possa confluire nella Caserma
"Testafochi". Proprio domani con l'Assessore Cerise abbiamo un
incontro che dovrebbe portarci qualche novità, perché intanto credo
che abbiamo fatto bene a mettere la "Testafochi" nei progetti di
fattibilità, perché questo ci sta portando avanti e, quando ci sarà
la cessione del bene, potremo essere operativi.
Per quel che riguarda l'ipotesi del collegio universitario, ne
possono essere buoni testimoni sia l'Assessore Viérin, sia
l'Assessore Cerise: siamo a caccia di fondi dello Stato. Vi è una
legge dello Stato che consente l'acquisizione di beni e devo dire
che avevamo individuato anche nell'ex "Residence Mont Blanc" un
sito utile per la realizzazione di un collegio universitario,
perché è una struttura già compartimentata in camere, a dire la
verità, sono dei mini appartamenti e potrebbero anche andare bene.
Ora sono affidati all'Assessore Marguerettaz, cioè al Patrimonio,
degli accertamenti sulla congruità di un prezzo che potrebbe essere
valutato utile in prospettiva per un acquisto. È vero che
quell'immobile potrebbe avere anche altre valenze, dipenderà anche
da dove si costruirà l'Ospedale, perché, visto che certamente
perderete il referendum e l'Ospedale si farà o a est, o a sud, in
quell'area, quell'immobile risulterà particolarmente prezioso anche
non solo per ospitare gli studenti universitari, ma anche per
ospitare i parenti dei pazienti che devono seguire i parenti
ricoverati.
Credo che questo sia un filone utile, è la prima volta che ne
parliamo ufficialmente in quest'aula; ci auguriamo di poter avere
presto delle valutazioni per poter proseguire nelle trattative.
Siamo a caccia di fondi dello Stato, perché avendo avuto degli
incontri specifici con chi si occupa di questo argomento al
Ministero dell'Università... che vi è una certa disponibilità
perché ci si rende conto che la città di Aosta rischia di non
espandersi come città universitaria se non si risolve il problema
di avere delle possibilità economiche per gli studenti che scelgano
come sede universitaria la Valle d'Aosta.
Presidente
- La parola al Consigliere Sandri.
Sandri (GV-DS-PSE)
- Non ho capito una cosa, cioè se
l'acquisizione di questo possibile immobile per il collegio
universitario rientra già nelle previsioni triennali del capitolo
56659 o se è una sua questione. Mi permetterà comunque di dirgli
che talvolta si ha l'impressione dalle vostre dichiarazioni che il
motivo dell'ampliamento ad est sia l'acquisizione di
quell'immobile.
(interruzione del Presidente della Regione, fuori
microfono)
Presidente
- Pagina 246. Pagina 247.
La parola al Consigliere Sandri.
Sandri (GV-DS-PSE)
- Volevo solo chiedere, per quanto
riguarda il capitolo 64330, che ha la dotazione ordinaria di
3.350.000 euro all'anno, però poi ne esiste un altro: "Contributo
straordinario alla Fondazione per la formazione professionale
turistica", che è il capitolo 64332, che scompare con il 2007 e che
era dotato di 160mila euro. Volevo sapere qual era
l'interconnessione fra i 2 capitoli, se il capitolo 60332 era stato
riunificato con il precedente.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Si tratta semplicemente di un residuo
relativo all'esercizio precedente, questi 160mila euro... mi
sembrava di aver già dato una risposta a una sua interpellanza:
questo è relativo al processo di informatizzazione per il quale
avevamo dato tale contributo, non c'entra con l'esercizio 2007.
Presidente
- Pagina 247. Pagina 248.
La parola al Consigliere Sandri.
Sandri (GV-DS-PSE)
- Solo una breve informativa: non
trovo più i finanziamenti per quanto riguarda il sistema
bibliotecario del "Kulturzentrum walser", volevo capire qual era la
motivazione: mi riferisco al capitolo 56925.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- L'explication est simple, M. Sandri, car
nous donnons un financement directement à l'association, car il n'y
a plus la bibliothécaire, donc il y a une convention avec la
Commune et nous on finance directement l'association et, pour ce
qui est de la bibliothécaire, c'est la Commune qui est en
convention avec eux.
Presidente
- Pagina 249.
La parola alla Consigliera Squarzino Secondina.
Squarzino (Arc-VA)
- Ho cercato di vedere nei
finanziamenti alle varie fondazioni oppure istituti se vi fosse una
linea coerente, ma non l'ho trovata, nel senso che in alcuni casi i
finanziamenti rimangono tali e quali e parlo per esempio
dell'Istituto storico della resistenza, 80mila euro e non cambia,
come se l'ISTAT non ci fosse; in altri casi diminuisce, ad esempio
il "Sapegno", capitolo 28520, diminuisce, oppure aumenta, ad
esempio capitolo 57265.
L'impressione che si ha è che...
(interruzione dell'Assessore Viérin Laurent, fuori
microfono)
... chiedo scusa, archivi di interesse storico... questo è vero,
in altri diminuiscono... ad esempio, "Fondazione Emile Chanoux", in
altri ripeto aumentano.
Non ho capito bene se esiste una logica; ricordo che l'anno
scorso o 2 anni fa l'Assessorato della cultura ha scelto di
togliere un po' a tutti, come una "pialla", poteva essere una
scelta sbagliata, ma era uguale per tutti. Qui vi è invece un
cambiamento, allora vorrei capire quali sono gli istituti che si
ritengono più importanti e che vengono valorizzati e quelli invece
a cui non si danno le risorse uguali a quelle dell'anno scorso o
per i quali non esiste l'ISTAT, perché mantenere invariato è come
diminuire se tutto aumenta; non dico da un anno all'altro, ma se la
stessa cifra si protrae per 2-3-4-5 anni, è una diminuzione.
Presidente
- La parola al Presidente della Regione,
Caveri.
Caveri (UV)
- Non sono state delle scelte capricciose, se
questa è la preoccupazione che poteva avere la collega Squarzino,
nel senso che in alcuni casi i tagli sono stati notevoli, penso
alla "Fondazione per le biotecnologie" con sede in Torino, perché
si è ritenuto che per quanto potesse essere interessante per noi...
abbiamo dovuto ridurre perché si tratta di un'attività alla quale
eravamo associati probabilmente in un periodo di maggiore
disponibilità finanziaria, oggi purtroppo le disponibilità vengono
meno.
Per quanto riguarda il "Natalino Sapegno", il taglio è dovuto al
fatto che questa Fondazione impegna la Regione in un'opera di
notevolissimo impatto non avendo ancora una sede definitiva, che è
la "Tour de l'archer"... che l'allora Sindaco Cesal, con grande
acume, riuscì nell'incredibile impresa di spostare una Fondazione
dedicata a un grande Aostano come Natalino Sapegno in alta Valle...
si è intelligentemente appropriato del "Natalino Sapegno"... fra
l'altro, con la novità recente dell'acquisizione del fondo dello
scomparso Assessore Demetrio Mafrica.
Per quel che riguarda le altre fondazioni, il minore
investimento regionale sulla "Fondazione Chanoux" deriva anche da
un leggero cambio di missione: quella Fondazione ha deciso nel
tempo di chiudere il "Collegio d'Etudes fédéralistes", ha poi
svolto per un certo periodo, cosa che non avevamo condiviso, un
ruolo di seconda Università della Valle d'Aosta con dei corsi di
studio con la "Sorbona" di Parigi che erano purtroppo un autentico
doppione rispetto alla nascita della Facoltà di scienze politiche
dell'Università della Valle d'Aosta.
Più in generale potrei dire, guardando l'insieme, che si è
cercato di mantenere intatto il nostro impegno e quindi si tratta
di piccoli ridimensionamenti che non peseranno sull'operatività
delle fondazioni stesse.
Sull'Istituto storico vi era un impegno che abbiamo detto,
perché vi era una richiesta da parte vostra di un incremento, credo
che se andiamo a vedere sul 2006... ne è buon testimone il collega
Sandri nella sua veste di membro del Comitato per il 60°
anniversario dell'autonomia... abbiamo già deciso a beneficio del
prossimo anno di finanziare una serie di attività dell'Istituto
storico della resistenza. Ho ricevuto una lettera da Marino
Guglielminotti negli scorsi giorni che chiede un incremento dei
finanziamenti, ma non possono essere incrementi di finanziamenti in
spese correnti, perché quelle sono da comprimere dovunque, mentre
un incremento ci potrà essere all'inizio dell'anno prossimo in
funzione dell'approssimarsi delle manifestazioni che riguarderanno
nel 2008 il 60° anniversario dell'autonomia. Vorrei quindi
rassicurare sul fatto che ci sarà un'attenzione particolare nei
confronti dell'Istituto storico della resistenza e della storia
contemporanea.
Presidente
- La parola alla Consigliera Squarzino
Secondina.
Squarzino (Arc-VA)
- Posso capire il fatto che l'Istituto
storico sarà coinvolto con finanziamento, questo vale per il
2007-2008, ma il 2009 no, rimane tale e quale anche nel
triennio...
(interruzione del Presidente della Regione, fuori
microfono)
...
questo è vero, me ne ero dimenticata stasera.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- A complément d'information ce sont mes
structures qui s'occupent du financement à l'Institut historique,
mais nous ne sommes pas à connaissance d'une requête de financement
majeur de la part de l'Institut, parce que vous savez que, comme
toute association ou fondation, il y a un budget de prévision, il y
a l'attribution d'une subvention et il n'y a pas eu de
requêtes.
Presidente
- Pagina 250.
La parola al Consigliere Sandri.
Sandri (GV-DS-PSE)
- Voglio ritornare proprio perché a
pagina 250 vi è il capitolo 57340 sull'Istituto storico della
resistenza, credo che su queste associazioni si debbano fare nei
prossimi mesi delle riflessioni importanti, perché bisogna
identificare anche dei criteri su cui andare a fare una serie di
interventi: uno è intanto quello della richiesta soggettiva, quindi
prendo atto delle parole dell'Assessore e non si può fare
diversamente. Volevo ricordare a proposito di Natalino Sapegno che
è uno dei 3 unici personaggi valdostani presenti nell'enciclopedia
"Zanichelli" e a me dispiace dover constatare che l'attuale
Presidente dell'"UV" ha scippato a proposito del discorso di Aosta
capitale un pezzettino della capitale di Aosta per portarselo in
quel di Morgex, ci torneremo, ma il fatto della diminuzione di tali
interventi non va nella direzione che auspicheremmo, perché questi
3 personaggi presenti nell'enciclopedia "Zanichelli": Sant'Anselmo
di Aosta, di cui esiste una Fondazione; Natalino Sapegno, di cui
esiste una Fondazione e Federico Chabod, di cui esiste una
Fondazione, sono 3 valori da portare avanti.
Sul capitolo specifico dell'Istituto storico della resistenza
volevo richiamare l'attenzione sul fatto che quest'anno si può
sicuramente fare attraverso il discorso del 60°... quindi apprezzo
quello, ma di prevedere nei prossimi anni degli incrementi... per
quale motivo? Perché è cambiata radicalmente la missione di questo
Istituto, ma per oggettività, nel senso che negli ultimi anni ha
acquisito talmente tanti fondi perché i partigiani sono deceduti
che ha un materiale straordinario che non riesce ad elaborare.
Credo che, al di là delle richieste, una riflessione si dovrebbe
fare.
Il secondo punto che volevo analizzare appartiene ad un'analisi
di bilancio, cioè sul capitolo 57400 vediamo importantissimi
finanziamenti che "viaggiano" intorno ai 2.865.000 euro anche nel
triennio, volevo capire cosa si intendeva per "Spese per
manifestazioni ed iniziative culturali e scientifiche (comprende
interventi rilevanti ai fini IVA)", per avere un'idea di quali
iniziative si vanno a finanziare con questo capitolo.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Pour ce qui est du discours général de
revoir à l'avenir un peu la fonction et le rôle des associations,
des fondations, de toutes celles qui sont ces figures qui
œuvrent dans le domaine de la culture et non
seulement, je suis d'accord avec M. Sandri, car la "Fondation
Sapegno" est une Fondation qui est très active, qui est en train de
se donner une programmation de longue haleine et de faire un
travail qui, sous le nom de cet illustre personnage, devra non
seulement pour valoriser la culture valdôtaine, mais tout ce qui
est culture avoir une fonction bien définie et donc avoir aussi des
conséquences dans le bilan qui puissent aider ses efforts. Il y a
par contre d'autres fondations, telle la "Fondation Chanoux", et je
le dis même avec un peu d'amertume, qui doivent revoir un peu leur
rôle, parce qu'elles étaient nées avec un certain rôle, ce rôle
s'est transformé et je crois qu'elles doivent aussi donner quelques
réponses à l'Administration sur des perspectives d'action. Le
Collège d'études fédéralistes: là il était des initiatives de très
haut niveau qui n'ont plus été organisées. Le rôle de deuxième
université, ou quand même d'université, a été remplacé maintenant
par l'Université de la Vallée d'Aoste, mais il faudrait peut-être
revoir le rôle de la Fondation, qui pourrait être de support. Quand
même ce sont ces associations qui doivent à travers des lignes
d'action à présenter à l'Administration nous présenter un peu leur
avenir et sur cette base-là on pourra avoir un cadre précis.
Pour ce qui est des manifestations qui sont reparties dans ce
chapitre sur 2 services, en quelques mots nous avons là-dedans
toute la "Saison culturelle", toutes les manifestations du Service
de direction des activités culturelles, donc d'un côté "Saison
culturelle", programmation... disons la "Saison culturelle" a un
engagement de 800mille euros, nous avons aussi des investissements
privés des fondations, car la "Fondation CRT" nous élargit une
subvention de 300mille euros sur cette manifestation, mais nous
avons un effort assez important. Nous avons aussi par exemple
toutes les expositions, donc tous les services des expositions,
donc les expositions à paiement et celles non à paiement, le "Salon
du livre", donc tout ce qui est planification des activités
culturelles de la direction de l'Assessorat de la culture est
compris dans ce chapitre.
Presidente
- Pagina 251.
La parola al Consigliere Sandri.
Sandri (GV-DS-PSE)
- Deux mots sur le problème de la
"Fondation Emile Chanoux", dont je vois la réduction du chapitre,
je m'associe tout à fait à ce qu'a dit l'Assesseur car je crois que
la seule chose qui était vraiment connue dans tout le monde
académique au niveau mondial c'était l'Ecole d'études d'été et
c'est terrible que celle-ci n'y est plus, partout quand je vais
dans des domaines universitaires je trouve quelqu'un qui me
demande:
"pourquoi il n'y a plus l'Ecole d'été?"
. Moi je
crois que c'est un but que tout le Conseil doit se poser et
chercher avec tous les moyens de rattraper cette importante
initiative estivale qui a été quelque chose d'important au niveau
de la connaissance même de notre Région, soit au niveau national,
soit au niveau local. Si è arrivati al limite incredibile - questo
me lo diceva il collega Bortot - che perfino un esponente di
"Rifondazione Comunista", o comunque un esponente di questi
estremisti "dell'acqua e cena" ha conosciuto la Valle d'Aosta e ha
imparato il francese attraverso la Scuola degli studi federalisti
di Aosta, questo è un dato che conferma che si è arrivati perfino a
questi estremi limiti della politica! Visto che tu dai sempre
dell'estremista a tutti, questa volta lo abbiamo restituito...
Volevo chiedere dei capitoli 57492 e 57490, 2 capitoli che sono
legati alla "Fondazione Istituto musicale", perché mi sembra di
capire che esista una riduzione totale di trasferimenti alla
"Fondazione Istituto musicale", che andranno a ridursi nelle
competenze 2008-2009. Non vorrei che queste riduzioni comportassero
poi riduzioni di attività a livello della parte sperimentale o
della parte accademica, o comunque tali da impedire la costituzione
di nuovi progetti, per cui volevo capire la filosofia con cui erano
stati predisposti questi 2 capitoli.
Un'ultima considerazione rispetto al capitolo 57491: mi sembra
di ricordare che a livello degli interventi sul teatro erano stati
fatti degli aumenti rispetto al passato, ma volevo capire, dato che
vi è un consuntivo con 55.000 residui, esattamente com'era la
situazione, perché i contributi al mondo teatrale erano fermi negli
ultimi anni a livelli un po' ridotti.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Je réponds aux collègues Sandri et
Squarzino qui tant sur l'Institut musical que sur le théâtre ont
les mêmes questions qu'on retrouve aussi dans les amendements. Pour
la Fondation Institut musical nous avons une prévision
d'intervention qui est réduite par rapport pas disons au montant
prévu l'année dernière, mais au montant prévu l'année dernière avec
l'"assestamento". Par rapport au prévu de 2006, nous avons une
augmentation et nous avons une prévision qui est sur la base d'un
devis que la Fondation nous a présenté qui est de 3.130.000 et nous
avons prévu 3.300.000 et quelques... Ceci dit, nous avons eu avec
l'Institut musical, car j'ai eu des contacts avec eux, car
différentes préoccupations ne sont seulement propres de vous, mais
de nous tous, afin que l'Institut musical continue à avoir la
fonction, même si - j'y reviendrai après - il faudra que cette
fonction soit bien définie entre nous tous. Il y a seulement un
problème qui va probablement se manifester: c'est le contrat des
enseignants et nous avons un accord avec la Fondation Institut
musical que, dans le cas où il y a le nouveau contrat des
enseignants, en perspective, au mois d'avril ou de mai, quand il y
aura la deuxième partie du budget, on ira prévoir ces ressources
pour le personnel. Pour ce qui est du rôle et de la fonction de
l'Institut, rien ne change, c'est-à-dire qu'après que l'Institut
musical a eu cette nouvelle fonction, d'un côté, le SFOM et, de
l'autre, l'Institut parifié, nous avons toujours investi afin que,
d'un côté, l'Institut musical ait toujours cette fonction à niveau
d'amateurs pour ceux qui veulent s'approcher à la musique - donc du
côté SFOM - et, de l'autre, avec la parification une école de haute
formation musicale. Le souci de l'Administration - que nous avons
communiquée à la Fondation - c'est que la "Fondation Institut
musical" doit, comme l'Université vu que c'est un conservatoire
pour la partie de haute formation, se doter de lignes d'action et
de stratégies pour l'avenir. Ce sont eux qui doivent nous dire
quelles sont leurs lignes de perspective, parce que ma
préoccupation, qui est aussi la préoccupation de ce Gouvernement,
c'est de ne pas créer des illusions, de ne pas créer au Val d'Aoste
des cours de haute spécialisation et après de laisser ces jeunes
qui obtiennent un titre d'étude de haute formation sans un avenir
certain, mais ce n'est pas nous qui devons dire à l'Institut ce
qu'il doit faire, mais ce sont eux qui doivent nous dire quelle est
leur perspective de développement. L'Administration donnera ses
indications et en synergie avec eux nous devrons penser à redéfinir
cette fonction. Je répète: ce n'est pas que l'Administration n'a
pas une ligne d'action, mais je ne voudrais pas que
l'Administration - quelques syndicats l'ont déjà écrit, mais à tort
à mon avis - influence les choix de l'Institut, parce que, pour ce
qui est de ma compétence, j'ai simplement à travers une lettre
communiqué à l'Institut que les dotations financières sur les 3
années étaient celles-ci, mais cela ne signifie pas que
l'Administration ait le devoir de demander quelle perspective
l'Institut veut se donner. Entre autres ces jours-ci le Directeur
de la partie de haute formation, Madame Bosticco, a eu un problème
de santé et nous lui sommes proches pour ce problème qu'elle a.
Cette semaine avec M. Caveri on devait avoir des rencontres pour
l'avenir de l'Institut, donc le discours est bloqué en attendant
que la situation se débloque.
Presidente
- Pagina 252. Pagina 253. Pagina 254.
La parola al Consigliere Sandri.
Sandri (GV-DS-PSE)
- Proprio a titolo squisitamente
informativo, abbiamo il capitolo 65920 e anche il capitolo 65921
che interessano da un lato l'impiantistica e la sistemazione
museale, il restauro e la manutenzione su immobili di proprietà
regionale rilevanti o non rilevanti ai fini IVA, comunque si sta
parlando di una competenza fra i 2 capitoli di 8.575.000 euro, in
parte su un capitolo di entrata che credo sia un fondo statale,
11150, e volevo capire su quali progetti erano indirizzati questi
finanziamenti.
Presidente
- La parola alla Consigliera Squarzino
Secondina.
Squarzino (Arc-VA)
- Stessa domanda sul capitolo 65920,
ma vorrei anche capire perché nel capitolo 65925 relativamente al
Museo archeologico regionale diminuiscono... e se "le but"
dell'Assessorato è quello di mantenere il Museo archeologico
regionale nelle dimensioni attuali o se vi sono altri progetti.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Collega Sandri, quel riferimento statale
si riferisce al mutuo, mentre, per quanto riguarda l'entità di
questi capitoli, che sono esosi, si riferiscono a tutti gli
interventi che la Sovrintendenza, attraverso i servizi di De Gattis
qui, dei Beni archeologici, architettonici e gli archivi, porta
avanti su tutti i beni di nostra proprietà che fanno parte del
patrimonio storico artistico della Valle d'Aosta, quindi "Maison
Lostan", "Castello di Aymavilles", "Castello di Quart", "Tour de
l'archer", "Torre dei Balivi", "Castello Gamba" e quant'altro,
quindi anche tutti i lavori al Teatro romano, tutto quello che
concerne il Dipartimento suddiviso sui diversi beni. Per quanto
riguarda il Museo archeologico, la riduzione è dovuta solo dal
fatto che sono previsti certi lavori che ammontano a quell'importo:
sono i lavori di illuminazione e di riaggiornamento del Museo e
della messa in sicurezza di un percorso nel sottosuolo del
Museo.
Presidente
- Pagina 255. Pagina 256.
La parola alla Consigliera Squarzino Secondina.
Squarzino (Arc-VA)
- Pagine 255 e 256, perché vi è il
capitolo 65950... in cui vi è una legge che valorizza i borghi
della Valle d'Aosta... diminuito; la stessa cosa avviene nel
capitolo 66110 a pagina 256, contributi per valorizzare
itinerari... anche questo è diminuito. Non vorrei che fosse in
onore del fatto che chi aveva sostenuto queste leggi fosse il
passato Assessore. Sempre a pagina 255 poi vorrei sapere come mai
al capitolo 66000 sono diminuite le spese per scavi e ricerche di
interesse archeologico e la stessa cosa la vediamo a pagina 256
capitolo 66060.
Presidente
- La parola al Consigliere Sandri.
Sandri (GV-DS-PSE)
- Capitolo 66090 abbiamo 3.651.000
euro di competenza 2007 per l'area megalitica di Saint-Martin de
Corléans, a cui si aggiungono previsioni per 8.555.000 euro nel
2008 e un altro milione nel 2009; volevo capire questo sfasamento
delle cose e se vagamente l'Assessore ha idea di quanto siamo
riusciti a spendere fino ad oggi in quell'area.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Inizio dalla fine, per quanto riguarda
l'area megalitica di Saint-Martin, l'opera avrà un costo
complessivo lordo di circa 16.645.000 euro, attualmente sono in
corso i lavori, quindi sono stati negli anni suddivisi in base agli
interventi che devono essere fatti in base al piano lavori.
Per quanto riguarda le domande della collega Squarzino, la legge
sui borghi e la legge sulla valorizzazione dei siti celebri non
funziona a discrezione dell'Assessore, che sia poi l'Assessore che
c'è adesso, o quello che c'era prima, o quello che ci sarà dopo di
me, ma funziona in base alle richieste che pervengono. Abbiamo
appena approvato la richiesta del Comune di Villeneuve e sono
arrivate persone che sono interessate e che si sono rese
disponibili a prendere informazioni, che si sono dimostrate
disponibili ad accedere a questi finanziamenti e come Assessorato,
e in particolar modo come Sovrintendenza, partirà un'opera di
sensibilizzazione su questa legge, che è stata una legge molto
importante, soprattutto quella dei borghi, e sarà a tal proposito
organizzata un'esposizione nel corso del 2007 a Ussel sui borghi
della Valle d'Aosta per cercare di sensibilizzare sia le
amministrazioni, sia i privati su questa importante iniziativa
legislativa.
Scavi, ricerche di interesse archeologico: anche qui le
diminuzioni non vanno in base a scelte politiche, ma in base al
piano lavori, quindi, per quanto riguarda sia il capitolo 66000 che
il capitolo 66090... no 66060, il 66060... per esempio, sono sotto
i Beni archeologici, si tratta del criptoportico, dell'Arco di
Augusto, che rassicuro tutti non sarà "ingabbiato", almeno per ora,
in quanto attraverso un nuovo sistema di sonde, a differenza del
Teatro romano, si cercherà di accertare prima quali sono gli agenti
che stanno deteriorando l'arco per evitare di "ingabbiarlo", perché
il Teatro romano è stato "ingabbiato" per 2 anni solo per capire
quali fossero gli agenti che ne avevano causato il deterioramento,
quindi sono questi interventi che sono pianificati in base a un
piano lavori e a una pianificazione a breve, medio e lungo
termine.
Presidente
- Pagina 257. Pagina 258.
La parola al Consigliere Sandri.
Sandri (GV-DS-PSE)
- Volevo avere qualche riferimento per
quanto riguarda i capitoli 68356, "Quota annuale per l'Associazione
Forte di Bard..."; 68357, "Quota di ammissione straordinaria per
l'Associazione Forte di Bard..."; 68360, "Oneri per il recupero e
la valorizzazione del Forte di Bard". Vorrei innanzitutto capire
questa quota annuale a quanto si riferisce rispetto alle quote
annuale degli altri soci, cioè sul globale, e la stessa cosa quante
altre quote... oltre 1,3 milioni che forniamo noi, quante sono le
risorse fornite dagli altri soci sia a livello ordinario che
straordinario. Seconda cosa: se i 3,5 milioni di euro previsti nel
2007-2008 per quanto riguarda il recupero e la valorizzazione sono
intesi nel senso che sono gli ultimi che vanno a completare le
opere ancora non attive nel settore.
Presidente
- La parola al Presidente della Regione,
Caveri.
Caveri (UV)
- Sulla seconda parte risponderà l'Assessore
competente. Per quanto concerne la questione della quota annuale,
questa è fissata in 200mila euro per tutti i soci, quindi in
maniera paritetica alla Regione, alla "Fondazione San Paolo" e alla
"Fondazione CRT". Lei sa che la scelta che fu fatta della
Fondazione era per coinvolgere in maniera diretta le fondazioni
bancarie che normalmente sono abbastanza restie ad avere delle
partecipazioni fisse, il resto delle loro partecipazioni riguarderà
la sponsorizzazione delle manifestazioni. Sappiamo che avremo una
mostra dedicata alle stelle, che aprirà nella primavera del 2007, e
che sia la "Fondazione CRT" che la "Fondazione San Paolo"
parteciperanno, le devo dire a memoria non ricordo qual è il loro
importo, comunque è di alcune centinaia di centomila euro.
Non è questa la sede... ho visto che lei ha chiesto anche delle
informazioni suppletive sull'andamento della "Associazione Forte di
Bard" e del Forte quindi avremo altre occasioni per discuterne,
certamente a quasi un anno di distanza dall'inizio dell'attività vi
sono "luci ed ombre", credo che il fatto di avere un laboratorio di
una sperimentazione diversa di una gestione esclusivamente pubblica
possa avere dei lati positivi e anche negativi, ma sicuramente è
un'esperienza interessante. Devo dire che lavorare con le
fondazioni è un fatto molto stimolante.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Per quanto riguarda l'ultimazione dei
lavori, effettivamente i soldi impegnati saranno destinati
all'ultimazione del Museo delle Alpi, dei ragazzi e ai musei forti
delle frontiere e al percorso panoramico, quindi sono tutte le
ultime opere che dovranno essere completate per quanto riguarda il
capitolo in oggetto.
A complemento di informazione per la collega Squarzino, rispetto
alle informazioni di stamani sui proventi dal gioco del lotto, ho
verificato, non vengono erogati a percentuali, ma a progetto e per
quest'anno è stata destinata al Castello e alla Chiesa Saint-Léger
di Aymavilles.
Presidente
- Pagina 259.
La parola al Consigliere Sandri.
Sandri (GV-DS-PSE)
- Qui mi serviva capire a chi vanno
gli stanziamenti previsti dal capitolo 66505, "Contributi per
attività sportiva ordinaria federale e contributi speciali".
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- È una delle diverse ripartizioni che sono
previste dalla legge per lo sport, posso poi far avere i dati al
collega Sandri, nel senso che vi è tutta una ripartizione, devo
ritirare fuori il tutto, glieli do volentieri, ma non cito a
memoria perché a quest'ora potrei dire delle sciocchezze... allora
contributi all'Associazione valdostana "Martza a Pià", contributi
alla Scuola regionale di paracadutismo sportivo, contributi
speciali e contributi ordinari per l'attività federale delle varie
società. Le posso poi far avere un elenco dettagliato di tutto,
sono 446mila euro.
Presidente
- Pagina 260.
La parola al Consigliere Sandri.
Sandri (GV-DS-PSE)
- Questo è un capitolo che abbiamo già
discusso in altra sede, ma su cui vorrei riportare l'attenzione: è
il capitolo delle spedizioni di alto livello tecnico in continenti
extraeuropei. Dato che l'ammontare è associato ai contributi ad
organismi privati per la realizzazione di manifestazioni a
carattere sportivo in ambito regionale, volevo capire di questo
milione 170mila euro previsto per il 2007 e il milione 200mila
previsto per il 2008-2009 quanto andava alle manifestazioni
sportive e quanto alle cosiddette "gite di alto livello" in
continenti extraeuropei.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Al momento nella previsione 2007 neanche
un centesimo va alle gite di alta spedizione europea perché non ci
sono domande. Le posso leggere un elenco lungo e noioso
relativamente alle manifestazioni che abbiamo finanziato l'anno
scorso, fra le quali non troverà nulla relativo a quelle spedizioni
extraeuropee o forse una. Troverà invece il "Parallelo di Natale",
troverà quello che sappiamo che faremo nel 2007: il "Trofeo
Mezzalana", troverà la "Ko Sprint" di Aosta, "l'Ultra-trail del
Monte Bianco", che riguarda il Comune di Courmayeur in particolare,
riguarda per lo scorso anno ad esempio i campionati mondiali
"master" di fondo... le posso fornire un elenco nutrito di 2 pagine
e mezzo su questo. Non posso dare una percentuale su un'iniziativa
che per il 2007 non c'è, perché non vi è alcuna richiesta a questo
proposito.
Presidente
- Pagina 261.
La parola al Consigliere Sandri.
Sandri (GV-DS-PSE)
- Volevo avere un'idea del contributo
straordinario all'"Aeroclub Corrado Gex" per spese di
investimento... avete nostalgia, ma, dato che avete una passione
per il Presidente di questo "Aeroclub", non potevamo essere così
sordi a questo vostro interesse, siete innamorati e, come tutti gli
innamorati, fate simpatia... Volevo capire di questi 30mila euro
quanto era previsto, credo che fosse per acquisto di aeromobili la
legge che era stata fatta; volevo capire se tali competenze sono
state previste in quanto vi sono assicurazioni che vadano agli
investimenti in questo settore.
Presidente
- La parola al Consigliere Venturella.
Venturella (Arc-VA)
- Dato che nella finanziaria dello
scorso anno vi era un articolo che istituiva "una tantum" di 30mila
euro nella parte ordinaria, di 30mila euro nella parte
straordinaria per l'"Aeroclub", adesso siamo passati...
naturalmente dipende dal numero di soci, dalla rilevanza turistica
assunta dalle attività svolte dall'uno o dall'altro, però com'è che
questo "Aeroclub" ha un contributo straordinario... che dovrebbe
essere straordinario, altrimenti non è più straordinario, è
ordinario....
Bortot
(fuori microfono)
- ... è straordinario per
tutti i 3 anni...
Venturella (Arc-VA)
- ... ecco, quindi anche noi siamo
curiosi di sapere soprattutto poi che attività ha fatto e se ha
spostato le attività nell'aeroporto di Aosta, o se va ancora in
quel di Montalto. Non mi pare che... a parte che il Comune di
Montalto Dora non chieda l'annessione anche lui alla Valle d'Aosta,
allora potrebbe esserci...
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Vede, collega Venturella, bisognerebbe
ogni tanto avere il coraggio di chiamare le cose con il loro nome,
perché lei mi pone delle questioni che non sono quelle che mi
pone... in realtà, ne ha tutte altre nella testa. Lei è sempre così
attento, dovrebbe leggere che vi è un contributo straordinario per
l'"Aeroclub Corrado Gex" e ve n'è pure uno per l'"Aeroclub Valle
d'Aosta", cosa che lei ha omesso nella sua forse troppo
affrettata... è lo stesso principio che ha introdotto il suo
collega, Venturella... collega Squarzino: se è straordinario, è
straordinario per tutti oppure no?
(interruzione del Consigliere Venturella, fuori
microfono)
... va bene, ho capito, ma vedo che questo desta un grande
interesse da parte vostra.
Per quanto riguarda la questione che il collega Sandri ha posto,
do una risposta che riguarda sia il contributo ordinario e rispondo
indirettamente anche a lei, collega Venturella. Il contributo per
il 2006 dell'"Aeroclub", ammontante a euro 30mila, è stato concesso
con deliberazione di Giunta n. 873 del 31 marzo 2006; di tale
contributo è però stata liquidata la somma di 21.000 euro, pari al
70% del totale a titolo di acconto. Il saldo verrà presentato, come
succede di regola per i contributi, previa presentazione del
bilancio consuntivo relativo all'esercizio a cui si riferisce il
contributo corredato dalla documentazione prevista dall'articolo
40, comma 4, lettera b), della legge regionale n. 34/2005.
Ugualmente e analogamente è stato liquidato un contributo pari al
70%, che significa 56mila euro, all'"Aeroclub Valle d'Aosta", anche
qui a consuntivo verrà liquidato il resto.
Per quanto riguarda il contributo straordinario, lo stanziamento
sul bilancio 2006 destinato al finanziamento delle spese di
investimento dell'"Aeroclub Corrado Gex" ammonta a 30mila euro.
L'"Aeroclub" ha presentato richiesta di finanziamento per
l'acquisto di un aereo ultraleggero, il cui costo complessivo
ammissibile a contributo ammonta a euro 39.950. Tenuto conto che lo
stanziamento sul competente capitolo di spesa ammonta a euro
30.000, l'intervento regionale potrà coprire al massimo il 75%
dell'intera spesa sostenuta dall'"Aeroclub". L'impegno di spesa è
in corso di definizione, non è ancora stato approvato dalla Giunta
ma, se le cose saranno in regola, verrà sottoposto prossimamente
all'esame della Giunta, in regola dal punto di vista dell'acquisto,
poi...
Spero di aver risposto alle questioni che sono state poste.
L'attività gliela farò avere, collega Venturella, lei è più
informato di me, io non mi sono preso la premura di portare dietro
la documentazione, gliela faccio volentieri avere senza farle fare
ricorso all'articolo 116 fornendogliela direttamente "brevi
manu".
Presidente
- La parola al Consigliere Sandri.
Sandri (GV-DS-PSE)
- Volevo solo richiamare l'attenzione
dell'Assessore, visto che deve essere ancora conclusa la parte
investimenti del "Corrado Gex", che a mia conoscenza con 39mila
euro si compra come ultraleggero un cosiddetto "tubi e tela", cioè
quelli di basso livello, ma anche di basse caratteristiche di
resistenza. Non vorrei che, tenuto conto delle "termiche" politiche
e non politiche che esistono in Valle d'Aosta, forse non sia meglio
dare un finanziamento più alto, che si comprino un aereo più
sicuro! Con quell'aereo ho l'impressione che andranno a trovare più
rischi di quanto forse non meritino... parafrasi...
Président
- Page 262. Page 263. Page 264. Page 265. Page
266. Page 267. Page 268. Page 269. Page 270. Page 271. Page 272.
Page 273. Page 274. Page 275. Page 276. Page 277. Page 279. Page
280. Page 281. Page 282. Page 283. Page 284. Page 285. Page 286.
Page 287.
Annexes. La parole à la Conseillère Squarzino Secondina sur
l'annexe 1.
Squarzino (Arc-VA)
- Volevo capire come mai per
l'intervento "A 2", "Misure di sostegno a favore dei lavoratori
economicamente dipendenti e discontinui", vi siano risorse così
limitate, solo 200mila all'anno. Volevo poi capire meglio quali
sono al punto "D 1.1" gli "Interventi di recupero su fabbricati da
utilizzare ai fini di edilizia popolare", perché già altri
tentativi sono stati fatti in questo senso e non hanno avuto molto
successo. Ancora sul punto "D 1.3.", "Interventi straordinari a
favore del Comune di Saint-Vincent...", abbiamo appena esaminato.
Rispetto all'intervento "E 1", volevo capire se anche per questo
intervento si ricorre a Cox.
Président
- La parole à l'Assesseur aux activités
productives et aux politiques du travail, La Torre.
La Torre (FA)
- In merito alle misure di sostegno a
favore dei lavoratori economicamente dipendenti e discontinui, è in
riferimento alla legge che sto preparando e ho intenzione di
portare, 200mila euro, lo so... d'altronde i fondi globali non
erano tanti. Sono riuscito, grazie alla disponibilità
dell'Assessore, ad impegnare questi soldi, che servono a permettere
di portare avanti questa legge, altrimenti non si poteva fare:
questa è la verità! Intanto li abbiamo messi, 200 mila euro, e la
legge la portiamo...
(interruzione della Consigliera Squarzino Secondina, fuori
microfono.
... ci siamo capiti, certo.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Comme j'avais eu l'occasion de répondre
à M. Frassy, les deux choses sont liées, car à travers la loi qui
rappellera les 900 ans de Saint Anselme, il y aura un comité qui
devra aussi évaluer l'endroit où mettre cette
œuvre de Cox, qui est de l'Administration, mais
qu'on n'a pas encore destinée, en attendant la "loi de
Saint-Anselme".
Président
- Collègues, nous pouvons procéder jusqu'à la
fin?
La parole au Conseiller Sandri.
Sandri (GV-DS-PSE)
- Per mozione d'ordine, credo che fino
adesso le cose siano andate bene perché tutti hanno rispettato i
propri impegni che ci siamo reciprocamente dati, l'accordo era di
chiudere all'una. Ricordo che anche il Presidente Caveri in
discussione ha detto: "chiudiamo all'una perché siamo "bolliti"",
l'una è passata da qualche istante, credo sia giusto chiudere qui
per mantenere la stessa disponibilità per domani... l'accordo è che
domani pomeriggio si chiuda la finanziaria e anche le 2 leggi che
abbiamo concordato.
Président
- La parole à l'Assesseur à l'éducation et à la
culture, Viérin Laurent.
Viérin L. (UV)
- Anch'io per mozione d'ordine. Nulla da
eccepire sugli accordi presi, ma vorrei ricordare che siamo rimasti
qui mezz'ora ad aspettare che i Consiglieri arrivassero,
perché...
(interruzione della Consigliera Squarzino Secondina, fuori
microfono)
... non faccio distinzione fra maggioranza e minoranza, penso
che il collega Sandri si riferisse agli accordi presi dalla
Conferenza dei Capigruppo, maggioranza ed opposizione. Il collega
Sandri è arrivato con un'ora di ritardo, quindi non con mezz'ora,
ma quello che voglio dire è che mancano 2 pagine, poi, se vogliamo
andare a domani, andiamo... quando si prendono gli accordi, si
prendono anche gli accordi sull'orario di ripresa dei lavori, non
solo su quello del termine, perché siamo anche pagati per rimanere
qui.
Presidente
- La parola al Consigliere Sandri.
Sandri (GV-DS-PSE)
- Sull'allegato 1, pagina 288... credo
che, da questo punto di vista, parlo anche riferendomi al discorso
di cui prima, la presenza in Consiglio all'inizio dei lavori è una
questione che compete alla maggioranza, dovete voi garantire il
numero legale non noi. Poi noi abbiamo avuto la cortesia di non
fare troppe domande, quindi l'assenza al limite è stata una cosa
che ha favorito i lavori sinora e non li ha certo ostacolati, non
abbiamo dato origine ad alcun problema, tanto che abbiamo concluso
l'esame dei capitoli in questa serata, siamo arrivati a discutere
gli allegati, non cambia niente se questi allegati li facciamo
stasera o domattina, stiamo perdendo più tempo a discutere che non
a rispettare. Se ci si vuole dare le colpe fra maggioranza e
minoranza, non c'è problema, stasera chiudiamo in qualche maniera,
domattina ricominceremo, ma ricominceremo sfasciando di nuovo
tutto. Credo che la stanchezza non ci dà forse la serenità di dare
delle soluzioni concrete, non è una pagina in più o in meno che
cambia, chiedo al Presidente del Consiglio e al Presidente della
Regione di essere cortesi e di dare a tutti la possibilità di
riconfortarci e ripartire domattina serenamente.
Presidente
- Faccio mia questa sua richiesta, nel senso
che mi sembra corretto far prevalere il buon senso che vorrei fosse
mantenuto da tutti. Sospendiamo i nostri lavori e li riprendiamo
domattina.
La seduta è tolta.
---
La séance se termine à 1 heure 7.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK