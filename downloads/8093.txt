Consiglio Regionale della Valle d'Aosta - Oggetto del Consiglio n. 2513 del 22 dicembre 1986 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2513 del 22 dicembre 1986 - Resoconto
OGGETTO N. 2513/VIII - RIAPPROVAZIONE CON MODIFICAZIONI DELLA
LEGGE REGIONALE CONCERNENTE: RIFORMA DELLA ORGANIZZAZIONE TURISTICA
DELLA REGIONE (Disegno di legge n. 306).
PRESIDENTE
: Ha chiesto di parlare l'Assessore ad interim
al Turismo, Urbanistica e Beni Culturali Fosson, ne ha facoltà.
FOSSON (D.C.):
La riforma della organizzazione turistica
che il Consiglio regionale aveva approvato in una delle scorse
sedute, ha avuto dal Presidente della Commissione di Coordinamento
una serie di rilievi, che vengono riportati nella relazione, e al
riguardo dei quali la legge viene modificata in alcune sue parti.
Precisamente i rilievi erano questi:
all'art. 5 comma 8° e 16 comma 4°, la determinazione mediante
delibera della Giunta regionale dei compensi per i componenti il
comitato regionale per il turismo e dell'indennità di carica e dei
gettoni di presenza per i componenti gli organi delle A.P.T., viola
la riserva di legge in materia di cui all'art. 97 della
Costituzione.
Il rilievo viene ritenuto fondato, pertanto si procede alla
determinazione dei compensi nella legge medesima, ed è recepito
negli articoli di legge suddetti.
Art. 7: demandando ad un successivo provvedimento
amministrativo, l'individuazione dell'ambito territoriale
turisticamente rilevante e la creazione dell'A.P.T. è in contrasto
con la norma di indirizzo e di coordinamento di cui all'art. 4
della legge quadro del turismo, la n. 217 dell'83, che richiede lo
strumento legislativo per la creazione delle aziende e la
individuazione degli ambiti territoriali; tale art. 4 che, per sua
natura di norma di indirizzo e di coordinamento, si applica anche -
giusta orientamento giurisprudenza costituzionale - alle Regioni a
statuto speciale.
A questo punto si fa rilevare che la previsione contenuta
nell'art. 4 della legge quadro del turismo citata va intesa non nel
senso letterale che gli ambiti territoriali devono essere definiti
nelle leggi regionali, bensì con procedura fissata con leggi
regionali. A conferma di tale interpretazione, c'è la circostanza
che il Governo ha vistato leggi regionali che prevedono un
procedimento amministrativo per la definizione degli ambiti
turistici; si veda la legge della provincia autonoma di Trento, la
legge della Emilia Romagna. Bisogna comunque chiarire che la
funzione di indirizzo e coordinamento richiamata nella lettera di
rinvio, non può riferirsi ai commi 2 e 3 dell'art. 4 della legge
217/83, dato che detta funzione attiene all'attività amministrativa
della Regione, mentre nel caso in specie si tratta di attività
legislativa.
All'art. 11 il rilievo del Presidente della Commissione di
Coordinamento dice che è prevista la presenza in seno al Consiglio
di amministrazione dell'A.P.T. di rappresentanti delle associazioni
senza scopo di lucro e delle associazioni pro-loco, sempre in
contrasto con la legge quadro del turismo.
Ed ancora all'art. 18 il previsto scioglimento degli organi
dell'A.P.T. da parte dell'Assessorato regionale al Turismo,
Urbanistica e Beni Culturali è in contrasto con l'art. 34 dello
Statuto che affida solo al Presidente della Giunta la
rappresentanza esterna.
All'art. 21 la determinazione dell'organico e la disciplina
dello stato giuridico ed economico del personale dell'A.P.T. e
l'organizzazione degli uffici mediante regolamento è in contrasto
con la riserva di legge di cui all'art. 97 della Costituzione.
Per quanto riguarda la presenza in seno al Consiglio di
Amministrazione dell'A.P.T. di rappresentanti delle associazioni
pro-loco, si ritiene di inserire la presenza del rappresentante
delle pro-loco nel Consiglio di Amministrazione. Ancora per quello
che riguarda la rappresentanza esterna della Regione,
inequivocabilmente gli Assessori sono organi esterni della Regione,
quindi non si ritiene di dover accettare l'osservazione.
Per quello che riguarda la determinazione dell'organico e la
disciplina dello stato giuridico ed economico del personale e
l'organizzazione degli uffici, è stato modificato l'art. 21
prevedendo uno strumento legislativo per la disciplina dello stato
giuridico, quindi una ulteriore norma di legge per quello che
riguarda lo stato giuridico ed economico del personale. Invece per
la determinazione dell'organico e l'organizzazione degli uffici
vengono demandati alle competenze del relativo organo di
amministrazione dell'A.P.T. e proprio come norma consolidata è un
fatto interno dell'A.P.T.. In particolare, allo stesso modo si
comportano la provincia autonoma di Trento e la Regione Veneto.
Sono state fatte delle modifiche agli articoli 7-8-23-30 e 31.
All'art. 7 è stato demandato al Consiglio regionale, anzichè alla
Giunta, il compito di definire gli ambiti territoriali
turisticamente rilevanti, avuto riguardo all'importanza dei
riflessi di tale decisione sulle scelte politiche generali della
Regione.
All'art. 8 è stato previsto che in sede di esame ai fini
dell'autorizzazione delle iniziative promozionali delle A.P.T.
all'estero, la Regione accerti il rispetto di quelle norme della
legislazione statale cui essa stessa è tenuta a uniformarsi.
All'art. 23 è stato precisato - era già abbastanza chiaro nella
stesura precedente, però si è ritenuto di fare una precisazione
ulteriore - che il Commissario liquidatore viene nominato solo per
le aziende definitivamente soppresse. C'è un Commissario per le
aziende di soggiorno che si trasformano in A.P.T. e c'è un
Commissario liquidatore per le aziende di soggiorno il cui ambito
territoriale non coinciderà più con quello della nuova A.P.T..
Gli artt. 30 e 31 riguardano articoli finanziari che devono
essere modificati, proprio perchè la legge viene approvata alla
fine del 1986, quindi devono essere modificati gli articoli
finanziari.
C'è un'altra norma che deve essere modificata e che per una
dimenticanza non è stata indicata nel testo che è a mano dei
Consiglieri regionali, e precisamente all'art. 24 il 10 comma dice:
"Ciascuna A.P.T. costituita ai sensi della presente legge adotta,
entro sessanta giorni dalla propria costituzione, il regolamento e
la pianta organica del personale" - qui è scritto - "di cui
all'art. 21". Viene cancellato "di cui all'art. 21" proprio perchè
questo articolo è stato modificato.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI (M.S.I.):
Ritengo di dover fare alcune
osservazioni, sia di metodo che di sostanza, sulla ripresentazione
in aula di questa legge, relativa alla riforma turistica in Valle
d'Aosta.
Sul metodo, debbo constatare che probabilmente la Valle d'Aosta
è l'unica Regione del nostro paese nella quale, seguendo la prassi,
quindi senza nessuna norma regolamentare, un disegno di legge non
vistato dal Presidente della Commissione di Coordinamento, viene
direttamente portato al Consiglio per la riapprovazione, quasi che
le osservazioni svolte dall'organo di tutela fossero marginali e
superficiali, e non toccassero invece la sostanza di quella che
comunemente possiamo ritenere essere l'applicazione "sui generis"
della legge quadro 217/83. Invece basta leggere le osservazioni con
le quali il Presidente del Coordinamento ha restituito non vistata
la legge, per capire che il testo è stato messo in discussione in
ben otto aspetti, aspetti sostanziali sotto il profilo
costituzionale, essendo il vecchio antitetico sia alle riserve
dello statuto sia a quelle della Costituzione stessa, con
particolare riferimento all'art. 97.
Nella relazione che accompagna la ripresentazione di questo
disegno di legge si sorvola disinvoltamente sulle osservazioni
alquanto pesanti delle controdeduzioni dell'organo di tutela e si
risponde con molta vaghezza alle principali osservazioni fatte a
questa legge. Quindi, in primo luogo, il sottoscritto protesta
energicamente per il metodo seguito, e cioè che il disegno di legge
sulla riforma turistica regionale è stato riproposto senza prima
essere stato preventivamente inviato per un pre-esame alla
Commissione competente, che, pur senza far trascorrere i trenta
giorni previsti, avrebbe comunque potuto esprimere alcuni pareri
motivati sull'articolato.
Mi rendo conto che la protesta è oltretutto inutile, perchè ho
il sospetto che questa legge sia quasi un "regalo di Natale" che
qualcuno ha inteso fare alle attuali aziende di soggiorno.
Venendo invece alla sostanza, è chiaro che l'art. 7 dell'attuale
disegno di legge, demandando ad un successivo provvedimento del
Consiglio regionale l'individuazione degli ambiti territoriali
turisticamente rilevanti, non accoglie per nulla le osservazioni
dell'organo di tutela. Nel testo infatti leggiamo che essi verranno
individuati con delibera del Consiglio, quindi con un semplice
provvedimento amministrativo, mentre il 2° comma dell'art. 4 della
legge quadro recita testualmente: "La legge regionale individua gli
ambiti territoriali (...)". È chiaro che gli ambiti territoriali
devono essere individuati con legge regionale e non con delibera di
Consiglio. Mai indicazione fu più chiara e quindi il fatto che il
Governo abbia vistato altre leggi che fissavano gli ambiti
territoriali con provvedimenti amministrativi come aveva annunciato
prima l'Assessore Fosson, non implica che nella fattispecie si
debba perseverare nell'errore.
La seconda osservazione sostanziale concerne l'art. 18, sullo
scioglimento degli organi delle aziende da parte dell'Assessorato
regionale e non del Presidente della Giunta. Avevamo già visto
all'art. 11 di questo disegno di legge che l'Assessore regionale
nomina due esperti in materia di turismo (vedi il comma h), mentre
nella vecchia legge tuttora valida - la n. 1042 del 27.8. 1960 -
gli esperti erano sempre due, ma di nomina uno del Presidente della
Giunta e uno dell'Assessore competente. Con questo nuovo disegno di
legge si spoglia il Presidente della Giunta delle sue prerogative
non solo statutarie, dando troppo potere al singolo Assessore il
quale diventa quasi un organo monocratico. Dal controllo degli atti
amministrativi delle aziende alla nomina dei membri esperti e allo
scioglimento, cioè tutte le fasi più vitali di una azienda sono
sottoposte al solo controllo dell'Assessore al Turismo.
Ritornando invece all'art. 18 che non è stato modificato, è
pacifico che se è vero come è vero che gli Assessori regionali ai
sensi dell'art. 32 dello statuto sono organi esecutivi della
Regione, ciò naturalmente esclude che siano organi esterni, cioè
con quei poteri di rappresentanza legale e giuridica che lo statuto
affida espressamente al Presidente della Giunta e che egli non può
nemmeno delegare. Queste sono le osservazioni che pongo
all'attenzione del Consiglio su questo disegno di legge.
Faccio un'altra breve considerazione, che riguarda l'art. 23 che
è stato modificato, nel senso che ciò che prima non era ovvio
adesso invece è diventato lampante. Vi saranno quindi dei casi in
cui alcune aziende saranno soppresse, ed è pertanto prevista
dall'art. 23 comma 7 la figura del Commissario liquidatore, solo
per quelle aziende che verranno soppresse. Si parla in questa legge
di riforma, ma a tutt'oggi non sappiamo ancora quali delle attuali
11 aziende saranno eliminate. Alcuni colleghi e Consiglieri, che
avevano dei mostruosi dubbi su questa legge, sono stati rassicurati
sul fatto che le aziende di Valtournenche, di Brusson e di Antey
sarebbero rimaste, ma dopo le precisazioni dell'art. 23 anche il
più sprovveduto comprende che le illusioni cadranno di fronte alla
scure del Commissario liquidatore.
Mi sembra di aver detto tutto e ritengo che anche il Presidente
della Giunta dovrebbe prestare più attenzione a questo disegno di
legge, che lo espropria di quelle caratteristiche prefettizie in
materia di scioglimento, che risalgono al decreto luogotenenziale
del 7.9.1945 n. 545 (ed è proprio sintomatico che debba farlo
presente io) e che costituiscono un patrimonio del nostro corpus
giuridico.
Queste sono le motivazioni per cui il Movimento Sociale Italiano
dichiara il suo voto contrario a questo disegno di legge e mi
auguro che anche le altre forze politiche analizzino con
attenzione, perchè sarà mio dovere proseguire in questa battaglia,
che ritengo sia giusta e corretta, per far sì che non venga preso
in giro l'organo di tutela e venga rispettata quella che è la
prassi normale, la legge vigente della nostra Costituzione.
PRESIDENTE
: Ha chiesto di parlare il Consigliere Tonino,
ne ha facoltà.
TONINO (P.C.I.):
Voglio motivare perchè noi ci asterremo
su questo provvedimento, come abbiamo fatto durante la discussione
due Consigli or sono.
Intanto l'Assessore nella sua esposizione ha dimenticato di
dire, per quanto riguarda l'art. 7, là dove è pervenuta
l'osservazione più corposa relativa alla competenza o meno della
Giunta di delimitare gli ambiti territoriali delle nuove A.P.T.,
che la questione fu sollevata in questo Consiglio non da un solo
Gruppo o da un solo Consigliere, ma da più Consiglieri; sono stati
respinti emendamenti presentati anche dal nostro Gruppo relativi a
questa questione che mi pare essenziale.
Nella relazione che oggi abbiamo di fronte, si cerca da un lato
di giustificare in un modo piuttosto strampalato la scelta operata
allora dalla Giunta, salvo poi concedere - perchè di concessione si
tratta così come è presentata nella relazione - che sia il
Consiglio regionale a determinare gli ambiti territoriali delle
nuove aziende. Credo che la lettura attenta della legge quadro in
realtà davvero preveda che quel tipo di provvedimento deve essere
attuato attraverso leggi regionali; quindi se nella sostanza la
formulazione così come è presentata oggi può andare incontro alla
legittima esigenza del Consiglio di determinare gli ambiti
territoriali, esprimo ancora dei dubbi che questa formulazione
risponda alle indicazioni della legge quadro.
Una osservazione "en passant" si può fare anche sulla questione
dei cosiddetti organi esterni della Regione. L'art. 32 dello
statuto dice espressamente che gli Assessori sono organi esecutivi,
nei concorsi ho sempre sentito chiedere ai candidati quali sono gli
organi esterni della Regione e la risposta esatta è sempre stata:
il Presidente della Giunta e la Giunta nel suo complesso. Apprendo
oggi per la prima volta che anche gli Assessori sarebbero
considerati organi esterni 'inequivocabilmente' si dice nella
relazione "per il combinato disposto degli artt. 32 e 33 dello
statuto speciale". Non ho competenze giuridiche, mi pare che questa
sia la prima volta che lo affermiamo in questa aula.
Permangono rispetto al disegno di legge presentato dalla Giunta
alcune osservazioni di tipo generale che abbiamo fatto la volta
scorsa; le ripeto sinteticamente. Il progetto di riforma, che sta
alla base della legge quadro nazionale, riguarda complessivamente
l'organizzazione turistica e la capacità della organizzazione
turistica regionale di fare promozione. Non è possibile discutere
di un provvedimento di questa portata senza che la Giunta esprima
quale è il disegno di riforma che intende attuare in questa
Regione. Vogliamo mantenerle così come sono le aziende di
soggiorno, cambiando loro il nome? Questa può essere una posizione.
Altre posizioni possono essere invece quelle di rivedere
drasticamente il numero delle aziende di soggiorno e di
trasformarle in efficienti aziende di promozione turistica. Lamento
qui la difficoltà di esprimerci su questo disegno di legge in
assenza di un pronunciamento da parte della maggioranza regionale
rispetto alla questione di fondo, che poi sta alla base della
necessità di riformare l'organizzazione turistica regionale.
C'erano altre osservazioni più puntuali che non ripeto perchè
rischio di riproporre qui l'intervento fatto la scorsa volta. Mi
pare complessivamente di poter dire che il disegno di legge, anche
per la quantità di osservazioni che ha ricevuto, è stato preparato
in modo imperfetto ed abbastanza improvvisato. La materia meritava
un approfondimento maggiore e ricordo che nel passato Consiglio
avevamo chiesto ancora un rinvio per approfondire il tutto, ma così
non è stato.
Complessivamente mi pare che il disegno di legge, così come
uscirà dal voto di questo Consiglio, sarà ancora imperfetto;
comunque non sono stati sciolti i nodi che stanno alla base dei
problemi che ha l'organizzazione turistica regionale. Per queste
ragioni voglio fin da adesso dire che confermiamo l'astensione del
nostro Gruppo sulla votazione degli articoli e nella votazione
finale del disegno di legge.
PRESIDENTE
: Ha chiesto di parlare il Consigliere
Torrione, ne ha facoltà.
TORRIONE (P.S.I.):
Molto brevemente perchè quanto hanno
già detto i colleghi è sufficiente per quanto riguarda questo
disegno di legge. Avremmo preferito anche noi un approfondimento
forse in sede di Commissione, approfondimento che sarebbe stato
necessario anche alla luce delle considerazioni che ha fatto il
Presidente della Commissione di Coordinamento.
Le modifiche con le quali viene riproposta la legge, a nostro
avviso sono marginali. Esprimo anche qualche dubbio sulla procedura
per la individuazione degli ambiti che mi sembra una forzatura: era
molto meglio approvarli con legge, però se l'Assessore è
sufficientemente tranquillo in quanto stabilita la procedura, poi
possa essere l'individuazione degli ambiti determinata dalla Giunta
regionale.
La nostra è una posizione critica, riconfermiamo la nostra
astensione su questo disegno di legge.
PRESIDENTE
: Ha chiesto di parlare il Consigliere Borbey,
ne ha facoltà.
BORBEY (D.C.):
Sono stato incaricato dal Gruppo
consiliare della D.C. di esprimere la soddisfazione del nostro
partito - perchè non ho avuto occasione di dirla quando ero
Assessore - perchè una legge importante a livello di organizzazione
turistica sia venuta in questa sede.
Questa legge è stata presentata a tutti i gruppi consiliari già
prima delle vacanze estive e ci stupisce la posizione di un Gruppo
come quello del Partito Comunista, che ha dato grosso rilievo al
fatto che il Segretario del PCI è stato ottimo relatore ad un
grosso convegno turistico, dove ha concordato pienamente con il
collega di Trento dell'Assessore Fosson, sull'indirizzo turistico
della provincia di Trento, ed è stato accusato pesantemente dai
suoi compagni del Trentino, perchè concordava in pieno con gli
indirizzi turistici, organizzativi e di promozione.
Di questa legge si può dire che è stata copiata male, ma in
effetti è stato ritenuto da parte della maggioranza che la legge
del Trentino aveva delle grosse impostazioni innovative e portava
avanti un discorso valido a livello di promozione turistica, anche
senza che a monte venisse dato un indirizzo preciso, poichè è
giusto che la Regione si confronti con le nuove A.P.T., dove - lo
sappiamo - territorialmente sarà difficile stravolgere tutto.
Termino ribadendo la soddisfazione per una legge che è stata
confrontata lo ripeto, dal sottoscritto con i suoi colleghi
Assessori, per dare un indirizzo comune a livello nazionale. Ci
siamo stupiti come maggioranza delle annotazioni che sono venute
dall'attuale Presidente della Commissione di Coordinamento,
seguendo alcuni indirizzi dei vari uffici legislativi dei vari
Ministeri, però possiamo dire che anche alcuni di questi uffici
hanno fatto alcune annotazioni che invece ad altre Regioni non
hanno fatto.
È stata rivista la cosa, da parte della Giunta regionale, da
parte di questa maggioranza, ci si è confrontati e si è convinti
che quanto presentato in questo momento abbia un indirizzo politico
importantissimo.
Pensiamo che la legge possa essere approvata anche perchè chi ha
dato questo parere sono i giuristi, in modo particolare il
Segretario generale della Regione, e non vorremmo dire come il
Consigliere del P.R.I. che l'altro giorno era un po' scandalizzato:
finalmente qui in questa aula abbiamo uno che sa tutto. Noi, da
semplici Consiglieri, diciamo che ci affidiamo al parere dei
giuristi, ma noi politici abbiamo fatto una ottima legge, e
possiamo capire che ciò dia un po' fastidio alla minoranza, perchè
questa è una legge valida per la riorganizzazione turistica in
Valle d'Aosta.
PRESIDENTE
: Si passa all'esame dell'articolato. Do
lettura dell'art. 1:
TITOLO I
(Disposizioni generali)
ART. 1
Finalità
1. La presente legge disciplina la riforma della organizzazione
turistica regionale allo scopo di promuovere e sviluppare il
turismo inteso come attività economica fondamentale della Regione
Valle d'Aosta.
PRESIDENTE
: Pongo in votazione l'art. 1 testè letto:
ESITO DELLA VOTAZIONE
Presenti: 30
Votanti: 20
Favorevoli: 18
Contrari: 2
Astenuti: 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 2:
ART. 2
(Attività di promozione turistica)
1. La Regione provvede, secondo le disposizioni recate dalla
presente legge, alle attività di promozione turistica ed in
particolare a:
a) promuovere, propagandare, pubblicizzare in Italia e
all'estero l'immagine turistica dell'intero territorio
regionale;
b) partecipare a scopi di promozione turistica a fiere, mostre,
rassegne o convegni nazionali ed esteri;
c) effettuare studi, rilievi, ricerche per l'organizzazione e la
valorizzazione delle risorse turistiche regionali;
d) individuare e delimitare gli ambiti turistici nonchè
istituire le aziende di promozione turistica (A.P.T.);
e)
regolamentare le associazioni pro loco.
2. Le attività di promozione turistica all'estero, di cui alle
lettere a) e b) sono svolte con l'osservanza delle disposizioni di
cui all'art. 2, 2° comma, del D.P.R. 22.2.1982, n. 182.
PRESIDENTE
: Pongo in votazione l'art. 2 testè letto:
ESITO DELLA VOTAZIONE
Presenti: 31
Votanti: 21
Favorevoli: 19
Contrari: 2
Astenuti: 10 (Bajocco,Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 3:
TITOLO II
(Comitato regionale per il turismo)
ART. 3
(Comitato regionale per il turismo)
1. È istituito, quale organo consultivo in materia di turismo e
industria alberghiera, il Comitato regionale per il turismo.
2.
Il parere del Comitato di cui al comma precedente
deve essere richiesto:
a) sui progetti di legge d'iniziativa della Giunta regionale
afferenti la materia del turismo e dell'industria alberghiera.
b) sui programmi di promozione turistica da svolgersi in Italia
e all'estero elaborati annualmente dall'Assessorato regionale del
turismo, urbanistica e beni culturali.
PRESIDENTE
: Pongo in votazione l'art. 3 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco,Baldassarre, Breuvé, Cout, Dolchi, Mafrica,
Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 4:
ART. 4
(Composizione del comitato regionale per il turismo)
1. Il Comitato regionale per il turismo è composto
da:
a) l'Assessore regionale al turismo, urbanistica e beni
culturali che lo presiede;
b) un presidente di A.P.T. o suo sostituto permanente, designati
dai presidenti di A.P.T. in apposita riunione;
c) un rappresentante delle associazioni pro-loco, o suo
sostituto permanente, designati dalle associazioni stesse in
apposita riunione;
d) il dirigente dell'ufficio regionale per il turismo, o suo
delegato permanente;
e)
un direttore di A.P.T. o suo sostituto permanente,
designati dai direttori in apposita riunione;
f) due rappresentanti delle aziende alberghiere, o loro
sostituti permanenti, designati d'intesa tra le associazioni di
categoria operanti a livello regionale;
g) un rappresentante, o suo sostituto permanente, di ciascuna
delle seguenti categorie, designati d'intesa tra le associazioni di
categoria operanti a livello regionale;
- campeggi e villaggi turistici
- commercio
- cooperazione
- ristorazione
- artigianato
- impianti a fune
- aziende termali
- agenzie di viaggio
- aziende agrituristiche
- maestri di sci
- guide di alta montagna
- guide turistiche
h) un lavoratore del settore del turismo, o suo sostituto
permanente, designati d'intesa tra le organizzazioni sindacali
operanti nella Regione;
i) tre esperti in materia di turismo e industria alberghiera,
designati dal Consiglio regionale, di cui uno designato dalla
minoranza.
2. Il Comitato, ove lo ritenga opportuno, può di volta in volta
invitare a partecipare alle proprie riunioni, senza diritto di
voto, esperti di particolare competenza.
PRESIDENTE
: Pongo in votazione l'art. 4 testè letto:
ESITO DELLA VOTAZIONE
Presenti: 31
Votanti: 21
Favorevoli: 19
Contrari: 2
Astenuti: 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 5:
ART. 5
(Nomina e funzionamento del Comitato regionale per il
turismo)
1. Il Comitato per il turismo è nominato con deliberazione della
Giunta regionale, su proposta dell'Assessore regionale al turismo,
urbanistica e beni culturali, e rimane in carica per la durata
della legislatura regionale.
2. Per la validità delle sedute del comitato è necessaria la
presenza della maggioranza assoluta dei componenti.
3. I pareri sono adottati a maggioranza di voti dei presenti. In
caso di parità prevale il voto del presidente.
4. Il comitato, su proposta del Presidente, nomina tra i
componenti il comitato stesso un vicepresidente che lo sostituisce
nei casi di assenza o di impedimento.
5. Le funzioni di segretario del comitato sono esercitate da un
dipendente dell'ufficio regionale per il turismo.
6. Qualora una o più designazioni non pervenissero entro trenta
giorni dalla richiesta della Giunta regionale dovrà ugualmente
provvedere alla nomina del comitato prescindendo dalla nomina dei
componenti dei quali manca la designazione, ferma restando la
possibilità della successiva integrazione. Il comitato si intende
validamente costituito anche nell'ipotesi di mancata nomina di uno
o più componenti.
7. I membri del comitato che non partecipano a tre riunioni
consecutive senza giustificato motivo decadono d'ufficio e sono
sostituiti per il rimanente periodo di durata in carica del
comitato.
8. Ai componenti il comitato estranei all'Amministrazione
regionale è corrisposto un gettone di presenza di lire trentamila a
seduta; spetta altresì il rimborso di eventuali spese di trasferta
nella misura e con le modalità previste dalle norme in vigore per i
dipendenti della Regione, in quanto applicabili.
PRESIDENTE
: Pongo in votazione l'art. 5 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 6:
TITOLO III
(Aziende di promozione turistica - A.P.T. )
Capo I
(Istituti e compiti delle A.P.T.)
ART. 6
(Aziende di promozione turistica - A.P.T.)
1. Ai fini di una più razionale organizzazione del settore
turistico, da attuarsi in armonia con i principi sanciti dalla
legge 17 maggio 1983, n. 217, sono istituite le aziende di
promozione turistica (A.P.T.).
2. Le A.P.T. sono organismi tecnico-operativi e strumentali
costituiti per il conseguimento di finalità turistiche, hanno
personalità giuridica e autonomia amministrativa, gestionale,
patrimoniale, contabile e finanziaria nei limiti stabiliti dalla
legge 17 maggio 1983 n. 217, dalla presente legge e dagli atti di
indirizzo politico-amministrativo della Regione Valle d'Aosta;
operano sotto la vigilanza della Regione, che può sempre esaminarne
l'andamento e emanare direttive, e in collegamento funzionale con
gli enti locali territoriali.
3. Ogni A.P.T. opera in uno degli ambiti territoriali
turisticamente rilevanti individuati a norma dell'art. 7.
PRESIDENTE
: Pongo in votazione l'art. 6 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 7:
ART. 7
(Ambiti territoriali turisticamente rilevanti)
1. Gli ambiti territoriali turisticamente rilevanti sono
individuati con delibera del Consiglio regionale, su proposta della
Giunta, sentite le Commissioni consiliari competenti; essi possono
comprendere il territorio o parte del territorio, di uno o più
Comuni limitrofi.
2. Nella definizione degli ambiti deve tenersi conto
dell'esistenza di preminenti interessi turistici omogenei e/o
complementari, nonchè di adeguata capacità ricettiva alberghiera ed
extralberghiera e di un significativo movimento turistico globale;
saranno in particolare tenuti in considerazione i seguenti
indicatori:
a) attrezzature ricettive alberghiere ed extralberghiere non
inferiori a 1000 posti letto ufficialmente censiti;
b) movimento turistico alberghiero ed extralberghiero non
inferiore a 100.000 presenze annue;
3. Entro sei mesi dall'entrata in vigore della presente legge,
l'Assessorato regionale del turismo, urbanistica e beni culturali,
nel rispetto dei principi di cui ai commi precedenti, formula una
proposta di individuazione e delimitazione degli ambiti e la
trasmette alle Comunità Montane e ai Comuni interessati, i quali
devono esprimere il loro parere entro il termine di 30 giorni; in
mancanza di risposta entro tale termine la proposta si riterrà
approvata.
4. La proposta di cui al comma precedente, eventualmente
modificata alla luce dei pareri espressi dalle Comunità Montane e
dai Comuni, è quindi sottoposta alla definitiva approvazione del
Consiglio regionale.
5. Le località incluse negli ambiti di cui al presente articolo
sono riconosciute, ad ogni effetto di legge, come stazioni di cura,
soggiorno e turismo.
6. Con la delibera di individuazione degli ambiti territoriali
turisticamente rilevanti si provvede altresì alla costituzione
delle relative A.P.T., individuandone la denominazione e la
sede.
7. Alla successiva individuazione e delimitazione di ambiti
turistici, nonchè alla modifica territoriale di quelli già
individuati e delimitati, si provvede con la medesima procedura e
nel rispetto dei medesimi principi cui ai commi precedenti, sentito
inoltre il parere delle A.P.T. competenti per territorio, nonchè
del Comitato regionale per il turismo, di cui all'art. 3, qualora
già costituito.
PRESIDENTE
: Pongo in votazione l'art. 7 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 8:
ART. 8
(Compiti delle A.P.T.)
1. Le A.P.T. hanno il compito di promuovere e incrementare lo
sviluppo turistico nell'ambito territoriale di competenza.
4.
In particolare:
a) svolgono attività di promozione e propaganda delle risorse
turistiche locali, con esclusione delle iniziative autonome di
promozione all'estero, che devono essere autorizzate dalla Regione,
previa verifica della loro conformità alla legislazione
vigente.
b)
istituiscono servizi ed uffici per l'informazione,
l'accoglienza e l'assistenza ai turisti;
c) promuovono e attuano manifestazioni, spettacoli ed iniziative
di interesse turistico;
d) effettuano la rilevazione dei dati statistici concernenti il
movimento turistico secondo le modalità stabilite dai competenti
organi statali e regionali;
e) promuovono la realizzazione di opere, impianti, attrezzature
e servizi di interesse turistico, di cui possono altresì assumere
la gestione, stipulando all'uopo le eventuali convenzioni
necessarie.
f) contribuiscono alla valorizzazione e alla difesa del
patrimonio paesaggistico, storico ed artistico.
3. L'assunzione delle gestioni di cui al punto e) e, in
generale, l'esercizio di attività economiche da parte della A.P.T.
dovranno essere previamente autorizzati dall'Assessore regionale al
turismo, urbanistica e beni culturali.
PRESIDENTE
: Pongo in votazione l'art. 8 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 9:
ART. 9
(Uffici di informazione ed accoglienza turistica I.A.T.)
1. Le A.P.T. possono istituire, previo nulla-osta della Regione,
propri uffici di informazione e di accoglienza turistica,
denominati I.A.T., nei Comuni inclusi nell'ambito turistico di
competenza.
2. È consentito l'uso della medesima denominazione (I.A.T.)
anche agli uffici di informazione eventualmente promossi e gestiti
dalle associazioni turistiche "pro-loco" d'intesa con il Comune
interessato, previo nulla-osta della Regione, cui spetta valutare
l'idoneità dei locali, attrezzature e personale addetto.
3. Tutti gli I.A.T. devono adottare il medesimo segno
distintivo, elaborato dalla Regione.
PRESIDENTE
: Pongo in votazione l'art. 9 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco,Baldassarre, Breuvé, Cout, Dolchi, Mafrica,
Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 10:
Capo II
(Amministrazione delle A.P.T.)
ART. 10
(Organi dell'A.P.T.)
1. Sono organi dell'A.P.T.:
a)
il Consiglio di Amministrazione;
b)
il Comitato esecutivo;
c)
il Presidente;
d)
il Collegio dei Revisori.
PRESIDENTE
: Pongo in votazione l'art. 10 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 11:
ART. 11
(Consiglio di Amministrazione dell'A.P.T.)
1. Il Consiglio di Amministrazione delle A.P.T. è nominato con
decreto dell'Assessore regionale al turismo, urbanistica e beni
culturali ed è composto da:
a) il Sindaco, o un Consigliere comunale da questi delegato, di
ciascuno dei Comuni compresi nell'ambito territoriale di competenza
dell'A.P.T.
b) un rappresentante di ciascuna delle seguenti categorie,
designato d'intesa tra le associazioni di categoria operanti a
livello regionale e su proposta delle associazioni locali, qualora
esistenti:
- albergatori,
- esercenti pubblici diversi dagli albergatori,
- esercenti parchi di campeggio e villaggi turistici,
- esercenti impianti a fune,
- commercianti.
c) un rappresentante delle associazioni pro-loco esistenti
nell'ambito territoriale di competenza dell'A.P.T..
d) un rappresentante dei maestri di sci, qualora nell'ambito
territoriale di competenza dell'A.P.T. risulti regolarmente
autorizzata ed operante almeno una scuola di sci; a dette scuole
spetta la relativa designazione.
e) un rappresentante delle guide di alta montagna, qualora
nell'ambito territoriale di competenza dell'A.P.T., risulti
costituita e operante una società locale di guide e aspiranti
guide; a detta società spetta la relativa designazione.
f) un rappresentante concordato tra le associazioni e consorzi
di operatori turistici, beneficiari dei contributi di cui alla L.R.
24.8.1982, n. 47, aventi sede nell'ambito territoriale di
competenza dell'A.P.T..
g) un rappresentante dei lavoratori del settore turistico
designato d'intesa tra le organizzazioni sindacali operanti nella
Regione.
h) due esperti in materia di turismo designati dall'Assessore
regionale al turismo, urbanistica e beni culturali.
2. Le funzioni di segretario sono esercitate dal dipendente
dell'A.P.T. di grado più elevato.
3. Le designazioni dei nominativi dei rappresentanti devono
essere effettuate entro trenta giorni dalle richiesta; in mancanza
di designazione entro tale termine l'Assessore regionale al
turismo, urbanistica e beni culturali, previo un ulteriore invito a
provvedere entro un termine non superiore a 10 giorni, provvede
alla nomina anche in mancanza di designazione, al fine di garantire
il funzionamento dell'A.P.T..
4. I componenti del Consiglio di amministrazione, con
l'eccezione dei rappresentanti dei Comuni, devono risultare
residenti o svolgere in modo continuativo la propria attività
nell'ambito territoriale di competenza dell'A.P.T.
5. Il Consiglio di amministrazione dura in carica cinque anni e,
benchè scaduto continua ad esercitare le sue funzioni sino
all'insediamento del nuovo Consiglio.
6. Il Consiglio di Amministrazione si riunisce su convocazione
del Presidente almeno due volte l'anno e quando se ne ravvisi la
necessità; deve inoltre essere convocato entro il termine di 15
giorni dalla richiesta che ne venga fatta almeno da un terzo dei
membri del Consiglio stesso.
7. Le deliberazioni sono validamente adottate con la presenza
della maggioranza dei membri e con il voto favorevole della
maggioranza assoluta dei presenti; in caso di parità prevale il
voto del Presidente.
8. I componenti del Consiglio di amministrazione decadono dalla
carica nei casi in cui sopravvenga la perdita dei requisiti di cui
al quarto comma del presente articolo o quando non intervengano
senza giustificato motivo a tre sedute consecutive del Consiglio di
amministrazione.
9. Nei casi di cessazione dalla carica, l'Assessore regionale al
turismo, urbanistica e beni culturali provvede alla relativa
sostituzione con l'osservanza dei criteri di rappresentatività
stabiliti dal presente articolo.
PRESIDENTE
: Pongo in votazione l'art. 11 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,Mafrica,
Millet,Pascale, Tonino e Torrione)
Il Consiglio approva
PRESIDENTE
: Do lettura dell'art. 12:
ART. 12
(Compiti del Consiglio di amministrazione)
1. Il Consiglio di amministrazione emana le direttive e adotta
gli atti di carattere generale per lo svolgimento dei compiti
dell'A.P.T.; in particolare delibera sulle seguenti materie:
a)
elezione del Presidente;
b)
elezione dei membri del comitato esecutivo;
c)
approvazione dello statuto;
d) determinazione dei programmi e delle direttive generali
concernenti l'attività dell'A.P.T.;
e)
bilancio preventivo, conto consuntivo e variazioni
di bilancio;
f) approvazione dei regolamenti concernenti l'organizzazione
degli uffici, la pianta organica dell'A.P.T., nonchè il
funzionamento degli organi amministrativi;
g) acquisti, alienazioni e in genere disposizioni relative al
patrimonio immobiliare dell'A.P.T. che comportano spese o
preventivi superiori a L. 20. 000.000;
h) le spese superiori a L. 20.000.000 e quelle vincolanti il
bilancio per oltre cinque anni;
i)
istituzione degli uffici di informazione e
accoglienza turistica (I.A.T.); l) le liti attive e
passive.
PRESIDENTE
: Pongo in votazione l'art. 12 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvè, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 13:
ART. 13
(Comitato esecutivo dell'A.P.T.)
1. Il Comitato esecutivo è composto dal Presidente e da due
membri eletti dal Consiglio di amministrazione tra i suoi
componenti; le funzioni di segretario sono svolte dal dipendente
dell'A.P.T. di grado più elevato.
2. Il Comitato esecutivo resta in carica per la stessa durata
del Consiglio di Amministrazione che lo ha eletto.
3. Esso attua le direttive e i programmi del Consiglio di
amministrazione, adotta i provvedimenti necessari al regolare
funzionamento dell'A.P.T. e tutti gli atti non espressamente
attribuiti alla competenza del Consiglio.
4. Il Comitato esecutivo si riunisce almeno una volta al mese su
convocazione del Presidente.
5. Le deliberazioni del Comitato esecutivo sono validamente
adottate con la presenza della maggioranza assoluta dei componenti
in carica e con il voto favorevole della maggioranza assoluta dei
presenti; in caso di parità prevale il voto del Presidente.
PRESIDENTE
: Pongo in votazione l'art. 13 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 14:
ART. 14
(Presidente dell'A.P.T.)
1. Il Presidente è eletto dal Consiglio di amministrazione tra i
suoi membri nella prima riunione di insediamento e dura in carica
sino al rinnovo del Consiglio stesso.
2. L'elezione non è valida se non è fatta con l'intervento della
maggioranza assoluta dei consiglieri in carica.
3.
È eletto colui che ottiene il maggior numero di
voti.
4. Il Presidente ha la rappresentanza legale dell'A.P.T.,
convoca e presiede il Consiglio di amministrazione e il Comitato
esecutivo, svolge funzioni di impulso dell'attività dell'A.P.T.,
vigila sull'esatta e tempestiva esecuzione dei provvedimenti
deliberati dal Consiglio di amministrazione e dal Comitato
esecutivo.
5. Adotta, in caso d'urgenza e necessità, i provvedimenti di
competenza del Comitato da sottoporre alla ratifica del comitato
stesso nella seduta immediatamente successiva e comunque non oltre
venti giorni dalla data di adozione; i provvedimenti perdono
efficacia sin dall'inizio se non sono ratificati nei termini
suddetti.
6. In caso di assenza o impedimento del Presidente, le sue
funzioni sono svolte dal Vice Presidente eletto dal Comitato
esecutivo tra i suoi componenti.
PRESIDENTE
: Pongo in votazione l'art. 14 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 15:
ART. 15
(Collegio dei revisori dell'A.P.T.)
1. Il Collegio dei revisori è nominato con decreto
dell'Assessore regionale al turismo, urbanistica e beni culturali,
dura in carica cinque anni ed è composto da:
a) un esperto in materia di amministrazione e contabilità
pubblica iscritto nel ruolo ufficiale dei revisori dei conti, con
funzioni di Presidente;
b) due funzionari dell'amministrazione regionale esperti in
materia giuridico-amministrativa e finanziaria.
2. Il Collegio dei revisori esercita il controllo amministrativo
contabile sugli atti di amministrazione delle A.P. T., riferendone
al Consiglio di amministrazione e formulando eventuali rilievi e
suggerimenti.
3. I revisori si riuniscono periodicamente e possono assistere
in veste consultiva alle sedute del Consiglio di amministrazione e
del comitato esecutivo.
4. Possono in qualunque momento procedere, anche individualmente
ad atti di ispezione e di controllo e richiedere tutti i documenti
dai quali traggono origine le spese.
5. Sono tenuti a fornire alla Regione informazioni sulle
ispezioni effettuate e, su richiesta della stessa, ogni
informazione o notizia che essi abbiano in facoltà di ottenere per
effetto della loro appartenenza al collegio.
PRESIDENTE
: Pongo in votazione l'art. 15 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 16:
ART. 16
(Indennità di carica, gettoni di presenza e trasferte)
1. Al Presidente compete un'indennità di carica di lire
duecentocinquantamila mensili.
2. Ai membri del Consiglio di amministrazione e del Comitato
esecutivo spetta un gettone di presenza e il rimborso delle
eventuali spese di trasferta nella misura prevista all'ottavo comma
dell'art. 5.
3. Ai revisori dei conti spetta un'indennità di carica annua di
lire trecentomila, con la maggioranza del 30% per il Presidente del
Collegio; spetta altresì il rimborso delle eventuali spese di
trasferta nella misura prevista all'8^ comma dell'art. 5.
4.
Le spese relative alla corresponsione delle somme
di cui al presente articolo sono poste a
carico del bilancio
dell'azienda.
PRESIDENTE
: Pongo in votazione l'art. 16 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco,Baldassarre, Breuvé, Cout, Dolchi, Mafrica,
Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 17:
ART. 17
(Controlli)
1. Tutte le deliberazioni del Consiglio di amministrazione e del
comitato esecutivo devono essere inviate all'Assessore regionale al
Turismo, Urbanistica e Beni Culturali, entro quindici giorni dalla
loro adozione, fatta eccezione per le deliberazioni di cui al
successivo terzo comma che sono trasmesse direttamente alla
Commissione regionale di controllo prevista dalla L.R. 15.5.1978,
n. 11, recante disciplina dei controlli sugli enti locali e
successive modificazioni ed integrazioni.
2. Le deliberazioni concernenti i programmi di attività, lo
statuto, le assunzioni stagionali, gli incarichi di consulenza,
l'istituzione di uffici I.A.T. diventano esecutive dopo la loro
approvazione da parte dell'Assessore regionale al Turismo,
Urbanistica e Beni Culturali, decorsi trenta giorni dal loro
ricevimento senza che siano stati formulati rilievi o ne sia stata
motivata la mancata approvazione. Per l'assunzione di gestione di
impianti, opere, attrezzature e servizi e, in generale, per
l'esercizio di attività economiche valgono le norme di cui all'art.
8, 3° comma.
3. Le deliberazioni relative ai bilanci preventivi e consuntivi,
alla pianta organica e ai regolamenti del personale, agli acquisti
e alle alienazioni di beni immobili sono sottoposte al controllo
della Commissione regionale al turismo, urbanistica e beni
culturali, secondo le modalità e procedure di cui alla L.R.
15.5.1978, n. 11, e successive modificazioni e integrazioni. Per
l'esercizio di tali funzioni la Commissione può chiamare a riferire
un funzionario dell'Assessorato regionale del turismo, designato
dall'Assessore.
4. Le deliberazioni non soggette ai controlli di cui ai commi
precedenti sono immediatamente esecutive; possono tuttavia essere
annullate o la loro esecutività può essere sospesa a seguito di
richiesta di chiarimenti qualora vengano formulati rilievi di
legittimità entro venti giorni dal loro ricevimento dall'Assessore
regionale al Turismo, Urbanistica e Beni Culturali.
5. Ove siano richiesti chiarimenti o elementi integrativi di
giudizio il termine di 20 giorni inizia a decorrere nuovamente dal
ricevimento di questi; decorso inutilmente detto termine le
deliberazioni divengono definitivamente esecutive.
6.
L'articolo 38 della L.R. 15.5.1978, n. 11, è
abrogato.
PRESIDENTE
: Pongo in votazione l'art. 17 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 18:
ART. 18
(Scioglimento degli organi dell'A.P.T.)
1. Gli organi dell'A.P.T. possono essere sciolti con
provvedimento dell'Assessore regionale al turismo, urbanistica e
beni culturali in caso di gravi disfunzioni o deficienze
amministrative, per gravi violazioni di legge, di regolamenti o di
direttive regionali e per altre gravi irregolarità che
compromettano il normale funzionamento dell'A.P. T.; lo
scioglimento del Consiglio di amministrazione comporta la decadenza
del Presidente e del Comitato esecutivo.
2.
L'Assessore regionale al turismo, urbanistica e
beni culturali nomina contestualmente un commissario per
l'amministrazione dell'A.P.T..
3.
I nuovi organismi devono essere nominati entro tre
mesi.
4.
In caso di omissione o di ritardo nell'adozione di
un atto obbligatorio l'Assessore regionale al turismo, urbanistica
e beni culturali diffida a compierlo assegnando un termine,
trascorso il quale dispone l'invio di un commissario per il
compimento dell'atto stesso.
PRESIDENTE
: Pongo in votazione l'art. 18 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 19:
ART. 19
(Entrate dell'A.P.T.):
1. Le entrate delle A.P.T. sono costituite da:
a) i proventi di natura tributaria ed extratributaria
previsti dalle leggi vigenti;
b)
redditi e proventi patrimoniali e di
gestione;
c)
finanziamenti, contributi e rimborsi da parte della
Regione, degli enti locali territoriali, di altri enti pubblici e
di privati.
PRESIDENTE
: Pongo in votazione l'art. 19 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 20:
ART.
20
(Gestione finanziaria e contabilità dell'A.P.T.)
1.
I bilanci dell'A.P.T. sono redatti nel rispetto
delle norme vigenti in materia di contabilità degli enti locali, in
quanto applicabili.
2.
L'esercizio finanziario coincide con l'anno
solare.
3. Le deliberazioni concernenti il bilancio preventivo di un
esercizio devono essere trasmesse alla Commissione regionale di
controllo entro il 1° novembre dell'anno precedente; quelle
relative al rendiconto consuntivo devono essere trasmesse entro il
mese di maggio dell'anno successivo all'esercizio finanziario cui
si riferiscono.
PRESIDENTE
: Pongo in votazione l'art. 20 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 21:
ART. 21
(Personale delle A.P.T.)
Lo stato giuridico e il trattamento economico del personale
delle A.P.T. sono definiti con legge regionale.
PRESIDENTE
: Pongo in votazione l'art. 21 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari
2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 22:
Capo III
(Norme transitorie)
ART. 22
(Nomina Commissario)
1. L'Assessore regionale al turismo, urbanistica e beni
culturali nomina, per ciascuna delle aziende autonome di cura,
soggiorno e turismo esistenti all'atto dell'entrata in vigore della
presente legge, un commissario, previo scioglimento dei consigli di
amministrazione delle aziende stesse.
2. Gli organi dell'azienda, compresi gli eventuali commissari,
esistenti alla data di entrata in vigore della presente legge, sono
prorogati fino alla data di nomina del predetto commissario. Resta
salva la possibilità di nominare i commissari ai sensi dell'art.
15, 1° comma, del D.P.R. 27.8.1960, n. 1042, per tutto il tempo
necessario alla nomina dei commissari delle aziende autonome di
cura, soggiorno e turismo di cui al presente articolo.
3. Il mandato del commissario scade con il passaggio delle
consegne di cui al successivo comma.
4. Spetta al commissario esercitare i compiti di cui agli
articoli 12, 13 e 14 con mandato di provvedere ad ogni adempimento
patrimoniale e fiscale e di qualsiasi altra natura connesso con la
gestione dell'ente fino alle consegne agli organi delle nuove
A.P.T..
5. Spetta altresì al commissario provvedere in ordine al conto
consuntivo dell'azienda relativo all'ultimo esercizio finanziario,
qualora lo stesso non sia stato ancora approvato. L'approvazione di
detti conti, verificati dal collegio dei revisori dei conti e
soggetti al solo controllo della Giunta regionale, comporta, anche
in deroga alle disposizioni vigenti, l'approvazione a sanatoria, a
tutti gli effetti, dei conti consuntivi pregressi.
6. Il Commissario approva inoltre, a termini delle disposizioni
recate dal D.P.R. 27.8.1960, n. 1042, uno o più conti consuntivi
relativi al periodo della propria gestione e per la parte di
esercizio finanziario eventualmente non ricompresa nel conto
consuntivo di cui al comma precedente. Il conto consuntivo della
gestione commissariale è presentato al Consiglio di amministrazione
della nuova A.P.T., in tempo utile per consentire l'inclusione
delle relative risultanze nel bilancio di previsione dell'A.P.T.
medesima, previa verifica del collegio dei revisori dei conti. Il
Consiglio di amministrazione della nuova A.P.T. dispone per i
successivi adempimenti a termini dell'art. 17 assumendo quale data
di riferimento quella di consegna del consuntivo stesso.
7. Il Commissario provvederà anche ad effettuare la consegna al
direttore della nuova azienda o a funzionari designati
dall'Assessore regionale al turismo, urbanistica e beni culturali,
mediante la redazione di appositi verbali, dei beni mobili ed
immobili, degli archivi e di quanto altro appartenente all'azienda
soppressa, in relazione alle disposizioni recate dall'art. 23.
8. Al Commissario è corrisposta una indennità di carica di lire
600.000 pro mese o frazione di mese. Allo stesso spetta inoltre
l'indennità di trasferta nonchè il rimborso delle spese
effettivamente sostenute, secondo quanto stabilito all'art. 16,
ultimo comma.
9. Le indennità ed i rimborsi di cui al precedente comma sono
posti a carico dell'azienda.
PRESIDENTE
: Pongo in votazione l'art. 22 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco,Baldassarre, Breuvé, Cout, Dolchi, Mafrica,
Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 23:
ART. 23
(Soppressione delle aziende autonome di cura, soggiorno e
turismo)
1. Le aziende autonome di cura, soggiorno e turismo esistenti
alla data della entrata in vigore della presente legge conservano
il riconoscimento e la denominazione loro attribuiti fino alla data
di costituzione delle nuove aziende ai sensi dell'art. 7.
2. Alla stessa data le aziende autonome di cura, soggiorno e
turismo sono soppresse ed il loro patrimonio è trasferito alle
nuove A.P.T., che subentrano in ogni rapporto attivo e passivo.
3. I beni mobili ed immobili delle aziende soppresse, che sono
totalmente destinati ad attività diverse da quelle di istituto,
sono trasferiti alla Regione.
4. Con deliberazione della Giunta regionale i beni di cui al
precedente comma saranno trasferiti a titolo gratuito in uso o in
proprietà ai Comuni per essere destinati a finalità turistiche.
5. Nel caso di aziende il cui ambito territoriale di competenza
non sia ricompreso in alcun ambito turisticamente rilevante, le
aziende stesse sono soppresse dalla data di individuazione e
delimitazione degli ambiti ai sensi dell'art. 7 e sono poste in
liquidazione.
6. Fermo rimanendo quanto disposto dal terzo e quarto comma, la
Regione succede alle aziende di cui al precedente comma nella
proprietà dei rispettivi beni mobili ed immobili, nella titolarità
dei rapporti attivi e passivi non liquidati ed acquisisce
direttamente le risultanze finali della gestione di liquidazione
secondo le modalità indicate nei commi successivi.
7. Per ciascuna azienda di cui al 5° comma, l'Assessore
regionale al turismo, urbanistica e beni culturali nomina un
commissario liquidatore per la durata massima di sei mesi, con il
compito di approntare e approvare il conto consuntivo
dell'esercizio in corso ai sensi e per gli effetti di cui al 5°
comma dell'art. 22, nonchè ad ogni altro adempimento connesso con
la gestione dell'azienda stessa.
8. Al termine del mandato ciascun commissario liquidatore
provvederà a redigere ed a trasmettere all'Assessore regionale al
turismo la situazione finanziaria e patrimoniale a tale data
dell'azienda soppressa, corredata di una relazione illustrativa e
ad effettuare, nel contempo, il versamento di Tesoriere della
Regione dell'eventuale giacenza di cassa residua. Provvederà
inoltre ad effettuare la consegna a funzionari designati
dall'Assessore regionale al turismo, mediante la redazione di
appositi verbali, dei beni mobili ed immobili, degli archivi e di
quanto altro appartenga all'azienda soppressa. Le risultanze della
gestione di liquidazione sono approvate dalla Giunta regionale.
9. In appositi capitoli delle entrate e delle spese del bilancio
della Regione saranno iscritte rispettivamente le attività e le
passività finanziarie risultanti dalle situazioni redatte dai
Commissari liquidatori di cui al precedente comma.
PRESIDENTE
: Pongo in votazione l'art. 23 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 24:
ART. 24
(Personale delle aziende)
1. Ciascuna A.P.T. costituita ai sensi della presente legge
adotta, entro sessanta giorni dalla propria costituzione, il
regolamento e la pianta organica del personale.
2. In attesa dell'emanazione del predetto regolamento e
dell'approvazione della pianta organica ciascuna A.P.T. utilizza
provvisoriamente il personale già addetto alle disciolte aziende di
soggiorno il cui ambito territoriale di competenza sia stato
assorbito entro l'ambito turistico della nuova A.P.T..
3. Nel caso di aziende disciolte, il cui ambito territoriale di
competenza non sia stato assorbito entro l'ambito turistico di una
delle nuove A.P.T., ai fini della provvisoria utilizzazione del
relativo personale la Giunta regionale provvede assegnando alle
A.P.T. il predetto personale, su domanda del medesimo da
presentarsi entro sessanta giorni dallo scioglimento dell'azienda
ed in base a conforme proposta della commissione di cui all'art.
25, la quale provvederà mediante apposite graduatorie per titoli
formulate secondo criteri stabiliti dalla commissione stessa.
4. Il personale che non presenti domanda ai fini del precedente
comma cessa la propria attività a far data dalla scadenza del
termine di cui al comma medesimo ed è ammesso al trattamento di
previdenza e quiescenza cui abbia diritto.
5. In sede di prima applicazione della presente legge i posti
previsti nelle piante organiche di ciascuna A.P.T. sono assegnati a
coloro che all'atto dell'approvazione della pianta organica erano
titolari dei corrispondenti posti presso la disciolta azienda già
ubicata entro l'ambito turistico della nuova A.P.T.
6. In caso di più aventi diritto ovvero di mancata
corrispondenza fra i posti della disciolta azienda di provenienza e
quelli previsti nell'organico della nuova A.P.T., i posti sono
assegnati dalla Giunta regionale su proposta della Commissione
richiamata al precedente terzo comma da formularsi analogamente a
quanto previsto nel comma medesimo.
7. Il personale non collocato negli organici delle A.P.T. ai
sensi dei commi precedenti può, a domanda e in relazione ai posti
disponibili, essere assegnato presso altra A.P.T. con provvedimento
della Giunta regionale su proposta della commissione richiamata al
3° comma. In mancanza di domanda il personale è collocato entro
ruoli speciali ad esaurimento ed inquadrato in sovrannumero presso
le A.P.T. il cui ambito turistico abbia assorbito l'ambito
territoriale di competenza delle aziende di provenienza.
8.
Il personale inquadrato, anche in sovrannumero,
negli organici delle nuove aziende conserva la posizione economica
giuridica acquisita.
9.
Qualora il personale goda di un trattamento
economico superiore a quello derivante dal nuovo inquadramento
mantiene la differenza come assegno ad personam, pensionabile e
riassorbibile con le successive classi o aumenti biennali di
stipendio e con i futuri miglioramenti.
PRESIDENTE
: Pongo in votazione l'art. 24 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco,Baldassarre, Breuvé, Cout, Dolchi, Mafrica,
Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 25:
ART. 25
(Commissione per l'inquadramento)
1. Conformemente a quanto previsto all'art. 24, con
deliberazione della Giunta regionale viene nominata la Commissione
proposta alla definizione dei criteri ed all'espressione delle
relative proposte per la provvisoria utilizzazione del personale
dipendente dalle disciolte aziende presso le A.P.T. e per la
collocazione del personale stesso nei nuovi organici, in base alla
corrispondente qualifica e livello funzionale-retributivo secondo
la tabella di equiparazione adottata dalla Giunta regionale su
indicazione della commissione medesima.
2.
La commissione è composta da:
- l'Assessore regionale al turismo, urbanistica e beni
culturali che la presiede;
- il dirigente dell'ufficio regionale per il turismo o suo
delegato;
- un rappresentante delle aziende autonome di cura, soggiorno
e turismo designato dall'associazione delle aziende stesse;
- un rappresentante designato d'intesa tra le organizzazioni
sindacali operanti nella Regione.
PRESIDENTE
: Pongo in votazione l'art. 25 testè letto:
ESITO DELLA VOTAZIONE
Presenti 31
Votanti 21
Favorevoli 19
Contrari 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 26:
Titolo IV
(Associazioni pro-loco)
ART. 26
(Elenco delle associazioni pro-loco)
1. Assumono la denominazione di pro-loco le associazioni che si
costituiscono con lo scopo di promuovere lo sviluppo e la
valorizzazione turistica di una località.
2. È istituito presso l'Assessorato regionale del turismo,
urbanistica e beni culturali l'elenco delle associazioni pro-loco
della Valle d'Aosta.
3. Per l'iscrizione nell'elenco di cui al comma precedente
devono concorrere le seguenti condizioni:
a)
la pro-loco deve essere costituita in località in
cui non operi altra associazione iscritta nell'elenco e che non sia
sede di una A.P.T. o di un ufficio di informazioni e assistenza
turistica (I.A.T.) costituito da una A.P.T..
b)
l'ambito operativo dell'associazione deve
coincidere con l'intero territorio di un Comune.
c)
lo statuto deve essere approvato dall'Assessore
regionale al turismo, urbanistica e beni culturali.
PRESIDENTE
: Pongo in votazione l'art. 26 testè letto:
ESITO DELLA VOTAZIONE
Presenti: 31
Votanti: 21
Favorevoli: 19
Contrari: 2
Astenuti: 10 (Bajocco,Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 27:
ART.
27
(Iscrizione nell'elenco delle associazioni pro-loco)
1. Per ottenere l'iscrizione nell'elenco di cui all'art. 26,
l'associazione interessata deve presentare all'Assessorato
regionale del turismo, urbanistica e beni culturali una domanda
corredata di copia dell'atto costitutivo, dello statuto e di un
elenco nominativo dei soci.
2. L'Assessorato provvede alla iscrizione nell'elenco dopo che
sia stata accertata la sussistenza delle condizioni di cui all'art.
26.
3. Qualora l'Assessorato accerti la sopravvenuta mancanza di
taluna delle condizioni di cui all'art. 26 o la inosservanza dello
statuto o la non operatività degli organi dell'associazione per un
periodo superiore a sei mesi, dispone la cancellazione
dell'associazione stessa dall'elenco.
PRESIDENTE
: Pongo in votazione l'art. 27 testè letto:
ESITO DELLA VOTAZIONE
Presenti: 31
Votanti: 21
Favorevoli: 19
Contrari: 2
Astenuti: 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 28:
Titolo V
(Contributi della Regione)
ART. 28
(Fondo per il finanziamento delle A.P.T.)
1. Per conseguire una efficiente organizzazione aziendale
secondo criteri volti a un uso efficace delle risorse disponibili e
per sviluppare la realizzazione dei progetti di attività e di
promozione turistica delle A.P.T. la Regione concorre al
finanziamento delle strutture operative e dei progetti delle A.P.T.
stesse.
2. A tal fine è istituito il "Fondo per il finanziamento
delle A.P.T.", la cui entità viene stabilita annualmente con legge
finanziaria e che viene ripartito come segue:
a)
per il 35% in proporzione diretta ai proventi
dell'imposta di soggiorno di ciascuna azienda accertati nell'anno
antecedente a quello del bilancio cui si riferisce il
finanziamento;
b)
per il 65% tenendo conto dei seguenti
elementi:
- distribuzione sul territorio dei servizi di informazione e
di assistenza turistica;
- programmi di attività e di investimento;
- partecipazione finanziaria di Comuni e di altri enti,
nonchè di privati.
3. La concessione dei finanziamenti di cui ai commi
precedenti è disposta con provvedimento della Giunta regionale, su
proposta dell'Assessore regionale al turismo, urbanistica e beni
culturali.
PRESIDENTE
: Pongo in votazione l'art. 28 testè letto:
ESITO DELLA VOTAZIONE
Presenti: 31
Votanti: 21
Favorevoli: 19
Contrari: 2
Astenuti: 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 29:
ART. 29
(Interventi a favore delle pro-loco)
1. La Regione interviene a sostegno dell'attività delle
pro-loco mediante l'erogazione di idonei contributi.
2.
Tali contributi sono destinati a iniziative
finalizzate; possono inoltre essere destinati al riequilibrio
finanziario per le pro-loco che non dispongono di adeguati mezzi
finanziari autonomi per perseguire le finalità turistiche assegnate
dalla presente legge e dagli indirizzi e direttive programmatiche
della Regione.
3. I contributi sono assegnati con provvedimento della Giunta
regionale, su proposta dell'Assessore regionale al turismo,
urbanistica e beni culturali.
PRESIDENTE
: Pongo in votazione l'art. 29 testè letto:
ESITO DELLA VOTAZIONE
Presenti: 31
Votanti: 21
Favorevoli: 19
Contrari: 2
Astenuti: 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Do lettura dell'art. 30:
Titolo VI
(Norme finanziarie)
ART. 30
(Finanziamento)
1. Gli oneri derivanti dall'applicazione della presente legge
saranno determinati per il 1987 con apposita legge regionale e per
gli esercizi successivi con la legge finanziaria di cui all'art. 19
della L.R. 7.12.1979, n. 68, tenuto anche conto delle entrate di
natura tributaria riconosciute dalla vigente legislazione agli enti
disciolti.
2. Per la prima applicazione della presente legge, in attuazione
di quanto previsto dall'art. 5, 8° comma, è autorizzata la spesa
annua di L. 10.000.000 a decorrere dall'esercizio 1987.
L'onere relativo graverà sul cap. n. 37165, che verrà istituito
nel bilancio di previsione della Regione per detto esercizio, e sui
corrispondenti capitoli dei futuri bilanci.
Alla relativa copertura si provvede per gli anni 1987 e 1988
mediante utilizzo per L. 20.000.000 delle risorse disponibili già
iscritte al programma 2.2.2. 12. - Interventi promozionali per il
turismo - del bilancio pluriennale 1986/ 1988.
La presente legge sarà pubblicata nel Bollettino Ufficiale della
Regione. È fatto obbligo a chiunque spetti di osservarla e farla
osservare come legge della Regione Valle d'Aosta.
PRESIDENTE
: Pongo in votazione l'art. 30 testè letto:
ESITO DELLA VOTAZIONE
Presenti: 31
Votanti: 21
Favorevoli: 19
Contrari: 2
Astenuti: 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
PRESIDENTE
: Ha chiesto di parlare per dichiarazione di
voto, il Consigliere Tonino, ne ha facoltà.
TONINO (P.C.I.):
Volevo confermare la nostra astensione
ed assicurare il Consigliere Borbey che non ci dà affatto fastidio
questo tipo di provvedimento. Anzi non vuole essere questo un
augurio, ma abbiamo l'impressione che se la maggioranza non
scioglie il nodo della organizzazione turistica e della
articolazione territoriale di questa organizzazione turistica sul
territorio regionale, la presente legge non produrrà nessun effetto
e quindi non darà fastidio a nessuno per anni. Il problema è ben
altro: è che una legge di questo tipo, che è tutto sommato una
legge quadro che ricalca come ha detto l'ex Assessore Borbey molte
altre leggi regionali, se non è riempita di contenuti - vale a dire
di un progetto regionale studiato e discusso a tutti i livelli -
resta un guscio vuoto che non produrrà nessun effetto.
Ultima precisazione: mi corre l'obbligo di ricordare al
Consigliere Borbey che non siamo stati noi ad andare a Trento a
dire che quello che fa l'Assessore Malosini va bene, ma abbiamo
avuto la piacevole sorpresa di avere l'Assessore Malosini che è
venuto al nostro convegno a dire che la politica elaborata dal
P.C.I. in mesi di lavori in gruppi interdisciplinari che hanno
raccolto le esperienze che abbiamo fatto in tutto l'arco alpino, è
una politica giusta e che è stata lì valutata positivamente. Sono
disponibile, dopo questa convergenza con l'Assessore Malosini, a
fare un confronto fra le cose che noi là abbiamo detto e quanto
viene fatto in Valle d'Aosta; sono sicuro di trovare delle
diversità.
Adesso non so fra Malosini e Borbey, per riferirci al passato,
quale dei due sia stato meglio: lascio a voi le conclusioni.
PRESIDENTE
: Si passa alla votazione segreta sul complesso
della legge:
VOTAZIONE A SCRUTINIO SEGRETO
ESITO DELLA VOTAZIONE
Presenti: 31
Votanti: 21
Favorevoli: 19
Contrari: 2
Astenuti 10 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino e Torrione)
Il Consiglio approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK