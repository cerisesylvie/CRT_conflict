Consiglio Regionale della Valle d'Aosta - Oggetto del Consiglio n. 1156 del 16 dicembre 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
GIUNTA REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1156 del 16 dicembre 2019 - Resoconto
OGGETTO N. 1156/XV - Discussione generale congiunta sulla
comunicazione e presa d'atto delle dimissioni rassegnate dal Signor
Antonio Fosson dalla carica di Presidente della Regione, dai
Signori Stefano Borrello e Laurent Viérin dalla carica di Assessore
regionale e sull'accettazione delle dimissioni dalla carica di
Consigliere regionale rassegnate da Laurent Viérin, Antonio Fosson,
Luca Bianchi e Stefano Borrello.
Farcoz (Président) -
La discussion est ouverte, je
rappelle que dans la Conférence des Chefs de groupe on a concordé
deux interventions à tête: la première de 15 minutes et la deuxième
en réplique si on veut de 5 minutes. La parole à la présidente
Rini.
Rini (PNV-AC-FV)
- Prendo la parola in questo
delicatissimo momento per la Valle d'Aosta e per la comunità
valdostana innanzitutto nella mia qualità di Presidente del
Consiglio regionale della Valle d'Aosta, poiché assumere una
posizione chiara e netta in questo momento me lo impone il profondo
rispetto che nutro sia per la massima Assemblea istituzionale
valdostana, sia per il ruolo che sono chiamata a rivestire in
questo momento. A fronte degli sviluppi emersi nei giorni scorsi in
relazione all'inchiesta Egomnia, ordinata dalla DDA di Torino, la
mia carica istituzionale mi impone di prendere atto della buia
pagina di cui è, suo malgrado, protagonista la Valle d'Aosta. In
questo particolare momento credo che non ci debba essere alcuna
suddivisione tra vincitori e vinti, nemmeno a livello meramente
partitico o di movimenti, perché in questo momento è l'intera Valle
d'Aosta a uscirne particolarmente provata. Da un punto di vista
istituzionale, mi corre l'obbligo oggi di rivolgere un invito al
richiamo del senso di responsabilità che ogni eletto ha il dovere
di onorare, al di là della propria appartenenza politica, poiché
credo che tutti convengano sul fatto che nell'attuale attività
politica amministrativa l'unico vero punto urgente indifferibile,
non per noi ma per i cittadini, per le imprese e per gli Enti
locali valdostani sia ora la discussione e l'approvazione del
bilancio regionale; passaggio quest'ultimo che, vista anche la
carica che ricopro all'interno di quest'aula, mi sento di invitare
a compiere in maniera condivisa per senso di responsabilità e -
consentitemi davvero di sottolinearlo senza nessun tipo di retorica
- nell'esclusivo interesse dei Valdostani. Per questa ragione
chiedo che l'atto - e per questo ho ritenuto importante parlare
all'inizio di questo dibattito - possa tornare immediatamente
all'attenzione della commissione consiliare competente al fine di
raggiungere un'intesa sul suo contenuto, che sia il più possibile
condivisa, poiché tutte le forze politiche presenti in quest'aula
possano portare il loro contributo. Abbiamo il dovere anche morale
di provare a non compromettere, più di quanto già lo sia, la
stabilità e la credibilità dell'istituzione e della Regione che
abbiamo non solo l'onore ma in questo caso anche l'onere di
rappresentare.
Concedetemi, nel tempo che ho a disposizione... colleghi, ho
deciso di intervenire da questa postazione e non dalla postazione
di Presidente del Consiglio perché, dopo un primo intervento
meramente istituzionale, che credo fosse dovuto, io siedo in
quest'aula anche come rappresentante di un gruppo e di persone al
di fuori di questa Assise che rappresento e quindi consentitemi
anche un passaggio politico, così come credo che tutti i colleghi
dopo abbiano il dovere di fare. Porterò la posizione del gruppo che
rappresento: quello del Front Valdôtain. Dopo diversi incontri
avvenuti a seguito degli sviluppi emersi nei giorni scorsi in
riferimento all'inchiesta, per quanto ci riguarda, sono venuti meno
i presupposti per continuare a sostenere questa maggioranza alla
quale l'unica alternativa, per noi, credibile e sostenibile a
questo punto è il ritorno alle urne: questo per evitare che ci
siano ombre anche solo paventate sulle libere elezioni nella nostra
bella regione. Bene inteso, ci tengo a sottolineare come le
indagini su un presunto scambio elettorale politico mafioso in
Valle d'Aosta siano - e questo io lo dico in piena coscienza -
ancora in una fase meramente embrionale, perché credo che,
nell'ambito di questa fase, i colleghi a vario titolo coinvolti è
assolutamente giusto che possano fruire del sacrosanto diritto di
difendersi nelle sedi deputate, a maggior ragione dopo questo loro
passaggio, questo responsabile passo indietro. Stiamo parlando di
avvisi di garanzia, quindi nemmeno di avvisi di conclusione
indagini, tantomeno di richiesta a rinvio a giudizio, per cui il
procedimento penale non è nemmeno ancora incardinato. Per questa
ragione ringrazio, come dicevo prima, per il senso di
responsabilità dimostrato dai colleghi che hanno rimesso il proprio
mandato per poter essere sereni e per potersi difendere nelle sedi
opportune, che ricordo a tutti non essere in quest'aula, dove spero
che i toni rispettino le persone e le loro storie personali. Noi
però qui facciamo politica e il dato politico da trarre per quello
che ci riguarda è sicuramente quello che non si deve e non si può
far finta che nulla sia accaduto per le conseguenze politiche che
questa vicenda inevitabilmente implicherà, fermo restando, come
dicevo prima, che i suoi risvolti giudiziari non spetta a noi
valutarli essendoci altri organi preposti che stanno lavorando in
merito e verso i quali nutro profonda fiducia ma soprattutto grande
rispetto. Per onestà intellettuale, crediamo che fosse opportuno
portare la posizione che oggi ha assunto il comitato di direzione
nel gruppo che rappresento.
Président -
J'invite les collègues à se réserver. La
parole au collègue Manfrin.
Manfrin (LEGA VDA)
- È davvero con tristezza che prendo
la parola all'interno di quest'aula perché tutto il gruppo Lega,
che mi onoro di rappresentare, ha lavorato duramente in queste
settimane e in questi mesi per costruire un'alternativa di bilancio
credibile e per offrire delle opportunità concrete di sviluppo a
questa Regione. Tutto questo lavoro portato avanti in questi mesi è
stato completamente cancellato e soppiantato dalle vicende che oggi
ci troviamo necessariamente a dover affrontare. Voglio ringraziare
ovviamente la presa di posizione forte del Presidente del Consiglio
che, come il suo ruolo impone, a livello istituzionale ha
certificato l'esistenza, l'essersi venuto a creare di una
situazione che ormai non è più né politicamente, né
istituzionalmente sostenibile. Allora, mentre si affastellavano le
notizie che tutti abbiamo letto sui giornali, sono tornato per un
momento con il pensiero a quel marzo 2018, quando io e la collega
Spelgatti sedevamo sui banchi del Comune di Aosta, orgogliosamente
all'opposizione, quando ci alzammo per dire in maniera netta che
noi con quei partiti che avevano provocato la dissoluzione di
questa Regione non ci saremmo mai alleati, lo ricordo distintamente
e ricordo distintamente anche chi dai banchi della Giunta accolse
queste nostre parole con una sonora risata; ebbene, oggi la Lega
può guardare negli occhi tutti quei cittadini a cui aveva espresso
una posizione tanto forte quanto determinata. La Lega ha deciso una
direzione e quella direzione ha mantenuto e se oggi può guardare
tutti i cittadini valdostani negli occhi, se oggi può vantarsi di
non essersi piegata a delle offerte di poltrone e di vantaggi
ovviamente politici e personali, lo deve alla fermezza dimostrata
in questi mesi e in questo anno e mezzo di consiliatura, una
consiliatura o una legislatura, quella del Governo Fosson, che
inizia e che finisce come una parentesi: si è aperta con l'arresto
di un Consigliere regionale che ha votato la fiducia a questo
Governo - e del quale noi abbiamo contestato la legittimità in
quest'aula - e si chiude con l'arrivo ovviamente di atti
giudiziari, di cui concordiamo verrà definito il contenuto e
l'efficacia nelle sedi opportune, che non sono quelle del Consiglio
regionale, ma evidentemente non sono atti lievi al punto da aver
provocato le dimissioni di ben due Assessori, un Presidente della
Regione e un Consigliere regionale. Allora, di fronte a questa
gravissima crisi politico-istituzionale siamo davvero curiosi di
vedere quale sarà la risposta della Giunta rimasta e della
maggioranza rimasta, a fronte anche di queste dimissioni, perché -
lo dico con grande chiarezza - sarebbe davvero incredibile che
qualcuno potesse abbozzare anche soltanto l'idea di continuare a
gestire la Giunta regionale, così come il Consiglio, con
"maggioranze salsiccia" fatte soltanto per sopravvivere e
soprattutto, al di là degli atti giudiziari, con quello che è
emerso dalle intercettazioni riportate sugli organi di
informazione. Lo troveremmo assolutamente incredibile, così come
incredibili sono le ombre, le pesantissime ombre gettate sulle
nostre istituzioni da una crisi che io ritengo assolutamente non
paragonabile a nessun'altra crisi vissuta da questa Regione
finanche dalla crisi del fil di ferro del 1966.
A questo però si aggiunge un'altra gravità: si aggiunge la
gravità - e, ripeto, secondo quello che abbiamo potuto apprendere
dagli organi di informazione - che pare che gli atti giudiziari
citati e che hanno provocato le dimissioni dei colleghi fossero a
conoscenza dei diretti interessati già da questa estate. Io mi
auguro che quanto prospettato dagli organi di informazione non
corrisponda a verità, perché se corrispondesse a verità
significherebbe che noi abbiamo avuto quattro colleghi, ma fosse
anche uno, che in quest'aula si sono seduti, che all'interno delle
istituzioni hanno continuato a lavorare ben sapendo dei
pesantissimi rilievi che erano stati loro mossi. Come posso pensare
oggi, come possiamo pensare oggi che un Presidente della Regione
rispondesse a delle iniziative, ad esempio, riguardanti la
Commissione di accesso antimafia nei Comuni di Saint-Pierre e Aosta
con la dovuta serenità d'animo che richiederebbe la carica di
Presidente della Regione e di Prefetto. Come possiamo pensare che
lo stesso Presidente della Regione e Prefetto abbia esaminato e
abbia trasmesso gli atti relativi alle commissioni di accesso con
la serenità d'animo dovuta e con la terzietà dovuta quando egli
stesso, come ripeto, come presentato dagli organi di informazione,
pare fosse chiaramente implicato in vicende analoghe.
Ancora: con quale faccia, evidentemente, ancora all'interno di
quest'aula siedono dei colleghi, a fronte delle dimissioni degli
altri, che, da quello che appare e che traspare dagli organi di
informazione, non hanno ricevuto avvisi di garanzia ma che in ogni
caso compaiono in maniera inequivocabile all'interno di alcune
intercettazioni. Questo per noi è evidentemente un grave
vulnus
dell'autonomia decisionale di quest'organo, ma
soprattutto della serenità e della libertà decisionale dei
rappresentanti eletti. Come possiamo oggi sederci qui, come
possiamo prendere delle decisioni per tutti i Valdostani sapendo
che i risultati elettorali possono essere stati falsati al di là
della cifra elettorale e delle preferenze dei singoli Consiglieri,
ma anche nel numero dei Consiglieri attribuiti a ogni lista e che
quindi, in virtù di quel numero, si possano prendere decisioni a
colpi di maggioranza se quel numero è stato evidentemente gonfiato
da influenze esterne.
Ebbene, questa maggioranza certo non arriva a questo giorno di
crisi come un fulmine a ciel sereno. Abbiamo più volte ripetuto, e
c'è agli atti, per fortuna, ancora una mozione di sfiducia nei
confronti del Presidente della Regione dimissionario, che per uno e
mille motivi non aveva più il diritto di sedere lì, così come non
li aveva la sua maggioranza già caduta questa estate e
sopravvissuta a colpi di stampella. Risulta quindi di tutta
evidenza che, a fronte dell'inopportunità politica e istituzionale
e di quello che noi riteniamo un vulnus della composizione di
questo Consiglio, la Lega chiede di poter restituire la parola ai
cittadini, la Lega chiede di poter ritornare alle urne, la Lega
chiede che si possa democraticamente restituire la parola a coloro
che possano eleggere liberamente, questa volta liberamente, una
loro rappresentanza.
Dalle ore 15:37 riassume la Presidenza la presidente
Rini.
Rini (Presidente) -
Ha chiesto la parola la collega
Nasso.
Nasso (M5S)
- È con un po' di angoscia che in questa
seduta prendo la parola. Non sempre succede, ma devo ammettere che
condivido gran parte di quello che ha appena riferito il collega
che mi ha preceduto. Vorrei fare un'ulteriore riflessione che
vorrei dividere in tre parti: la prima parte riguarda il senso di
istituzione. Ricordo nell'allora Giunta Spelgatti, con il
Presidente del Consiglio Antonio Fosson, una scenetta simpatica,
magari un po' fuori luogo, che avevano prodotto il consigliere
Cognetta e il consigliere Aggravi. Ricordo che Aggravi, in veste di
assessore, aveva dato una busta al consigliere Cognetta e avevano
divulgato questa scenetta registrata con un cellulare sui
social
. Per carità, ripeto, forse è un po' fuori luogo, ma
ricordo a gran voce l'allora presidente del Consiglio Fosson che si
era detto scandalizzato, "
oltraggio alle istituzioni...
",
eccetera. Poche settimane dopo abbiamo poi appreso sui giornali che
mi pare dieci membri di questo Consiglio - ma dovrei controllare -
sono poi stati condannati dalla Corte dei conti e il Presidente di
allora non ne aveva proferito parola. Il Presidente ovviamente deve
garantire tutti i Consiglieri e, sebbene ovviamente non sia un
giudice, quando accadono queste cose, secondo me, molto importanti,
almeno qualche considerazione bisogna farla. Ho ritrovato lo stesso
comportamento in questi giorni. Qualche giorno fa abbiamo letto
tutti delle
e-mail
, magari dettate con un po' di veemenza da
un esponente dei colleghi di Rete Civica, e-mail mandate alla
collega Morelli in veste di I Commissione... per carità, è
possibile... e-mail un po' fuori luogo e ricordo che in quel
momento la Presidente del Consiglio si era sentita in dovere di
diramare un comunicato stampa per stigmatizzare questo scambio di
e-mail, assolutamente condannabile, per carità, ma insomma poi
abbiamo visto che forse è stato frutto di un malinteso, qualcuno
che le ha divulgate, comunque nulla in confronto a quello che è
successo in questi giorni. Ammetto che è da giovedì mattina che mi
aspetto un comunicato stampa, prima preoccupazione da parte della
Presidenza del Consiglio, ma che non ho visto. Nella mia
piccolissima esperienza politica, che ormai dura da un anno e
mezzo, quindi ho potuto vedere che desta più scompiglio un piccolo
video ironico sui social o un passaggio di e-mail, magari anche un
po' fuori luogo, che condanne o indagini per scambi di voto. Ecco,
ho provato un certo imbarazzo perché non siamo giudici, però
esprimere un po' di preoccupazione per quanto sta avvenendo, come
bene ha fatto questa mattina la Presidente - e la ringrazio di vero
cuore -, secondo me, è doveroso, perché la Presidenza del Consiglio
credo che debba essere garante di tutti i Consiglieri, anche di
quelli che non hanno fatto nulla e non sono indagati per nulla.
Questa è la mia prima riflessione che avevo piacere di sottoporre a
quest'aula.
La seconda riflessione per me molto importante è che non bisogna
cercare solo un colpevole, che poi è quello che viene messo in
prima pagina. Se il politico chiede il voto a personaggi loschi in
cambio di pacchetti, è vero che è colpevole, ma sono altrettanto
colpevoli, a mio avviso, quei cittadini che vendono il
preziosissimo voto a qualcuno o in cambio di qualcosa, o perché
Tizio gli ha detto chi votare. Vero è quindi che il politico che
chiede un voto o un pacchetto di voti a un personaggio colluso
sbaglia, ma sbagliano anche quei cittadini che regalano un diritto
faticosamente conquistato e questo deve essere chiaro, perché già
il messaggio che sta mandando la politica è terribile, però almeno
proviamoci a salvare qualcosa, noi dobbiamo dire che la libertà è
fondamentale.
Un altro passaggio che vorrei fare e che mi ha davvero colpita e
mi ha creato molto imbarazzo è il fatto che i colleghi sapessero di
essere indagati da settimane, se non mesi. Io non l'ho ancora
capita la data, forse nessuno la data esatta la sa ancora in questo
Consiglio. Io qualche settimana fa ho presentato un'interpellanza
che sollecitava il Presidente della Regione, Antonio Fosson, di
costituirsi parte civile, ovviamente per conto della Regione
autonoma Valle d'Aosta, per lanciare un segnale ai giovani, alle
generazioni, a chi crede nell'antimafia. Avevo anche citato un
passaggio che aveva fatto Libera, importante Associazione antimafia
nazionale, con dei rappresentanti locali, per dire che bisogna
attivamente mettersi nel posto giusto, nello schieramento corretto,
eccetera. Io faccio veramente fatica e ho un po' di imbarazzo a
pensare che il Presidente in quella data mi abbia risposto sapendo
benissimo di essere indagato per quello che sappiamo, adesso non è
che dobbiamo ripeterlo mille volte. Mi dà anche un po' fastidio
ripeterlo, a dire il vero. Mi chiedo quindi: ma perché? Perché non
comunicare la propria condizione a quest'aula e ai Valdostani
tutti? Con che faccia lavorare gomito a gomito nelle commissioni,
qua in Consiglio, rispondere, tra l'altro, a interpellanze o
iniziative, come ha ricordato prima di me il collega Manfrin, sullo
stesso argomento con la serenità e la
nonchalance
veramente
che non riesco a comprendere. Io non voglio mettere il becco in ciò
che non mi compete, saranno i consigli dei loro avvocati... non lo
so, però ho provato davvero un po' di personalissimo imbarazzo
perché, davvero, credo che, al di là del lavoro, esista anche una
sorta di rapporto umano... so che in questo lavoro è complicato,
però pensavo che potesse esistere e ho potuto insomma avere
conferma che non c'è e ci sono davvero persone che non guardano in
faccia nessuno. Ho trovato questo comportamento davvero molto
scorretto e un po' preoccupante. Poi è esplosa la bomba, mi pare
ormai giovedì scorso, e abbiamo potuto vedere che poi, menomale, le
conferme e le prese di distanza sono poi arrivate un po'
tardivamente, oserei dire.
In ultimo si è già parlato del ritorno alle urne, che
sicuramente può sistemare una situazione politica molto complicata.
Ci sono tanti movimenti in quest'aula con idee diverse, che non
riescono a lavorare insieme, e va bene, questo è un lato, ma
dobbiamo avere ben chiaro che il ritorno alle urne non è per forza
la cura del male che affligge la nostra Regione da quarant'anni, ma
lo dico seriamente, non c'è bisogno che mi si rida in faccia. Per
me possiamo andare alle urne domani, perché è un problema sociale,
perché se persone che hanno il diritto di voto non riescono a
capire l'importanza del diritto di voto, perché è davvero un bene
molto importante, forse bisogna andare a lavorare nelle generazioni
fin dalla tenera età, mi viene da dire, forse bisogna investire
sull'educazione civica, forse in Valle d'Aosta bisogna insegnare
storia, geografia, italiano, matematica, antimafia e libertà.
Potrebbe essere una soluzione ma non credo che debba uscire il
messaggio che il sistema mafioso viene combattuto con il ritorno
alle urne, no, il sistema mafioso deve essere combattuto a scuola,
con l'istruzione, con la formazione, con l'informazione. Ci tengo
perché poi questo è un argomento che mi sta particolarmente a cuore
e che non deve essere banalizzato. I colleghi che mi hanno riso in
faccia - anche se ormai ci sono abituata dopo un anno e mezzo -
credo che non abbiano ben capito. A me va bene tornare al voto
domani, ma da qui non deve uscire che il voto è la soluzione dei
mali che affliggono la nostra Regione da 30 o 40 anni, perché
ricordatevi che all'inizio degli anni Novanta - io avevo
tre-quattro anni - chi era appena stato condannato ha preso poi più
di diecimila voti, adesso non mi ricordo, potete quindi ben capire
che, purtroppo, è un retaggio culturale che deve essere seminato
fin dalla più tenera età e a questa cosa ci tengo davvero
particolarmente.
In conclusione voglio di nuovo stigmatizzare tutto quello che
sta succedendo nella mia Regione. Trovo inaccettabile che la più
alta istituzione della Regione autonoma Valle d'Aosta sia arrivata
a questo punto e spero che la Magistratura faccia il suo corso, ho
piena fiducia nel lavoro della Magistratura e tutti dobbiamo
metterci del nostro per cercare di fare meglio e di fare in modo
che le persone siano libere. Chiedo scusa, ma sono davvero
emozionata per la giornata di oggi e per questi ultimi giorni
perché mi sembra davvero di vivere in un'altra dimensione. Mi
auguro davvero che la Valle d'Aosta non debba mai più vedere
settimane come queste, perché ne abbiamo già viste, io ancora non
ero nata che le abbiamo già viste e questo è davvero quello in cui
vorrei investire le mie energie.
Presidente -
Prima di passare la parola al collega
Ferrero, mi consenta una puntualizzazione visto che lei ha fatto un
richiamo a questa Presidenza: cara collega Nasso, oltre a portare
nelle scuole l'insegnamento e la cultura della legalità, portiamo
anche la cultura del diritto e del rispetto delle istituzioni,
cominciamo a rappresentare bene qual è. Lei ha fatto una giusta
distinzione tra cose più frivole e cose più serie. Lo scambio di
e-mail
può rientrare sicuramente nella prima delle ipotesi.
Una questione dove un Presidente del Consiglio, chiunque esso sia,
serio, preparato, consapevole può fare un semplice comunicato
stampa. Ci sono invece questioni, cara collega, molto gravi, come
quella che stiamo attraversando che guai al Presidente del
Consiglio che si permetta di risolvere o che si permetta di
affrontare mediante uno sterile comunicato stampa. Cara collega, ho
aspettato apposta la seduta del Consiglio regionale, perché questa
è l'aula che deve confrontarsi e che deve assumere delle decisioni
in merito, non un comunicato stampa su una questione delicata così.
Credo che l'intervento che abbiamo fatto all'inizio stia proprio a
significare il massimo rispetto che abbiamo di quest'aula, senza
voler nascondere, anzi, il dare l'importanza non alla propria
pubblicità, perché in questo momento svolgere questo ruolo non è un
post
su
Facebook
, o un
tweet
su
Twitter
, ma è prendere la parola con serietà e rispetto in
quest'aula e prendere una posizione, come quello che abbiamo fatto:
questo è il rispetto delle istituzioni... che abbiamo fatto e ci
siamo confrontati anche come Ufficio di Presidenza su questo, ci
tenevo a dirglielo.
La parola al collega Ferrero.
Ferrero (MOUV')
- Noi non siamo poliziotti, noi non siamo
magistrati, quei compiti competono a qualcun altro, però di certo
quello che dobbiamo iniziare oggi è un processo politico, è un
processo al sistema, a un sistema collaudato da decenni, che ha
fatto del clientelismo e del voto di scambio le sue fortune. Poco
importa quale sarà l'esito delle indagini, se ci saranno condanne o
se ci saranno assoluzioni, sinceramente a me non riguarda, non mi
interessa. Ciò che è importante, ciò che va sottolineato è il fatto
che da parte della politica il fatto di frequentare certi
personaggi, andare a mangiare la pizza o cenare, o intrattenersi, o
andare a casa di certi personaggi è assolutamente inammissibile, è
assolutamente inaccettabile per una democrazia. Qualcuno dice:
"aspettiamo le indagini, non crocifiggiamo nessuno". Nessuno vuole
crocifiggere nessuno, ma qui si confrontano veramente due visioni
politiche contrapposte, una visione che ha portato al disastro a
cui adesso noi stiamo assistendo e a una visione di altre persone a
suo tempo derise, che, quando parlavano in tempi non sospetti di
quello che stava succedendo al parcheggio dell'ospedale Parini,
venivano liquidate con un "ah, ma quelli hanno la fantasia accesa".
Che nessuno adesso abbia la faccia di tolla di dire che è sorpreso
rispetto agli accadimenti che ci sono stati, che nessuno lo dica!
Perché o è un idiota o è un colluso, della situazione chi aveva un
minimo di conoscenza del territorio e di ciò che ruotava intorno
non poteva non essere al corrente. Mi stupisco anche di chi,
ancorché non coinvolto nell'inchiesta, è seduto o è stato seduto
vicino per anni a certi personaggi, ha sostanzialmente condiviso
questi metodi. Era distratto? Non era sufficientemente preparato?
Sinceramente rimane un punto interrogativo. Qui non si è ancora
capito bene se ci sia da parte di qualcuno un timore reverenziale
verso qualche entità, perché bisogna a un certo punto, per capire
dove sta lo sporco e dove sta il pulito, dare delle definizioni.
Gli 'ndranghetisti sono dei luridi topi di fogna a cui qualcuno ha
aperto il coperchio dei tombini in Valle d'Aosta. Bisogna capire
che cosa bisogna fare adesso di questi luridi topi di fogna. Qui
c'è qualcuno che vuole farli rientrare dalle fogne in cui stavano e
in cui dovevano rimanere, perché deve essere chiara una cosa: qui
in Valle sono tutti benvenuti, ma se qualcuno viene per delinquere,
può prendere le valigie e tornare da dove è venuto subito,
immediatamente. Qui non c'è una questione etnica di dire i
Calabresi e i Valdostani, perché tra i disonesti abbiamo visto che
hanno fatto comunella bene, molto bene tutti... inutile, non starò
a puntare il dito verso Tizio o verso Caio, è il sistema che ormai
ha ceduto sotto il peso di una situazione che non era più
sostenibile.
Che cosa dobbiamo fare? Sicuramente dobbiamo tornare al voto, ma
con una triste consapevolezza, ricordatevi che da tutta questa
situazione deriverà una cosa certa: un'ulteriore disaffezione al
voto da parte dei Valdostani, che faranno una specie di mescolanza
della politica: "la politica è tutta una cosa sporca". Attenzione,
non pensiamo - ce lo hanno detto i magistrati che abbiamo audito,
le forze dell'ordine - che la 'ndrangheta sia stata decapitata o
abbia subito un colpo terribile dalle indagini, la 'ndrangheta
funziona sempre, quando vengono a mancare i generali, ci sono i
colonnelli e poi via via e vengono sostituiti. C'è un'unica
certezza - e qui mi rivolgo veramente a tutte le forze sane del
Consiglio, ma anche ai Valdostani -: chi starà a casa alle prossime
elezioni darà un voto esplicito alla 'ndrangheta, perché l'unico
partito che nelle prossime elezioni potrà contare sui suoi voti e
non ne perderà neanche uno sarà il partito che controlla quei...
non so quanti sono, mille, duemila, tremila, quattromila voti e che
sarà a bussare alla corte di non so che forza politica per piazzare
nuovamente i suoi referenti all'interno del Consiglio regionale:
ecco perché le elezioni sono indispensabili, ma non pensiamo che
con le elezioni si risolva il problema dell'inquinamento e del
deterioramento del contagio 'ndranghetista all'interno della
politica valdostana. Certo, adesso siamo chiamati tutti a fare
un'opera di responsabilità. Non possiamo lasciare la Regione senza
il bilancio: questo sarebbe un disastro che pagherebbero i
cittadini, che pagherebbero le Amministrazioni comunali, ma di
certo - non voglio offendere nessuno - non sarà il bilancio che la
maggioranza voleva presentare a essere approvato, non sarà il
bilancio della 'ndrangheta, quello noi non lo faremo passare, ci
vorrà una rivisitazione indispensabile. Siamo disponibili, siamo
responsabili, ma quel documento in cui magari erano già ricompresi
- e chi è stato in Consiglio comunale se lo ricorda - i lavoretti
per qualcuno, quello non passerà. È ovvio che al voto si dovrà
andare.
Termino: c'è un sistema da cambiare, un sistema intero, un
sistema che prima di tutto è inquinato dalle oltre cinquanta
partecipate regionali in cui bisogna fare pulizia dei vertici,
pulizia di alcuna dirigenza per farle diventare un motore veramente
economico per la regione, non un'occupazione sovietica
dell'economia in cui favorisco i miei e penalizzo i tuoi. Se non si
toglierà questo ostacolo, potremo continuare a parlare per anni e,
stiamo tranquilli, qui siederanno ancora i rappresentanti della
feccia 'ndranghetista, che non riusciremo a toglierci. Ci vuole
coraggio adesso per andare alle votazioni, per andare alle elezioni
e per approvare questo bilancio, ma bisogna tenere la guardia
alzata e sarebbe indispensabile da parte di tutti coloro, che, al
di là delle belle parole, si dichiarano innocenti o si dichiarano
comunque distratti, un bel documento in cui si dia una definizione
di quei Signori con cui alcuni dei nostri colleghi hanno
parlato.
Presidente -
La parola al collega Aggravi.
Aggravi (LEGA VDA)
- Questo Governo era iniziato con un
grande auspicio espresso dal Presidente che oggi qui non c'è:
quello di inaugurare un nuovo percorso. Sinceramente io oggi, a
differenza magari di quello che si può pensare, come fiero membro
dell'opposizione, sono tutt'altro che contento di quello che è
successo. Io ho una ferita che continua ad allargarsi, che è quella
di un Valdostano disperato, preoccupato e deluso. Io ho cercato,
dal momento in cui sono entrato in quest'aula, di fare il buon
amministratore da una parte e dall'altra e questo rimane per me un
imperativo categorico. Sicuramente, l'ho detto più volte,
quest'aula non è un'aula di tribunale, non è neanche un tribunale
popolare. Altri luoghi faranno i loro percorsi, decideranno quello
che deve essere fatto e chi ha sbagliato pagherà, chi non ha
sbagliato è giusto che sia assolto. Il dato politico che oggi si
presenta è uno solo e sinceramente mi spiace anche sottolinearlo,
perché comunque a livello umano i rapporti in quest'aula ci sono e
ci sono sempre stati. Tengo a dare l'onore alle armi al collega
Borrello, che ha avuto il coraggio e la dignità di presentarsi in
quest'aula e di salutarci, questo glielo devo, al di là di
qualsiasi situazione, al di là di quello che succederà. Spesso e
volentieri mi avete visto attaccare il primo rappresentante di
questo Governo, giustamente, perché a livello amministrativo, si sa
il dibattito c'è. Avrei preferito vederlo qua. Avrei preferito
magari sentire le sue parole e avrei preferito capire finalmente se
questi avvisi sono stati presentati prima e molto prima di certi
passaggi. Io credo che la vera gravità, al di là della ricezione
degli avvisi che, ripeto, sono percorsi altri, è il fatto di aver
taciuto, per un motivo semplice: primo, perché è il segreto
dell'uovo di Colombo; secondo, perché comunque sia ci sono stati
dei passaggi molto importanti, come lo scarico del bilancio e
tornerò sul discorso bilancistico, che mi è molto caro e farò una
precisazione utile alla fine, in modo tale che ci chiariamo, perché
quest'aula ha bisogno di chiarezza e anche soprattutto chi sta
fuori di qua ha bisogno di chiarezza perché penso che la cosa
peggiore è il dubbio e tutti noi oggi abbiamo qui e fuori un sacco
di dubbi. Io credo che ci debbano dare delle spiegazioni comunque
sia, perché in commissione li abbiamo uditi, perché dei
provvedimenti amministrativi importanti sono stati presentati. Ne
va della credibilità non soltanto delle singole persone, ma anche
dei rappresentanti di un'istituzione, perché a me quello che oggi
preoccupa è questo, al di là, ripeto, delle colpe o no. Perché non
è stato detto? Perché non è stata data contezza di questo
passaggio? Lo dico anche nei confronti dei colleghi del Governo
della maggioranza. Lo sapevate? Non lo sapevate? Io credo che
questo sia molto grave, al di là, ripeto, di tutto. Non sto facendo
un processo nessuno. Sto facendo un ragionamento politico perché
altrimenti, quando ci sono accuse di metodo, di vecchia politica,
di dubbio, sono queste situazioni, sono queste azioni che ci
dimostrano purtroppo... e che confermano queste preoccupazioni.
Come sapete, il discorso bilancistico mi sta particolarmente a
cuore un po' per professione, un po' per passione e un po' perché è
il vero cuore amministrativo di quest'aula. Io credo sia corretto
dare continuità all'amministrazione, non metterla in
difficoltà.
Voi capite che io oggi ho un dubbio più di qualsiasi altro,
perché comunque sia quello che è avvenuto, quello che si è letto -
ripeto, che dovrà essere verificato, dovrà essere ovviamente
analizzato e vagliato dagli organi competenti - pone giustamente un
dubbio, come anche ha già detto il collega Ferrero: come ci
possiamo sedere e partire da quel progetto di bilancio? Abbiamo
però la necessità, perché la data è quella che è, di trovare una
soluzione e dobbiamo trovare una soluzione, ma una soluzione rapida
e che soprattutto deve tenere conto di un ulteriore elemento: quale
sarà la disponibilità degli estensori di questo bilancio, quale
sarà la disponibilità da parte della maggioranza a poter trovarsi e
arrivare a definire dei cambiamenti importanti o dei controlli
necessari o degli approfondimenti che possono fugare questi dubbi?
È una domanda, perché mi aspetto una risposta ed è fondamentale per
il bene di questa regione.
Detto questo, ogni bilancio si chiude con un voto e anche ogni
bilancio politico si chiude con un voto. È vero, qualche collega lo
ha detto, il voto non risolve tutto e ne sono pienamente
consapevole per un motivo semplice: non potremo mai dire che non ci
sono o non ci saranno delle vere infiltrazioni di qualsiasi tipo
nella gestione del consenso. Purtroppo, la carne umana è debole,
purtroppo qualsiasi sistema può essere inficiato, poi sta ad ognuno
di noi e sta ad ognuno degli elettori perché, attenzione, anche chi
vende il suo voto deve farsi un grosso esame di coscienza perché
sicuramente chi compra ha una colpa, ma chi vende ancora di più.
Questo deve farci pensare perché, ripeto, ogni bilancio si chiude
con un voto. Qui ci dovrà essere eventualmente un voto per
garantire una continuità amministrativa, ripeto: io ho fatto una
domanda e mi aspetto una risposta e soprattutto mi aspetto la
definizione di un percorso che ci permetta... o, meglio, permetta a
chi è fuori e ha tanti dubbi di ridire la sua. Io voglio chiarire
in quest'aula, a scanso di equivoci, che io purtroppo non penso che
ci siano soluzioni migliori, perché in politica non si sceglie mai
l'ottimo ma sempre il meno peggio o il possibile... io temo che,
per rispetto di questa istituzione e soprattutto guardando verso
Roma perché siamo autonomi, dobbiamo restare autonomi, dobbiamo
salvaguardare la nostra autonomia e la dobbiamo difendere in
qualsiasi modo, l'unico modo per difendere seriamente la nostra
autonomia, essendoci un dubbio e non essendoci delle convergenze
possibili in questo momento - o almeno io non le vedo -, sia,
garantendo una continuità amministrativa e salvaguardando
l'amministrazione, ridare quanto prima la parola ai Valdostani.
Dopo ovviamente, si sa, si vedrà quello che succederà, perché
sicuramente, come mi ha ricordato un collega prima, in queste
situazioni
on doit garder la tête froide
in tutti i sensi e
bisogna essere molto consci che questa non è la migliore soluzione,
forse è il meno peggio... Dobbiamo identificare un percorso e per
un momento dobbiamo seppellire tutte le asce di guerra per il bene
di questa regione per trovare una soluzione a livello
amministrativo sul bilancio e per garantire di arrivare a dare la
parola ai Valdostani non tralasciando delle pessime eredità.
Dobbiamo chiudere un percorso che permetta a tutti di poter stare
tranquilli perché comunque gli uffici e la Regione devono poter
lavorare, perché il momento, ricordiamocelo, non è assolutamente
facile e non dobbiamo dirlo soltanto come retorica. Poi a fare il
pessimista io sono il primo e mi trovo benissimo, ma in realtà è
così, perché sappiamo che ci sono anche degli appuntamenti
importanti, perché sappiamo che gli Enti locali e la nostra USL
devono andare avanti, devono poter lavorare. Noi dobbiamo essere
consci che tutto non inizia e non finisce in quest'aula, dobbiamo
ricordarci di quello che c'è fuori e dobbiamo anche ricordarcelo
quando magari frequentiamo qualche personaggio, poi può capitare a
tutti, per carità di Dio, io sono il primo che mette le mani avanti
e che è garantista, però, mannaggia, io qualche dubbio me lo pongo,
altri non lo so.
Sicuramente la 'ndrangheta oggi non è decapitata, come altre
organizzazioni, si chiamasse in qualsiasi modo, non sono
decapitate. Penso che sia corretto e doveroso che in ognuno di noi,
già magari in tenera età, si instilli il senso della legalità e
della logica del buon padre di famiglia, che ci dovrebbe evitare
tutta una serie di questioni. Io temo che spesso, magari quando si
arriva a certi livelli, magari quando si siede in questi scranni,
si perda un po' il senso della misura perché, ripeto, siamo umani,
purtroppo capita e la paura magari della non riconferma o la
necessità di un maggior consenso portano a fare delle scelte, ma
questo va nella coscienza di ognuno di noi e va nella coscienza
degli elettori che sceglieranno chi vogliono confermare e chi no.
Non sta a noi fare dei giudizi, saranno gli elettori e sarà la
giustizia a darli.
Quello che oggi penso è che quel presunto nuovo percorso è
terminato, è anche terminato malamente. Ripeto: mi spiace davvero
che chi lo aveva detto con tanto vigore non sia stato qua, ma lo
dico per lui, non lo dico assolutamente in vena polemica, perché,
quando si inizia qualcosa, bisogna avere il coraggio di terminarlo
e soprattutto bisogna avere il coraggio di guardare negli occhi
quelli con cui magari si ha avuto anche degli scontri, anche forti,
ma verso cui, mi spiace dirlo, non si è stati infine corretti.
Questo fatto che non ci è stato detto della ricezione di questi
avvisi è una cosa brutta, perché nasconde un dubbio, un perché;
perché? Lo so, è una domanda a cui probabilmente non riceverò
risposta, ma è una domanda fondamentale perché altrimenti non
giustifica il comportamento e non giustifica soprattutto quello che
è avvenuto e instilla il dubbio e la cosa peggiore è avere un
dubbio di questo tipo, come il dubbio sul bilancio, perché è
lecito, lecitissimo, perché altrimenti avremmo potuto fare tutte
altre considerazioni. Quello che io vi chiedo è una risposta alla
domanda che ho fatto. Quello che io vi chiedo è di
garder la
tête froide
e trovare un percorso che ci consenta di
salvaguardare l'istituzione e ci consenta di chiedere ai nostri
azionisti che cosa ne pensano e qualche soluzione... lo dico
ovviamente per deformazione professionale visto che parliamo di
bilancio, anche perché gli azionisti hanno un giudizio spesso che
si basa sui risultati portati a casa. Oggi non abbiamo dei grandi
risultati da portare e dobbiamo anche delle scuse tutti quanti,
perché purtroppo rappresentiamo, purtroppo o per fortuna,
un'istituzione. Prima di tutto quindi dobbiamo delle scuse e poi
dopo dovremmo trovare delle soluzioni, ma questa è un'altra pagina
che andrà scritta da domani.
Presidente -
Ha chiesto la parola la collega Russo.
Russo (M5S)
- Vorrei iniziare il mio intervento dicendo:
"ve lo avevamo detto". Già nella campagna elettorale delle
regionali del 2013 e poi in quella delle comunali di Aosta del 2015
il Movimento Cinque Stelle comunicava con determinazione ai suoi
cittadini che erano presenti infiltrazioni mafiose nelle nostre
istituzioni, che vi erano contatti continui e strutturati tra i
politici e i mafiosi presenti nella nostra isola felice, in realtà
in pochi ci hanno creduto e le altre forze politiche ci hanno
deriso. Per le organizzazioni mafiose infiltrarsi anche tramite il
controllo del voto, ma non solo, nelle istituzioni significa non
soltanto rafforzare il proprio potere politico ed economico ma
anche imporre la propria autorità sul territorio, acquisire
prestigio e condurre traffici illeciti mediante i canali leciti: le
nostre istituzioni appunto. È ovvio che tale atteggiamento si
rifletta sull'intera macchina politica che i mafiosi vogliono
invadere e conquistare. Viene sottratta la sovranità agli elettori,
non vengono garantiti il rispetto dei principi costituzionali, il
diritto al voto, il buon andamento e la trasparenza amministrativa
che l'infiltrazione mafiosa vuole comprimere con tutte le sue
forze.
Relativamente alla vicenda di cui stiamo parlando oggi, per cui,
secondo i magistrati, in occasione delle elezioni del maggio 2018,
la cellula mafiosa locale avrebbe sostenuto i candidati di tutti i
principali partiti autonomisti, creando un debito di riconoscenza e
cercando di avere un maggior numero di Consiglieri fedeli nel
Consesso regionale, vorrei mettere in evidenza in particolare tre
aspetti per me sostanziali: il primo, che cos'è il voto di scambio?
Noi lo sappiamo che cos'è la corruzione elettorale: un patto fra
l'elettore e il candidato in funzione del voto e finalizzata a una
specifica premessa: il posto di lavoro, dei soldi, un'altra
attività, tale da interferire nella libera manifestazione del voto
da parte degli elettori, ma abbiamo diversi tipi di voti di
scambio: quello più semplice, legato a un più generale ricatto
occupazionale, da quando esistono leggi che permettono contratti di
lavoro flessibili, chi ha il potere di offrire lavoro, cioè gli
imprenditori e i politici che vogliono confermare loro mandato,
prima delle elezioni assumono o promettono di farlo a un certo
numero di persone con contratti precari così da forzarli al voto
per loro in cambio della conferma del lavoro; poi abbiamo altre
forme più strutturate di voto di scambio, ma comunque efficaci. Nel
corso delle consultazioni elettorali gli ambienti mafiosi
esercitano un'influenza su una parte della popolazione per far
confluire i voti su una determinata forza politica che favorirà lo
sviluppo delle attività imprenditoriali della mafia con leggi ad
hoc o con la concessione di appalti per la costruzione, per
esempio, di opere pubbliche.
Secondo punto: quali effetti ha il voto di scambio sulla nostra
regione? Più che sulle situazioni dei singoli colleghi, io metterei
l'accento sul livello sistemico e sistematico di vicinanze e
collusione tra la 'ndrangheta e i politici valdostani nella nostra
istituzione e anche in altre. Questo comporta che un gran numero di
cittadini siano coinvolti in questo circolo vizioso. Chi di noi,
penso tutti, non ha sentito le frasi: "cosa vuoi che sia, lo fanno
tutti", "se non fai così, non puoi fare niente", "se non faccio
così, non lavoro più", "in fondo non ho ucciso mica nessuno?".
L'accettare e lo scendere a compromessi con il potere in giacca e
cravatta, oltre a renderci schiavi, ci rende complici. Il sistema
clientelare è un cancro silente invisibile che miete vittime non
solo ora, ma è l'assassino perfetto del futuro dei nostri posteri,
il paradosso è che chi dovrebbe avere e dare le visioni del futuro
lo consuma nel presente.
Il terzo punto, che è già stato ripetuto da tutti i miei
colleghi, ma lo voglio ripetere anch'io, è l'arroganza, la
chiamerei quasi tracotanza, che è un misto tra arroganza e
presunzione, dei colleghi che non ci hanno comunicato dell'avviso
di garanzia ricevuto diverse settimane fa. Egomnia vuol dire "io ho
tutto", "sono tutto" e non è una definizione, secondo me, che vale
solo per la locale, vale anche per i colleghi Consiglieri che
credono di avere tutto, di potere tutto e quindi di poter anche
tranquillamente tacere ai colleghi e cittadini valdostani degli
avvisi di garanzia. Sono rimasti in carica nei rispettivi ruoli e
hanno continuato ad amministrare e restare ai loro posti,
presentandosi in Giunta e in Consiglio come se nulla fosse
accaduto. Ecco, colleghi, avete violato il primo dovere di un
amministratore nei confronti dell'elettore: l'onestà e la
trasparenza, constatazione che nel caso ovviamente del Presidente
della Regione, che è anche Prefetto, assume contorni ancora più
inquietanti.
Concludo dicendo che il futuro ci dirà se dalle ipotesi a carico
dei colleghi coinvolti di scambio politico mafioso nascerà un
processo e quale sarà la sentenza, ma comunque non abbiamo bisogno
dei processi per condannare fermamente i comportamenti dei
rappresentanti delle istituzioni che hanno cercato un contatto e
forse voti tramite persone vicine alla 'ndrangheta. Le istituzioni
per arginare questi altri reati, tra cui la corruzione, devono
strutturarsi per garantire efficienti sistemi di controllo
sull'operato degli uffici e degli amministratori, ma tutto deve
essere accompagnato da un contributo concreto e diretto di tipo
culturale, volto soprattutto a sensibilizzare la collettività alla
legalità e alla giustizia e ai vantaggi di queste, ce ne siamo
dimenticati dei vantaggi della legalità e della giustizia... La
criminalità organizzata priva la persona della propria identità
facendo in modo che sia completamente asservita alla realizzazione
di interessi aventi fonte illecita. Si rivela allora necessaria
un'operazione di informazione in modo da rendere tutti consapevoli
delle conseguenze negative derivanti dall'asservimento di ognuno di
noi.
Siamo soddisfatti come Movimento Cinque Stelle del fatto che i
Consiglieri regionali indagati si siano dimessi dal ruolo di
Consiglieri. La situazione della nostra Regione è all'attenzione,
per il tramite della nostra deputata Elisa Tripodi, alla
Commissione antimafia e al Ministero degli interni, dato che sono
presenti rilevanti elementi su collegamenti diretti o indiretti
degli Amministratori locali con la criminalità organizzata e su
forme di condizionamento degli Amministratori stessi, che
compromettono la libera determinazione del Consiglio regionale. Lo
avete letto oggi, siamo all'attenzione dei
media
nazionali
da un po' di giorni e anche dei
media
internazionali. Merita
che quanto sta accadendo venga affrontato con il più alto e ampio
senso di responsabilità che ognuno di noi può trovare in sé stesso,
evitando il più possibile
spot
elettorali e l'eccessiva
semplificazione.
Presidente -
La parola alla collega Pulz.
Pulz (ADU VDA)
- Il voto di scambio è a tutti gli effetti
una forma di prostituzione, una prostituzione di lusso certo, che
ben poco o nulla ha a che fare con la prostituzione in senso
classico, quella esercitata troppo spesso da povere donne sfruttate
anche sulle strade della Valle d'Aosta da criminali senza scrupoli
e clienti con problemi sessuali e non solo. Qui ora parliamo di una
forma di prostituzione che può facilmente attecchire in politica se
il politico non ha un suo rigore deontologico personale e se il suo
partito o movimento non lo supporta abbastanza, magari
in
primis
non selezionandolo come candidato idoneo a concorrere in
campagna elettorale, oppure dopo che è entrato nelle istituzioni
non lasciandolo mai solo ad affrontare i marosi della vita
politica, soprattutto laddove gli incarichi sono prestigiosi e ci
sono grosse cifre da gestire e opportunità da controllare. Il
fenomeno della prostituzione in politica, soprattutto maschile
visto che la politica è ancora dominata dal maschio - e ci sono
pure donne che lo trovano normale... - andrebbe, secondo me,
approfondito maggiormente.
Nell'ultima audizione in I Commissione, in vista
dell'istituzione di un osservatorio sul crimine organizzato, il
nuovo questore, Ivo Morelli, sottolineando che dove ci sono
investimenti ci si muove su un terreno appetibile e quindi
avvicinabile, dopo aver richiamato le parole d'ordine per gli
appalti e l'affidamento dei lavori, che sono massima trasparenza e
massima pubblicità, ha sottolineato la deontologia del politico
facendo l'esempio, peraltro già richiamato, che non è opportuno
andare a pranzo o a cena con chi poi deve fare quel lavoro, anche
se andarci non significa di per sé comportarsi in maniera illegale.
Noi crediamo che gran parte del problema degli ambigui e
consolidati rapporti tra 'ndrangheta e politica nella nostra
piccola comunità scaturisca proprio da qua. Ci sono comportamenti
inopportuni da evitare e i politici non possono non avere la
capacità di leggerli, non possono far finta di non sapere e di non
conoscere certi ambienti e occorre saper rinunciare a qualsiasi
pressione e non farsi prendere dalla riconoscenza verso qualcuno.
Al centro di tutta questa questione sta - lo credo profondamente -
la libertà del cittadino e quindi anche la libertà del politico,
che è innanzitutto un cittadino, libertà che viene espressa
in
primis
attraverso il voto; libertà a cui il politico dovrebbe
sapersi avvicinare in punta di piedi, libertà che per me è un
valore assoluto ed è per questo che le notizie degli ultimi giorni
sul possibile voto di scambio - che chiaramente andranno smentite o
confermate come reati da un processo che spetta a dei giudici e non
certo a noi colleghi, che infatti ci muoviamo in questa vicenda con
grandissimo imbarazzo -, quelle notizie mi hanno personalmente
gettato nello sconforto e nel totale disorientamento proprio perché
toccano il tema a me più caro: la libertà. Sarò estremista, come
più volte mi è stato rimproverato anche in quest'aula, ma io ho
sempre nutrito un odio profondo nei confronti di chi si è permesso
di chiedermi il voto, mettendomi anche in mano quegli orribili
santini con l'elenco dei numeri da votare e poi osando persino
chiedermi, in ragione del mancato voto delle elezioni, mi è
successo anche questo. Lo reputo un attacco alla mia capacità di
scelta, alla mia intelligenza, cioè appunto alla mia libertà. Per
coerenza, quando mi sono poi trovata io in campagna elettorale, il
voto non l'ho chiesto a nessuno, nemmeno alle mie più care amiche e
la riflessione è stata: chi mi stima mi voterà se lo vorrà, senza
che ci sia bisogno di chiederlo. Più volte ho detto e lo ripeto che
il voto è come un bacio: un bacio non lo chiedi, al massimo lo
ricevi spontaneamente, ecco, io ho ricevuto a maggio dell'anno
scorso 731 baci, senza chiedere nulla a nessuno, per me è questa
l'elezione, se mi trovate ingenua, non mi importa, preferisco la
mia ingenuità a certi volponi della politica. La scelta libera
delle persone, che credo mi possa rappresentare meglio... questo
significa votare. Sono certa che se mi ricandiderò, se, continuerò
a non chiedere a nessuno il voto e se la gente, dopo questa
esperienza di politica attiva da cui sono certa che non mi
riprenderò mai più, deciderà che non sono stata all'altezza del
compito, io me ne tornerò tranquillamente al mio lavoro di
insegnante perché non ce lo ordina nessuno, non ce lo ordina il
medico di occupare queste poltrone e nemmeno di fare politica senza
avere un altro lavoro fuori di qui. Noi tutti possiamo fare
politica solo se la gente ritiene che abbiamo degli strumenti
validi, culturali innanzitutto, e poi la capacità indispensabile di
distinguere il bene dal male, strumenti validi per potercene
occupare se ne siamo degni e se ne siamo capaci.
Il voto di scambio è l'esatto opposto del mio credo, è qualcosa
di vergognoso e di indegno perché risponde all'idea che essere
letto sia un diritto, costi quel che costi, e che quindi ogni mezzo
sia valido per ottenere il fine di prendere tanti voti pur di
mantenere il mio centro di potere. Questa di fatto è la
degenerazione della politica, che dovrebbe essere portata avanti
dai migliori, come diceva Aristotele, e non dai peggiori, ma che
soddisfazione c'è poi a essere letti con voti non liberi, che
rientrano nella dinamica
do ut des
dello scambio di favore?
È come prendere 10 a scuola dopo essersi fatti passare il compito
in classe in cambio di 10 euro. Noi questa ombra nera dello scambio
di favori che ora si è allungata tragicamente sulla classe politica
valdostana l'avevamo vista avvicinarsi e incombere, tanto da
decidere di scendere nell'arena e lottare in prima persona per
allontanarla. La giustizia certo farà il suo corso e ci vorrà
tempo, ma va anche detto che non tutto ciò che è reato è corretto
dal punto di vista etico. Spostare pacchetti di voto per non
perdere il potere è etico? Ciò che mi imbarazza in tutta questa
vicenda - e sono contenta che l'abbiano detto già in tanti - è la
presunzione di poter venire in Consiglio e nelle commissioni come
se nulla fosse accaduto, come se chi siede su queste poltrone fosse
l'unto del Signore o l'intoccabile del popolo. Significa che siete
in grado di nascondere a noi tutti, alla cittadinanza e
probabilmente anche a voi stessi la verità. Altro che trasparenza,
altro che dialogo con cui è stato presentato il nuovo Governo un
anno esatto fa! Ha detto bene la collega Russo: Egomnia è la
definizione più giusta per questa indagine, "ho diritto ad avere
tutto per me", "tutte le cose per me". Questa situazione surreale
che stiamo vivendo sembra persino quasi normale amministrazione, ma
ci rendiamo conto che adesso, comunque vada, ci aspettano altri
mesi di stallo politico con tutte le iniziative in arretrato su
lavoro, sanità e trasporti per citare le problematiche più urgenti?
Con tutti i lavori delle commissioni, che sono sempre
congestionate, con tutte le leggi importanti, come la legge 6, la
legge sull'omofobia ferme. Più di una volta mi sono ritrovata a
riflettere sul fatto che i lavori qui procedono in maniera troppo
lenta e inefficace e adesso che sarà? L'unico aspetto che ci
consola, se posso permettermi, è che nessuna riforma di sistema
sarà possibile con un Consiglio così delegittimato, tantomeno
quella iper presidenzialista dei colleghi Bertin e Minelli, che
rivela prima di svilupparsi tutta la sua pericolosa inconsistenza
dopo, tra l'altro, il danno della legge elettorale con preferenza
unica, un bel vantaggio per i vecchi volponi della politica che
perdono il pelo ma non il vizio.
Mai come adesso, sotto la lente di Geenna, è apparsa
contraddittoria questa concentrazione dei poteri nelle mani di una
sola persona. Trovo sconcertante sentire ripetere gli autonomisti,
come un mantra, che la figura del Presidente con funzioni
prefettizie è una peculiarità del nostro sistema a Statuto speciale
e quindi va mantenuta nei secoli dei secoli. Il nostro Statuto ha
superato i 70 anni e la situazione storica è completamente
cambiata. Bisogna avere oggi il coraggio di rivedere questa
concentrazione di poteri, mai così inopportuna come ora che abbiamo
infiltrazioni mafiose nella massima istituzione regionale.
D'altronde da oltre tre secoli si è sviluppata una riflessione
filosofica essenziale, a cominciare da Locke per continuare con
Montesquieu, però questa riflessione in Valle d'Aosta non è ancora
arrivata perché siamo speciali e riguarda l'assoluta necessità di
separare i poteri, perché si possano controllare a vicenda e nei
cosiddetti "secoli bui" del Medioevo nei Comuni i consoli stavano
in carica un anno, al massimo due, per non rischiare di mettere
radici e coloro che detenevano il potere spesso non appartenevano
alla stessa comunità cittadina appunto per evitare qualsiasi tipo
di intrallazzo.
Noi con gli autonomisti che esaltano il nobile Statuto speciale,
ma poi fanno inciuci di nascosto, non abbiamo accettato di scendere
a patti e abbiamo invece assistito al tentativo di molte forze, che
si definiscono progressiste, di scendere a compromessi con quel
mondo e anche di recente abbiamo ricevuto critiche pesanti da parte
di vecchi e nuovi esponenti di queste forze progressiste ex amiche
di isolazionismo, quando non anche di collateralismo con la Lega
per il solo fatto di aver detto: "no" convintamente a questa
maggioranza impresentabile. Ora siamo tutti al momento del
redde
rationem
ed è un vero peccato che per arrivarci ci sia voluta
la Magistratura. Chi ha ancora la volontà di costruire
un'alternativa democratica e autenticamente di sinistra deve farlo
lontano dai vecchi guru della politica e rivolgendosi direttamente
ai tanti elettori, o anche non elettori, sconvolti e disorientati,
che consapevoli nel profondo del pericolo Lega sono desiderosi di
un recupero dei valori dell'antifascismo e dell'antirazzismo. Per
andare in quella direzione, però servono ora diversi atti di
responsabilità, le dimissioni da Consiglieri sono avvenute, però
forse si sarebbe potuto aspettare per evitare l'esercizio
provvisorio, l'approvazione del bilancio, la discussione e
l'approvazione da parte di chi ha fatto quel bilancio e da parte di
chi ha permesso a questo Governo, già infiltrato dei voti mafiosi,
di continuare a stare in piedi su una stampella, della serie:
"avete voluto la bicicletta, magari elettrica, adesso pedalate,
approvate il vostro bilancio senza provare a fare il filo agli uni
e agli altri, almeno non a noi, che comunque voteremo contro e
voteremo contro a ragion veduta". Questo bilancio però va approvato
e va approvato adesso, anche se non è perfetto, perché non possiamo
abbandonare a loro stessi 74 Comuni e non possiamo non pensare che
a maggio ci saranno le elezioni amministrative, i Comuni sono le
istituzioni più vicine ai cittadini...
Dalle ore 16:31 assume la presidenza il vicepresidente
Distort.
Distort (Presidente) -
Colleghi, chiedo silenzio in
aula.
... e qui abbiamo il preciso dovere di occuparci di loro in
questo momento di grande disorientamento e, come ha detto il
collega, anche di grande tristezza collettiva, di cui qualcuno, non
noi, dovrà scusarsi crediamo. In più dopo il bilancio il terzo atto
che dobbiamo fare tutti noi, e che noi di ADU eravamo disposti a
fare già il 23 gennaio scorso, quindi è inutile che continuate a
chiederci qual è la nostra posizione... noi l'avevamo detto
chiaramente allora: bisogna rassegnare tutti le dimissioni e andare
al voto per rispetto dell'istituzione che rappresentiamo e del suo
alto valore, che non può sopportare questo sospetto, più che un
sospetto, di infiltrazioni mafiose. L'intento è quello di
riattivare le dinamiche democratiche e rimettere il mandato nelle
mani della cittadinanza, sperando di cuore che siano mani pulite e
degne. Se poi davvero i cittadini valdostani crederanno che la Lega
sia il vero cambiamento e che l'uomo forte sia Salvini, che viene
infatti in Valle come uno sciacallo - ma noi agli sciacalli
preferiamo il lupo -in questo momento di rabbia collettiva con il
suo
staff
di indagati per i 49 milioni di euro che verranno
restituiti, lo sappiamo, in 80 anni, indagine che coinvolge anche
Bruno Galli, nominato dalla Giunta Spelgatti...
Presidente -
Collega, le chiedo di attenersi al tema. La
discussione è relativa alla situazione politica in Valle, prego,
prosegua.
... certo, concludo subito... infatti questa è la situazione
politica e allora facciamo riferimento a questo Consigliere,
all'Università della Valle d'Aosta, questa è la dimostrazione...
Posso prendere i minuti successivi?
Presidente -
Ha facoltà di prendere gli altri 5 minuti.
Chiedo silenzio in aula. Prosegua collega.
... a dimostrazione che il cambiamento leghista è sistemare nei
posti apicali gli amici, esattamente come hanno fatto gli
autonomisti nei precedenti 40 anni. Ecco, se i Valdostani
decideranno in questa direzione, se ne assumeranno le loro
responsabilità rispetto a questa imbarazzante storia e qui vorrei
salvare però le singole persone perché, come diceva l'amico
Aggravi, su ogni poltrona qui dentro c'è, ben prima che un
politico, una persona, con tutti i suoi meriti e i suoi limiti;
persone che però nel caso della Lega hanno scelto di salire sul
carro del vincitore e questo dal mio punto di vista - ognuno ha il
suo e credo che dobbiamo rispettarci in questo, però io esprimo il
mio - non può che essere motivo di grande dispiacere. Se comunque
le prossime elezioni decideranno in questa direzione e spopolerà
questo pensiero che è l'opposto del mio, io sarò contenta di
tornare al mio lavoro e di continuare a coltivare un pensiero
marginale, che un giorno magari, quando la gente avrà ritrovato il
senno, perché prima o poi, come Astolfo sulla luna, questo senno
tornerà, allora magari quel pensiero potrà anche non appartenere
più solo a piccole nicchie di minoranza. Nel frattempo tornerò a
spiegare ai miei alunni ispirandomi a Platone, che anche lui era
delusissimo dalla politica attiva, che politica significa lavorare
per il bene comune e che a quella politica dovremmo tornare ad
abbeverarci perché non è vero che la politica è cosa sporca, che la
politica sono intrallazzi, inciuci di basso livello, che significa,
scusate la licenza poetica, mettere le mani nella merda. Può
esistere una politica pulita, fatta di ideali e di obiettivi
concreti, può esistere una politica libera se lo vogliono i
politici e se cittadini si decidono a votare quelli che lo vogliono
e non quelli che possono piazzare i loro figli e nipoti e far loro
qualche favore personale. Qui tutta la comunità è chiamata a una
seria riflessione, perché non è certo solo la 'ndrangheta ad avere
eletto l'attuale Consiglio e tutti quelli che hanno contribuito
alla
débâcle
di questa Regione autonoma. Se quelle scelte
disfattiste troveranno nei cittadini orecchie pronte, io veramente
credo che sarà il momento di lasciare questa politica perché siamo
di fronte a una visione miope e senza respiro che infatti ora ci
lascia tutti quanti senza ossigeno, i favoriti e anche i non
favoriti, perché siamo tutti sulla stessa barca, che ora fa acqua
da tutte le parti.
Concludo con dicendo che per questo Natale e soprattutto per
l'anno che verrà, ADU VDA augura alla Valle d'Aosta una sola cosa:
di uscire dalla schiavitù a cui l'ha ridotta un clientelismo
diffuso che ha illuso questa Regione che fare l'interesse di pochi
significa fare l'interesse della collettività. Auguriamo alla
comunità valdostana di rialzare la testa e anche la schiena, di
ritrovare la sua dignità e nuove energie, magari quella di Piazza
Deffeyes dalle 18:00 di stasera, che vuole esprimere tutta
l'indignazione che ci abita dentro tutti quanti, magari la piazza
dei ragazzi, dei
Fridaysforfuture
e delle sardine che
leggono la Costituzione, così spesso sconosciuta e calpestata. ADU
VDA si mette al servizio di quest'onda di speranza, con la voglia
di creare ponti e alleanze ma solo se credibili ed efficaci.
Abbiamo la consapevolezza di essere un piccolo granello di sabbia
che può però inceppare un meccanismo arrugginito, di essere una
piccola goccia nell'oceano ma una goccia limpida.
Presidente -
Ha chiesto la parola il collega Luboz.
Luboz (LEGA VDA)
- À vrai dire j'avais préparé cette
intervention pour le dix du mois de juillet passé, soit au
lendemain de l'entrée en majorité du
duo
Bertin-Minelli
conduit en laisse par leur guide de la Basse Vallée. Hélas, on n'a
pas eu d'occasion pour l'exposer à cette date-là, mais il se
présente aujourd'hui l'opportunité; d'ailleurs, il ne fallait pas
une grande imagination que tôt ou tard des problèmes seraient
survenus à bouleverser la "minojorité" Fosson-Riccarand. Je m'étais
demandé au 10 juillet quand et comment serait-elle terminée cette
nuit valdôtaine habitée par les revenants dont nous n'avions aucune
nostalgie. Quatre mois se sont écoulés de ce début juillet et nous
en sommes aujourd'hui là, de la situation déjà sombre que je
voulais illustrer ces jours-là nous sommes précipités dans un
gouffre duquel nous aurons grande difficulté à remonter. À l'époque
j'avais pensé de donner comme titre à cette intervention:
"alchimie-chromatique", quelque temps après, le 10 juillet, même à
niveau national, il est vrai, cela aurait été particulièrement
indiqué: dal
gialloverde
nous étions passés al
giallorosso
.
J'omettrais l'aspect national déjà largement discuté et
j'aborderais le discours régional, même si cela a été largement
dépassé par les événements de ces derniers jours, mais pourquoi
alchimie-chromatique? Malheureusement depuis quelques années, en
parcourant nos villages, nos communes et nos hameaux, nous voyons
souvent des drapeaux fanés ou même déchirés. Personnellement que le
tricolore
soit un peu pâle, ma ferveur patriotique étant
bien connue, je suis conduit oui par le scepticisme et la
perplexité, mais, tout en respectant le drapeau, je ne m'indigne
certainement pas trop. Une autre sensation se manifeste quand je
vois le rouge et noir abîmé ou dans des couleurs renversées comme
il paraissait à une certaine époque dans le salon Maria Ida Viglino
ci-dessous presque au mépris ou du moins dans la négligence totale
et l'insouciance à l'égard de symboles importants. Quoi qu'il en
soit, au-delà que les couleurs des bannières et des symboles soient
véritablement ternes, le problème au niveau de la Vallée d'Aoste
est que le rouge et le noir dans les cœurs, dans
les principes, dans l'idéologie, dans le sentiment commun, dans le
sens d'appartenance à une communauté, dans le respect des relations
institutionnelles, des lois, de l'incorruptibilité, de l'honnêteté,
dans l'utilisation de nos langues, dans la dénomination de notre
Région "la Val d'Aosta", comme répétait souvent notre ancien
Président, et bien ces couleurs ont du tout disparu, vous avez jeté
la Vallée d'Aoste dans les déchets les plus pourris. Le rouge et
noir du Conseil de la Vallée, centre de représentation d'une
communauté, milieu où devraient être abordés et résolus les
problèmes des valdôtains est maintenant dégradé par les soupçons ou
même les certitudes des accords 'ndranghetistes... et jusqu'à la
semaine passée aussi obligé d'accepter un dictat imposé par une
restreinte minorité pour la réciproque survie des uns et des
autres. Comment ce rouge et noir a-t-il été réduit? Couleur symbole
de passion et de solennité dont nous étions fiers il y a quelques
décennies. Nous avons laissé évaporer ces valeurs et ces couleurs
partout, il faudra un jour qu'on analyse cela pour déterminer qui a
produit ce résultat concrètement ou du moins n'a rien fait pour
empêcher que cela se produise. Revenons un instant à ce début
juillet et au parcours par lequel les alchimistes politiques ont
prétendu vouloir faire revivre ces couleurs de manière totalement
extravagante.
A fine giugno effettivamente singolari e stravaganti stregoni e
fattucchiere dell'alchimia cromatica hanno pensato bene di
ravvivare questi due colori, però prendendoli separatamente e
conditi anche magari con un po' di arancio, così caro al collega
Bertin. Un rosso a dire il vero pallido, ben lontano da quello che
batte nel cuore della collega Pulz molto più coerente nella sua
condotta. Da una parte gli ideologi
post
sessantottini con
il loro guru hanno voluto rinvigorire, senza grandi risultati,
questo pallido rosso per dare nuovo slancio progressista a una
maggioranza ingessata, zoppa, senza bussola e non ultimo di cui
avevano fatto parte fino a poco tempo prima personaggi dai seri
problemi con la giustizia, oltre ad alchimie cromatiche, potremmo
dare un altro sottotitolo: "daltonismo civico". Tutte le battaglie
del collega Bertin, senza mai una vera e propria denuncia pubblica,
senza una vera azione consiliare, se non la legge sull'Osservatorio
contro la criminalità rincorsa da ben 7 anni, tutta la sua
pervicace volontà di combattere la malavita e le organizzazioni
criminali dov'era finita? È vero, ora, da quanto compare nelle
intercettazioni, appare un po' come vittima di questo sistema che
stava allargando la sua azione criminale sulla politica, ma non è
certo lui l'artefice della verità rivelata, anzi, ricordiamo che di
questo Governo in caduta libera il collega Bertin è stato uno dei
sostenitori determinante per una maggioranza eletta con il voto
decisivo di un Consigliere arrestato e ora ai domiciliari per
'ndrangheta e di un altro sospeso per effetto della legge Severino.
È stato triste veder dissolversi così la libertà intellettuale di
un collega che presupponevo potesse averla diversa, quella libertà
che se ce l'hai, puoi dire sempre quel che pensi e puoi dire quel
che pensi se non devi niente a nessuno, se non sei in soggezione
rispetto a nessuno, se non hai favori da restituire a nessuno,
quella libertà che fa in modo di non dover chiedere nulla e, se
qualcuno chiede a te, ti permette di dare sempre, se puoi, ma senza
chiedere nulla in cambio. Questa libertà ti renderà veramente
indipendente e l'indipendenza economica, intellettuale e politica
ti darà la libertà di fare ciò che desideri, di formarti il tuo
giudizio critico in maniera autonoma ed esprimere liberamente quel
che pensi. Pensavo che questi concetti appartenessero al collega
Bertin.
Veniamo un attimo anche all'altro colore, perché il rossonero è
composto anche dal nero. A inizio luglio, forse per riequilibrare
il baricentro che, secondo loro, si stava spostando un po' troppo a
sinistra, gli amanti del colore un po' più scuro hanno pensato bene
di sottolineare la visita ad Aosta di un Neoparlamentare di
Fratelli d'Italia, noto alla cronaca per la sua simpatia verso
movimenti di estrema destra, alcuni dei quali defunti da poco. È
così che si è formata la maggioranza anomala, inusuale, insolita,
difficile da spiegare per definirla con le stesse parole dell'ex
presidente Fosson, una maggioranza sorta da un inciucio,
assolutamente machiavellico, al solo scopo di allungare il brodo,
di onorare magari alcuni accordi non troppo immacolati, di tirare a
campare per non tirare le cuoia ma a tirare le cuoia ci siete
giunti comunque. L'atteggiamento machiavellico che vi ha
contraddistinto si dice di chi è ispirato da principi che esaltano
l'astuzia e la mancanza di ogni scrupolo nei rapporti politici e
sociali ed è proprio quello che è avvenuto; nessuno scrupolo,
nessun timore pur di salvare la poltrona che stava già a luglio
pericolosamente traballando. Ciò a cui abbiamo assistito, pur di
non permettere un ritorno alle urne allora, e che avrebbe forse
risparmiato queste giornate angoscianti e davvero dolorose per chi
ama la Valle d'Aosta, è proprio stato un comportamento
machiavellico delle forze politiche della fu neo maggioranza: molte
prese d'atto, nessun assenso politico convinto dalla base alla
manovra, addirittura ricordiamolo con un Assessore nominato con
riserva dalla sua base, considerevole riserva. Il Palazzo
sostanzialmente aveva chiuso le porte e si era barricato contro un
malcontento che cresceva, porte aperte soltanto ai
tutor
. Se
il machiavellismo può a volte portare a chi lo esercita un certo
successo o una parziale realizzazione dei propri progetti quando va
bene, esiste un altro principio fenomeno attraverso il quale si
definiscono certe evoluzioni politiche: quelle a nostro giudizio
messe in atto dai colleghi di Rete Civica e anche dall'ex
presidente Fosson e queste evoluzioni hanno sempre un esito
negativo e l'harakiri, quel suicidio praticato dai Samurai
giapponesi come espiazione di una colpa commessa o come mezzo per
sfuggire a una morte disonorevole. Ora, colleghi Minelli e Bertin,
non so quale colpa vi stiate infliggendo o se stiate sfuggendo a
una morte politica decretata dagli eventi. Mi pare piuttosto che
oramai vi stiate avviando verso un viale del tramonto e abbiate
cercato di farlo attraverso il canto del cigno rimasto però serrato
in gola e sempre ammesso che cigno sia mai stato il vostro
ispiratore.
Per quanto riguarda il viale del tramonto imboccato dall'ex
presidente Fosson, stanno emergendo infamanti e inquietanti fatti
di una tale gravità per i quali ci vorrà tempo, forze ed energie
per risollevarci. Non so se sia all'ascolto l'ex presidente, che
già il 10 dicembre scorso dimostrò tutta la sua inadeguatezza. Mi
sono riascoltato il suo discorso nell'illustrazione della mozione
di sfiducia costruttiva alla presidente Spelgatti, sarà pure stato
un
lapsus
- e tutti quanti possono verificarlo - alle ore
10:09 di quella seduta quando disse: "
ci siamo riuniti per un
senso di responsabilità in un momento di crisi istituzionale e di
urgenza. Abbiamo anche introdotto quella che è emersa in questi
mesi di discussione come una grande novità non solo per noi ma per
tutti i Valdostani: la novità è quella di riscoprire la necessità
di un nuovo accordo di tutti quelli che hanno alla base e al centro
del loro porco... percorso politico l'ideale dell'autonomia
".
Questo ha detto, pur con un
lapsus
, sarà freudiano ma le
parole erano queste, gli psicanalisti direbbero lapsus freudiano.
Io lo chiamo, alla luce di quanto sta emergendo e soprattutto dalle
sue dichiarazioni in conferenza stampa all'atto delle dimissioni,
quando affermò di aver saputo dall'inchiesta e dagli organi di
informazione, se tali notizie sono vere... lo chiamo menzogne. Solo
un mese dopo quel 10 dicembre, quando venne arrestato il collega
Sorbara, all'atto di un'iniziativa volta a censurare i metodi e gli
atteggiamenti lesivi della libertà di scelta degli elettori
valdostani, in sostanza a condannare ciò per cui ora il Presidente
e altri Consiglieri sono indagati, ribattendo a un'osservazione del
collega Vesan sulla maggioranza a 17, il nostro Presidente rispose
così: "
non facciamo campagna acquisti, il giorno che non saremo
più in maggioranza, andremo a casa tranquilli, non abbiamo
problemi. I numeri non sono sufficienti per governare? Ce ne
andiamo via il giorno dopo, non dopo 15 o 20 giorni di resistenza a
tutti i costi, glielo assicuro, glielo dico e sarò come la piaga
marcia
- che poi non so cosa voglia dire -
vi assicuro che è
così, non facciamo ricerca di voti, noi siamo qui solo per
dimostrare che si può fare bene, con i nostri limiti, ma
soprattutto il problema non è "voi" o "noi", il problema non è la
colpa di qualcuno, siamo noi tutti che dobbiamo fare qualcosa in
più
". "
Tutti noi
" diceva... tutti noi cosa? Vede, Signor
Presidente, ex Presidente,
il a bien de nobles et de belles
qualités le Valdôtain... mais quand il est pourri, il est pire que
les autres. On l'a vu patauger dans la boue comme un vil
pourceau...
". Non poteva essere più profetico il buon Chanoux
che mi auguro scompaia dalle parole di chi non è degno di essere
seduto in quest'Assise. Ex presidente Fosson e colleghi indagati,
dimessi o presenti, personalmente sono lontano miglia da questo
modo di far politica e agli opposti per metodi di ricerca del
consenso, ma quando simili fatti così gravi e inquietanti per
quanto sono pervasivi toccano qualcuno di noi Consiglieri, è tutta
l'istituzione che ne viene delegittimata e ci si sente impotenti
perché, pur sempre con animo garantista, siamo di fronte a un
fenomeno che non eravamo pronti a combattere anche se se ne
percepiva la presenza; sconcertati perché la fiducia, elemento
necessario per ogni rapporto tra persone e alla base del rapporto
tra elettori ed eletti, viene in modo ignobile e disonorevole
minata per abbietti e oscuri interessi; amareggiati perché altri
elementi, che non sono la capacità, il valore e la diplomazia,
alterano le scelte e le decisioni che dovrebbero essere prese in
rettitudine e libertà di coscienza. Come potremo e come dovremmo
ressurgir
, come ebbi già modo di dire quel 23 gennaio
scorso? Innanzitutto - e mi prendo qualche minuto supplementare -
condannando politicamente e senza appello quanto sta emergendo
dalle informazioni pervenute pubblicate. Come possiamo continuare a
programmare l'attività consiliare con chi promuove la propria
azione politica come fosse un ufficio di collocamento o con altri
che tessono accordi con la locale 'ndranghetista in cambio di
decine di voti? Dove siamo finiti? Dov'è quell'orgoglio autonomista
di cui andavamo fieri? Dove e cosa ne è rimasta della nostra
autonomia? Autonomia che dovrebbe essere innanzitutto condensata in
credibilità, responsabilità, serietà, coscienza ed è diventata
connivenza, corruzione, clientelismo. Presidente Rini, con dolore,
amarezza e tristezza infinita non so se non sia il caso di listare
a lutto la bandiera valdostana qui in Piazza Deffeyes. La Valle
d'Aosta...
Dalle ore 16:52 riassume la Presidenza la Presidente
Rini.
Rini (Presidente) -
Aggiungiamo in cinque minuti che le
restano, collega? Li vuole usare adesso?
... anche due soltanto. La Valle d'Aosta ha rischiato di perdere
la sua secolare autonomia in varie fasi della sua lunga storia, per
mezzo della dittatura 70 anni fa e rischia oggigiorno di perderla a
causa di coloro che avrebbero dovuto promuoverla e difenderla.
Les jours et les mois suivants nous diront ce qui en deviendra
de l'histoire de la Vallée d'Aoste et s'il faudra créer un tribunal
politique pour juger les responsables du possible délit de haute
trahison de notre petite patrie que nous ne cesserons pas d'aimer
malgré les traîtres et pour laquelle nous ne cesserons pas de
travailler avec engagement et enthousiasme.
Presidente -
La parola al collega Barocco.
Barocco (UV)
- Per prima solo una piccola annotazione:
vicepresidente Distort, non cada nelle provocazioni della
Consigliera dell'ADU. Penso che lei abbia la preparazione e
l'aplomb per non cadere in queste provocazioni.
Detto questo, io vorrei fare qualche cenno anche al valore delle
dimissioni degli uomini dell'Union Valdôtaine, hanno fatto un gesto
che oggi appare scontato ma penso che questo sia da mettere in
evidenza; non solo gli uomini dell'Union Valdôtaine ma gli uomini
di questa maggioranza. Ecco, io invece l'onore delle armi non lo
concedo al presidente Fosson, non è così che si fa. Torni a bordo,
mi verrebbe da dire, perché in questo momento penso che certe
decisioni, certi minuti, certi momenti che noi autonomisti viviamo
con grande pena debbano essere affrontati da uomini di montagna,
quindi mettendoci la faccia, la faccia politicamente. Non certo ci
vogliamo ergere a giudici, ma facciamo politica e quindi qualche
giudizio politico deve essere emesso, deve essere discusso, deve
essere condiviso e la sua assenza non ci permette di dibattere
serenamente su questo tema. Presidente, gli atti investigativi
risponderanno a tanti dubbi che oggi abbiamo: se lei sapeva, se era
stato convocato, se è andato, se non è andato. Questi sono dubbi
che ci rimangono e probabilmente, appunto, li leggeremo purtroppo
dagli atti del processo, perché, quando si è capo, bisogna
assumersene le responsabilità. Mi scusi, Signor Presidente, se sono
stato un po' rude, ma qualcuno queste cose le deve dire, non
possono passare inosservate. Tanti Valdostani domani ci
chiederanno:
ma péqué l'ie pa lé
[traduzione letterale dal
patois: ma perché non era lì?], non lo so e quindi questo mi ha
lasciato abbastanza perplesso. I discorsi sul garantismo, sul
rispetto dei ruoli, sulla divisione dei poteri... c'è sempre
qualcuno che ci fa delle lezioni di filosofia, poi però cade
nell'errore più banale di cercare di banalizzare le opinioni altrui
e di non rispettarle. Io penso che questo sia, anche da parte di
tutti noi, da mettere in evidenza.
Cosa dire? Mai avrei pensato di prendere la parola come
Capogruppo dell'Union Valdôtaine in questo frangente. Dire che in
questi ultimi giorni è stata scritta una pagina triste per la
nostra Regione è scontato ed è già sentito. Da qualunque parte si
prende questa vicenda lascia un senso di amarezza e di
frustrazione. Lo dico chiaramente, ben tenendo presente che nessun
giudizio sulle persone può e deve essere condiviso prima della
conclusione dell'iter giudiziario, che dirà se e come vi sono stati
o meno episodi di illegalità. Non abbiamo bisogno però di tribunali
speciali, se si crede nella giustizia, si crede nella giustizia.
Politicamente certo si debbono fare e trarre delle conclusioni. Il
problema, a mio avviso, però è quello che è balzato alle cronache
regionali e nazionali ma è anche un altro e risiede nella sfiducia
profonda verso il mondo politico che queste cose acuiscono ancora
maggiormente. Anche oggi i Valdostani cosa provano?
Comprégnèn
pamì ren
[traduzione letterale dal patois: non capiamo più
niente], e fiducia nell'istituzione, nella nostra autonomia penso
che sia il compito che dobbiamo darci da adesso in poi. Io non ho
vissuto tante traversie dei Governi che si sono succeduti, li ho
vissuti fuori, ma ho ben presente gli sguardi di questi giorni e i
discorsi di chi mi ha avvicinato: "Jean, qui è tutto da cambiare",
"Jean, ma cosa sta succedendo?", "Jean, non ne veniamo fuori". No,
io ho ancora fiducia che le intelligenze, gli uomini e le donne
della nostra autonomia abbiano le risorse per venirne fuori. Sono
frasi generalmente semplici, dirette, frutto di tante
considerazioni sulle cose che sono capitate in questi ultimi anni e
in questi ultimi mesi e non solo nel nostro Consiglio regionale ma
diciamo nella vita politica nazionale, però in Valle d'Aosta ancora
maggiormente. Li capisco tutti questi Valdostani, capisco i giovani
e la loro delusione, il loro distacco. Capisco soprattutto gli
anziani che non ritrovano più nella politica di oggi i valori che
hanno reso forte l'autonomia della nostra Valle. Oggi non riesco a
trovare le parole per rilanciare una visione positiva della
politica e trovo difficile di avere la forza per trovare spazi di
risalita e di speranza, ma dobbiamo farlo, io cerco solo di
riflettere. È vero, sono l'ultimo entrato in Consiglio regionale,
però penso che sia necessario che la politica chieda scusa agli
elettori, da destra a sinistra, per tutti, passando per il centro:
scusa per l'incapacità che abbiamo dimostrato nel sapere dialogare
e costruire tra di noi dei progetti, trovando sempre la giusta
strada per il bene della Valle d'Aosta; scusa per il tempo perduto
e le decisioni non prese; scusa per la tristezza di questi giorni;
scusa per ciò che non è stato realizzato, a volte per difficoltà e
soprattutto impazienza di ascoltare. Ognuno di noi potrà dire: "non
sono io, non c'entro, non è certo colpa mia, parla di te". Sì, io
parlo di me. Chiedo scusa agli elettori per questo spettacolo senza
applausi e insieme alle scuse sottoscrivo la mia disponibilità per
cercare di risolvere queste criticità che ci attendono, senza
badare a schieramenti e opportunità politiche. Non voglio parlare
perché è stato abusato, però sento di dirlo nell'interesse della
Valle d'Aosta che in momenti di emergenza, anche i più difficili,
merita il nostro impegno... i Valdostani hanno dimostrato di
saperci fare, al di là di ogni posizione politica. Qualcuno ci ha
chiesto: "sul bilancio cosa siete disposti a fare?". Il mio
movimento ha già detto che ci deve essere una ricerca di larghe
intese per approvare un bilancio. Ci prendiamo qualche giorno?
Faremo delle riflessioni per cercare di condividere, ma stavolta
cerchiamo di dare atto e forza a queste parole. Lasciatemi ancora
dire alcune cose. Questi giorni futuri sono determinanti per
garantire l'autonomia della nostra regione, le funzioni
prefettizie, qualcuno dice che 70 anni è vecchio lo Statuto, poi se
gli parli e gli dici che 70 anni ce l'ha la Costituzione, non la
pensano allo stesso modo... se ci sono stati dei problemi su questo
fatto... e, presidente Fosson, non mi ripeto, ma il suo
atteggiamento ha portato nocumento a questa funzione. Sta a noi,
dicevo prima, mondo autonomista, dare la prova in questi prossimi
giorni che questa autonomia ce la meritiamo, non ce la meritiamo
noi, se la sono meritata quelli che scrivevano quelle frasi, noi
dobbiamo cercare almeno di gestirla e di continuare a meritarcela.
Anche su questi temi quindi, magari anche perché non si discute su
come attuare questa competenza, piuttosto che dire: "no, non ci può
stare questa competenza", discutiamo su come possiamo attuarla. Io
penso che questi momenti siano dei momenti molto importanti, che
sono un elettroshock, però ci permettono - e dobbiamo fare tutte le
analisi del caso - da qui ripartire, perché ritengo che in
quest'aula ci siano ancora le possibilità per dimostrare che i
Valdostani in questi momenti riescono a dialogare tra loro e a
trovare delle soluzioni. Oggi finiremo questo dibattito, ma penso
che da domani si debba incominciare a parlare e a cercare delle
soluzioni. L'Union Valdôtaine non ha paura delle elezioni ma
qualcuno ha detto: "Cerchiamo di mettere almeno in sicurezza, se
così si può dire, i conti". Questo penso che lo dobbiamo ai nostri
elettori e ai Valdostani sul come ci giochiamo la nostra
credibilità e la nostra faccia.
Presidente -
Ha chiesto la parola il collega Mossa.
Mossa (M5S)
- Non mi sento di dare il buongiorno, perché
di buono questa giornata ha ben poco. A parte un po' di pulizia
all'interno della nostra istituzione, ma francamente non mi sento
di festeggiare. Quando il nostro gruppo politico si è avventurato
in questa esperienza nel Consiglio regionale, siamo partiti da un
programma elettorale, qualcosa di possibile, di realizzabile,
semplicemente perché scritto dagli stessi cittadini che hanno
collaborato attivamente alla stesura, perciò abbiamo sostenuto una
campagna elettorale nella quale non si pubblicizzavano le persone
ma i progetti, tant'è vero che, al posto dei cosiddetti "santini",
per promuovere noi stessi, abbiamo utilizzato solo volantini che
contenessero i punti del nostro programma, perché noi candidiamo le
idee, non le persone. Anche all'interno del Consiglio, una volta
eletti, abbiamo continuato a perseguire la realizzazione dei nostri
punti del programma, obiettivo che non abbiamo mai perso di vista,
nemmeno stando in minoranza. Per noi l'idea di amministrazione, di
buona amministrazione è questa: gestire il bene pubblico
esattamente come i cittadini valdostani vogliono che sia gestito.
Pensare che all'interno di questo Consiglio vi siano - non so se
sia giusto chiamarli colleghi perché ho seri dubbi sulla
legittimità della loro carica, quindi mi limiterò a chiamarle
persone - persone che siano spinte solo da ambizione personale e
arrivismo e che, per realizzare questi obiettivi, siano disposte a
scendere a compromessi addirittura con la criminalità organizzata,
questo davvero mi mette i brividi, qui non si tratta solo di
sensibilità diverse, non si tratta più di decidere cosa sia meglio
o peggio per i Valdostani: qui ci sono interessi in ballo che sono
radicalmente diversi, ci siamo noi che facciamo gli interessi di
tutti e qualcun altro che invece fa gli interessi di pochi ma con i
soldi di tutti al solo scopo di mantenere il proprio fondoschiena
incollato alla poltrona.
Vorrei evidenziare che se oggi non fossero venuti alla luce
questi nuovi elementi, che vedono coinvolti i membri del Consiglio
in rapporti con le 'ndrine, saremmo qui a votare una legge
fondamentale, la legge fondamentale: quella che stabilirà come sarà
investito 1 miliardo e mezzo di euro dei cittadini nei prossimi
anni, una legge alla cui stesura hanno partecipato persone
chiaramente immischiate con la locale. Permettetemi quindi di
dubitare fortemente che questa nuova legge di bilancio sia scevra
da influenze esterne che ne abbiano condizionato la sua stesura. Un
bilancio che prevede investimenti di appena 20 milioni per il
turismo e ben 300 milioni per la sanità, almeno funzionasse, è già
un elemento di preoccupazione perché questi non sono gli
investimenti tipici di una regione turistica, ma quelli di una
regione malata, e ci starebbe anche, visti i reati ambientali ormai
all'ordine del giorno, che fanno sì che l'aria che respiriamo e
l'acqua che beviamo siano inevitabilmente compromesse, con quel che
questo comporta di conseguenza sulla salute dei cittadini
valdostani. Che non si investe abbastanza sul turismo lo dicono
pure i boss della 'ndrangheta nelle loro intercettazioni, così ho
sentito dire in questi giorni, pensate che se ne sono accorti anche
loro. Oggi qui assistiamo alle dimissioni da parte di chi è posto
sotto indagini, con pesanti, anzi direi pesantissime accuse
derivanti da prove e intercettazioni schiaccianti, ma la lista dei
dimissionari, a mio avviso, dovrebbe essere ben più ampia di
questa, ben più ricca. Oggi è l'occasione adatta per fare un passo
indietro senza dover aspettare per forza l'arrivo degli avvisi di
garanzia. Se uno sa in coscienza sua di aver sbagliato, allora dia
immediatamente le dimissioni. Già il fatto di essere andati a
bussare a casa di certe persone, che è risaputo che non procurano
pacchetti di voti gratis ma pretendono il loro bel tornaconto,
anche se dal punto di vista penale richiede comunque tutta una
serie di elementi non facili, prove su prove da mettere sul piatto,
è comunque una condotta moralmente ed eticamente grave che noi
dobbiamo condannare. Anche chi ha cercato di incontrare queste
persone, ma questo incontro gli è stato negato con un "le faremo
sapere" perché i voti erano già stati promessi ad altri, ha
commesso un atto moralmente ed eticamente grave. Il marito che non
tradisce la moglie perché l'amante non gli si concede non è meno
fedifrago di chi commette l'atto fisico del tradimento, così com'è
condotta grave quella di chi garantisce posti di lavoro - faccio un
esempio a caso: all'hotel Billia - in cambio di voti.
Oggi quindi accogliamo favorevolmente le dimissioni dei colleghi
che per un anno e mezzo hanno ricoperto un incarico, a mio avviso,
illegittimo. Auspichiamo anche nelle dimissioni di chi comunque ha
beneficiato consapevolmente dei voti della locale, che gli hanno
permesso di essere eletti illegittimamente all'interno del
Consiglio regionale, di quello comunale o del Parlamento italiano.
Oggi dovremmo essere qui a discutere di leggi e provvedimenti atti
a migliorare il benessere dei nostri cittadini valdostani facendoci
garanti della nostra autonomia perché ricordo che è per questo che
siamo stati eletti, forse lo dimentichiamo troppo spesso. È per
questo che i cittadini valdostani ci hanno votato, quelli onesti,
quelli che ci hanno dato fiducia, invece siamo qua nuovamente a
prendere atto dell'ennesimo scandalo che vede la nostra Regione
agli onori della cronaca... nera. Come al solito, appariamo agli
occhi degli Italiani non per quella meravigliosa Regione turistica
che dovremmo essere, ma come una delle Regioni più corrotte della
penisola, nonostante le nostre ridotte dimensioni territoriali e
demografiche. Faccio solo un appello ai Consiglieri qui presenti,
quelli che hanno ricevuto aiuti dalla locale e concludo: assumetevi
le vostre responsabilità e rassegnate le vostre dimissioni
adesso!
Presidente -
Ha chiesto la parola il collega
Sammaritani.
Sammaritani (LEGA VDA)
- Lo hanno già detto in molti: è
un momento molto triste, ancora una volta, purtroppo, nello stesso
anno per questo Consesso. Eravamo qui a gennaio a fare dei commenti
su quello che era successo, una cosa veramente grave e delicata e
dicevamo le cose che purtroppo dobbiamo dire ancora adesso, perché
il problema qual è? Io cercherò di parlare il più possibile da
cittadino, non è facile spogliarsi delle proprie vesti sia
professionali che politiche in certi momenti, ma bisogna cercare di
farlo. Io penso che i nostri cittadini valdostani - che non sono
qua davanti, e invece, secondo me, dovrebbero essere qua sotto in
tanti a dire forse: "andate a casa tutti" - probabilmente non sono
qua sotto perché sono profondamente delusi dalla politica
valdostana. Sono delusi ma purtroppo probabilmente, anzi quasi
certamente, non sono sorpresi ed è questa la cosa più grave. Sono
delusi ma non sorpresi di quello che è successo e non sono sorpresi
perché ci sono i dati. Sono gli stessi dati che avevo citato,
purtroppo, ma mi piace ricordarlo, a gennaio di questo stesso anno,
quando nel leggere le risultanze di ricerche fatte da Libera, si
diceva: qual è la percezione dei cittadini valdostani rispetto agli
altri abitanti e agli altri Italiani a proposito di determinati
temi, quali appunto la malavita in generale, quindi, per esempio,
reati di droga? Vi è una percezione bassa in Valle d'Aosta, ma,
quando si parla di corruzione, di appalti truccati, di voto di
scambio, percezione altissima e allora avevo detto... purtroppo mi
spiace fare ricorso a certi brocardi ma a volte è vero che
vox
populi vox Dei
. Come poteva la politica in quel momento
prendere in mano il proprio destino e dare un cambiamento? Facendo
quello che avevamo già detto allora: andandosene, siamo in qualche
modo delegittimati anche noi che ci sentiamo personalmente, ma
sicuramente eletti in modo del tutto onesto, degli altri non mi
interessa, ma dobbiamo andarcene a casa perché in qualche modo
questo Governo, che è nato con il voto determinante di qualcuno per
il quale in quel momento in cui ha votato già - non si sapeva
ufficialmente - era in itinere il provvedimento cautelare,
figuriamoci che legittimazione può avere, questo è ciò di cui si
deve riappropriare la politica: la credibilità, la coerenza. Certo
che se poi sentiamo parlare di coerenza anche da chi al Governo non
ci sta, ma che ha una coerenza a momenti alterni perché se qualcuno
volta per loro, allora sono tutti bravi, intelligenti e furbi, se
vota per qualcun altro, cioè per noi, sono tutti grezzi, cretini e
ignoranti, beh allora forse di coerenza non si può più parlare,
perché questo è il problema e concordo con il collega Barocco, se
sei coerente ad anni alterni, come le targhe, ecco che allora forse
non è più coerenza e lo vediamo in vari fenomeni anche nazionali in
questo momento. Io non avevo dubbi che si sarebbe riparlato dei 49
milioni della Lega, ci mancherebbe! Non sento mai parlare degli 81
per salvare l'unità, ma va beh, questo è un inciso. È chiaro quindi
che i nostri cittadini sono delusi perché hanno capito che la
politica da sola non ce la fa e allora interviene la Magistratura e
sempre da quei banchi ci arriva il discorso: "che peccato che abbia
dovuto farlo la Magistratura quello che potevamo fare noi". Per
forza, se non lo facciamo noi, prima o poi lo farà qualcun altro.
Io invece sono un forte propugnatore della capacità della politica
di potersi riappropriare del proprio destino e del destino dei
cittadini che ci votano, perché solo così usciremo da questo
pantano. Non vorrei mai troppo banalizzare, nel senso che fare
troppi discorsi lunghi che mi sembra di essere a quei convegni in
cui tutti dicono quali sono i problemi e nessuno dice qual è la
soluzione... la soluzione è una: quando ci sono troppi problemi
troppo complessi, si deve tornare ai principi e i principi quali
sono? I principi della democrazia sono uno soprattutto, il primo di
tutti: dare la voce alla gente, voce alla gente vuol dire rivotare,
andare di nuovo alle urne, è l'unico sistema. Poi se andiamo a
dire: "sì, però le regole non sono ancora quelle adeguate, forse
bisognerebbe prima fare la legge elettorale", l'ho letto poco fa da
parte di qualcuno... qualcun altro invece dice: "bisognerebbe
addirittura formare dei cittadini migliori", sì, certo, allora
aspettiamo 20-30 anni e poi andremo a votare di nuovo. Qualcuno ci
ha già provato in Italia e ci è anche riuscito abbastanza per
qualche anno, non è questo, bisogna avere il coraggio. Se io mi
sono messo da oltre 50 anni in politica, è perché ho avuto il
coraggio, permettetemi di dirlo, di affrontare un campo che non
conoscevo perché avevo dei principi e spero di poterli realizzare,
questo credo sia lo spirito che anima tutti noi, la politica si
deve riappropriare della propria dignità perché la sta perdendo
giorno per giorno e, se avessimo fatto già questo molti mesi fa,
probabilmente i cittadini sarebbero un po' più fiduciosi in noi,
non lo sono. Cerchiamo di non perdere ancora quel minimo di
capacità e di dignità che ci serve per presentarci agli elettori
valdostani con una faccia presentabile per dire: "avete visto che
non siamo qua solo per la poltrona?". Siamo convinti che si possa
fare ancora qualcosa, allora ridiamo la voce a voi. È poi chiaro
che qualcuno si dovrà rassegnare, tutti si dovranno assegnare al
fatto che i cittadini voteranno per chi in questo momento
preferiscono.
Io credo che la coerenza conti molto, io credo che noi abbiamo
fatto quello che avevamo detto e abbiamo detto quello che avremmo
fatto fin da prima, perché non dimentichiamoci che questo Governo
che adesso è in queste condizioni è nato con delle manovre di
Palazzo. È inutile nasconderlo, perché non ho mai visto che si sia
dimesso il Consiglio di Presidenza. Voglio dire che ci sono delle
modalità piuttosto anomale di creare delle crisi politiche, che
sono evidentemente delle crisi di Palazzo. Quello è un ulteriore
segnale del fatto che la politica da sola non riesce più a
recuperare quella dignità e quella coerenza di cui ha assolutamente
bisogno per poter far sì che i cittadini non siano delusi, come
diceva il collega Ferrero, e ancora meno votino, perché meno votano
e più è facile influenzare le elezioni e più è facile che qualcuno
che muove anche solo pochi voti, o che millanta di muoverli, possa
infiltrarsi perché, attenzione, non voglio fare discorsi tecnici,
non mi interessa, è tutto ancora da discutere e io, ci mancherebbe,
ben lungi da me dare qualsiasi tipo di giudizio, anzi qui viene
fuori di nuovo l'avvocato, ma è un discorso molto chiaro, a volte
basta millantare per potersi infiltrare, basta dire: "io ti ho
votato" per far sì che quell'altro abbia una sorta di debito di
riconoscenza nei tuoi confronti, questo non deve accadere. Dà un
po' fastidio a noi che eravamo là a fare gazebi al mercato, al
freddo, eccetera, a cercare di raccogliere consensi in quel modo, a
parlare con la gente, pensare che poi qualcuno invece era in stanze
molto più calde a cercare di prendere pacchetti di voto in un colpo
solo, questo dà un po' fastidio, perché sono anche uno sportivo e
mi piacerebbe che si giocasse sempre tutti con le stesse regole.
Spero che questo sussulto di orgoglio, che purtroppo un po' di mesi
fa non c'è stato, adesso si riappropri di noi e si vada finalmente
a ridare la parola agli elettori valdostani.
Presidente -
Ha chiesto la parola il collega Marquis.
Marquis (SA)
- Un po' come hanno già sottolineato tutti i
colleghi che sono intervenuti, ribadisco anch'io che questa di oggi
è una giornata tristissima per la storia della Valle d'Aosta. Ogni
nostro commento credo non possa che andare in questa direzione,
siamo di fronte a una questione che non fa onore all'istituzione né
a livello locale, né di fronte ai nostri cittadini, né per i
riverberi che ha su scala nazionale. Sono questioni queste che
attengono un po' la pubblica amministrazione, purtroppo, lo dico,
anche in altre realtà italiane, non avremmo mai pensato che anche
la Valle d'Aosta fosse toccata da situazioni come questa.
Sicuramente quella che è stata evidenziata è una situazione che è
allo stato embrionale. C'è un'indagine in corso, ci sono quattro
nostri colleghi che sono stati oggetto di questa attenzione e che
hanno presentato prontamente le loro dimissioni. Ora, credo sia
anche corretto sottolineare che non sia neanche questo un fatto
scontato, perché assistiamo tutti i giorni ai telegiornali di
quello che succede in Italia, però non mi risulta che, a fronte di
avvisi di garanzia, ci sia una prontezza come questa a consegnare e
rassegnare le proprie dimissioni. Credo che questa sia una
caratteristica che risponde un po' a quello che è ancora
l'esprit valdôtain
: una volontà pure in una situazione di
grande difficoltà di cercare di salvaguardare la nostra casa, di
salvaguardare la nostra autonomia, di salvaguardare l'istituzione.
Io voglio leggere il gesto dei nostri colleghi in questa direzione,
un gesto anche per cercare in un momento difficilissimo di favorire
una sorta di dialogo all'interno dell'aula tra i Consiglieri
regionali.
Purtroppo, quando accadono queste cose, si entra in un
frullatore mediatico, oggi c'è già stata la sentenza, non oggi,
ieri, ieri l'altro, mediaticamente ormai sono stati creati dei
mostri, però non sempre l'esito è quello che viene prospettato al
momento di partenza e, proprio per questa ragione, tendenzialmente
io ho un approccio che va nella direzione del garantismo piuttosto
che del giustizialismo. Credo sia necessario sottolineare che anche
sotto questo profilo ci sarebbe qualcosa da rivedere, da
interrogarsi, se è così corretto che delle persone, per quanto
possano esserci delle ipotesi a loro carico, vengano dipinte in
questo modo di fronte alla popolazione e ve lo dice uno che ha
vissuto due anni fa una terribile esperienza, un altro giorno buio
della storia della Valle d'Aosta, dove, a seguito di
quell'accadimento, ha dichiarato che un sistema era finito perché
se accade una situazione come quella che è accaduta nell'ufficio di
un Prefetto, c'è qualcosa che non ha funzionato nella realtà. Dopo
pochi mesi io, il mio Ufficio di segreteria e un altro collega ci
siamo trovati indagati per una questione e per un anno siamo finiti
dentro un frullatore mediatico che è stato difficile da affrontare,
tante pagine dei giornali sono state scritte, alla fine il tutto si
è concluso con un'archiviazione perché non siamo stati ritenuti
responsabili. Purtroppo, ancora oggi non si sa come sono andate le
cose, io mi auguro che ci possano ancora essere le forze e le
energie per arrivare a capo di questa questione, ma chi è che
riabilita i soggetti che subiscono una situazione del genere? Ve lo
dico perché l'ho provato: nessuno. Sotto questo profilo, quindi do
tutta la mia solidarietà ai colleghi e credo sia giusto che, se ci
sono delle responsabilità, le si debba assumere e pagare per quello
che si fa, ma nello stesso modo credo sia corretto evitare dei
processi che sono prematuri e di tipo mediatico.
Come allora, avevo avuto il coraggio e la responsabilità di
affrontare l'aula nella figura di Presidente e di Prefetto, ancora
oggi dico, visto che qualcuno ha solleticato la questione, che in
questo atto è citato il mio nome, è citato in una telefonata,
adesso però, siccome sono molto trasparente, voglio raccontare la
cosa a tutti, perché bisogna anche prendere coscienza delle
situazioni in cui ci si viene a trovare magari in una campagna
elettorale. Un amico mi ha invitato a bere un caffè con una terza
persona, dopodiché questa persona ha fatto una telefonata a
un'altra persona nella quale sono stato citato, una telefonata alla
quale io non ho assistito, una telefonata di cui non ho avuto
rendiconto, una telefonata di cui non ho saputo niente, una persona
con cui ho parlato che non ho più visto e non ho più sentito, per
me era finita lì la questione e poi mi trovo il mio nome citato.
Non ho nessun problema a rispondere a chi di dovere se mi verrà
chiesto qualcosa, collega Mossa, come ho fatto sempre con la
massima trasparenza, io non scappo, sono sempre in aula e mi assumo
le mie responsabilità. A questo riguardo una piccola parola per il
presidente Fosson. Mi rendo conto che la sua età è diversa dalla
nostra, che è una persona affaticata, stanca, però avremmo gradito
la sua presenza oggi in aula, perché io sono convinto che lei abbia
sempre agito in buona fede ma credo che bisognava trovare la forza
per essere qui in questo momento a esprimere la propria posizione e
la propria visione rispetto alla difficoltà che stiamo vivendo.
Detto questo, credo che ora abbiamo delle grandi difficoltà di
fronte a noi di cui siamo tutti responsabili, perché qui non ci
sono dei vincitori e dei vinti, non ci sono i verbi "noi abbiamo" e
"voi avete", perché non ci sono dei movimenti detentori della
purezza e dei movimenti detentori dell'opacità o delle cattive
abitudini, nei movimenti ci sono delle persone. I problemi derivano
sempre dalla debolezza umana, mai dal contenitore e questo credo
che lo possiamo vedere a livello nazionale, dove ogni giorno
registriamo delle situazioni di questo tipo. Non si può mai
garantire per tutti e per gli altri. Io credo che ogni situazione
che si verifica vada giustamente analizzata, occorre valutarla e
occorre anche giudicarla con delle responsabilità e le loro
attribuzioni se ci sono. Ora, credo che però da parte di tutti noi
ci sia la necessità di un momento di messa in sicurezza della
nostra autonomia, di cercare di mettere la Valle d'Aosta nelle
condizioni di avere un bilancio prima di lasciare eventualmente la
parola agli elettori per esprimere il loro parere. Ultimamente
abbiamo lavorato molto dietro il bilancio. Ci siamo confrontati
anche in commissione. Avevamo già espresso quello che era un po' il
sentire delle varie categorie che abbiamo avuto modo di udire, che
era quello di cercare di mettere in piedi un bilancio che potesse
dare delle risposte strutturanti e strutturali alla Valle d'Aosta e
io credo che, come dicevo all'inizio dell'intervento, le dimissioni
che ci sono state sono delle dimissioni che voglio leggere anche
per favorire una ripresa quanto meno minimale, se si può, delle
condizioni di dialogo tra tutti i colleghi che stanno in
quest'aula.
Credo che tutti abbiamo delle responsabilità su una situazione
che ultimamente ha portato il Consiglio a dei comportamenti che
hanno perso di vista quello che è l'obiettivo o che dovrebbe essere
l'obiettivo generale di garantire delle misure per lo sviluppo
della nostra comunità, ma molto spesso e volentieri ci si perde in
battibecchi gli uni con gli altri. Credo che, sotto questo profilo,
dobbiamo avere la capacità di farci tutti un'analisi di coscienza e
dobbiamo, penso, approcciare questo periodo immediato con uno
sguardo nuovo, cercando di creare le condizioni necessarie per
poter predisporre un atto che possa essere il più possibile
condiviso. Questa da parte mia è un po' la risposta che do alla
sollecitazione che è stata fatta dal collega Aggravi. Credo che ad
oggi bisogna prendere atto che il bilancio che era stato
predisposto è un bilancio che era sostenuto da una maggioranza, che
oggi in quei numeri non c'è più e quindi credo che con grande senso
di responsabilità, chi da una parte e chi dall'altra, si dovrebbe
avere la capacità di mettersi attorno a un tavolo per revisionare,
rivedere, aggiornare questo documento per poter garantire alla
Valle d'Aosta un bilancio per il prossimo anno. Questo credo sia
importante sottolinearlo e, a nome di Stella Alpina, io mi porrò
sicuramente con questo spirito al tavolo con tutti i rappresentanti
dell'aula.
Dalle ore 17:35 assume la Presidenza il vicepresidente
Distort.
Distort (Presidente) -
Ha chiesto la parola la collega
Minelli.
Minelli (RC-AC)
- L'indagine Egomnia conferma quanto già
emerso dall'indagine Geenna e la aggrava, fornendo ulteriori
elementi sulla capacità della locale 'ndrangheta di infiltrare
forze politiche e istituzioni e sui comportamenti delle stesse
istituzioni e forze politiche e dei loro rappresentanti, sono dei
dati e delle situazioni inquietanti. Le dimissioni di oggi da parte
di chi è indagato sono un gesto quanto mai opportuno e dovuto, ma
il fatto di aver tenuti nascosti per settimane, come pare, gli
avvisi di garanzia è totalmente inaccettabile e va stigmatizzato
con forza. Lo sconcerto dei cittadini e delle cittadine valdostane,
che è il nostro sconcerto per il quadro che ci è stato presentato,
è assoluto ed è più che giustificato, tuttavia non dobbiamo e non
possiamo essere sorpresi. La vicenda è grave e clamorosa, ma non è,
com'è già stato detto e ricordato, un episodio isolato: è solo il
manifestarsi pieno e diffuso di un problema che esiste da molto,
troppo tempo. Questa volta la Magistratura ha indagato a fondo, ha
intercettato, ha fotografato, ha utilizzato la lente di
ingrandimento e così veniamo a conoscenza in modo chiaro di
comportamenti illeciti diffusi che dovranno essere verificati ma
che tuttavia, lo ripeto, non sono nuovi. Il mercato delle
preferenze, il voto di scambio sono mali antichi e radicati, ci
sono stati già in passato inchieste, processi e condanne. È un modo
di fare politica e campagna elettorale che purtroppo è stato
accettato e adottato da varie forze politiche. Le denunce e
l'impegno di molti di noi cittadini, delle associazioni, delle
forze sociali ed economiche, della società civile organizzata,
della cultura in questi anni passati sono stati un grido di allarme
che la politica non ha in gran parte ascoltato. Le conseguenze di
quel sistema malato e pericoloso, che si è radicato nel nostro
territorio perché lo si è permesso, sono oggi sotto gli occhi di
tutti, conseguenze sul piano istituzionale ma anche morale, sociale
e culturale.
Oggi è messa in discussione anche la credibilità della nostra
Regione autonoma ed è sconvolgente il fatto che la responsabilità
di questa situazione sia soprattutto di forze che si definiscono
autonomiste e che più di tutte dovrebbero avere a cuore il
prestigio delle nostre istituzioni. Oggi siamo sconcertati e
indignati ma io non credo sia sufficiente una reazione emotiva. La
questione non è una questione solo giudiziaria, è politica e
culturale: politica perché il sistema di regole e di norme, di
istituzioni e di strutture pubbliche si scopre oggi fragile, la
mancanza ancora ancora oggi di un serio osservatorio sulla
criminalità organizzata, la mancanza di regole chiare sulle
partecipate, sulle nomine, sulle procedure di selezione del
personale e il sistema elettorale che permette fino alla
degenerazione della nostra stessa funzione rappresentativa,
ribaltoni e instabilità, l'eccesso di burocrazia e anche un certo
svilimento del ruolo e della professionalità dell'impiego pubblico
sono tutti i problemi che concorrono a indurre le cosche criminali
a guardare alla politica come a uno spazio di conquista e non come
a un proprio fiero avversario; è una questione culturale, perché
senza indugiare in facili moralismi che non servono a niente, non
possiamo non rilevare che un certo modo di fare politica: quello
del fine che giustifica i mezzi, quello della demagogia e del
conflitto fine a sé stesso, ha reso sempre più nebuloso e opaco il
nostro operare agli occhi dei cittadini. Questa indagine è dunque
un bene, è un punto di svolta radicale e drammatico ma positivo e
salutare a patto di accoglierne la responsabilità che ne deriva. Da
quest'aula deve arrivare qualche cosa di più della
strumentalizzazione politica, della demagogia o dei proclami
ideologici, delle autodifese e dei distinguo, degli insulti
gratuiti e vaneggianti: da quest'aula deve scaturire uno scatto di
orgoglio finalizzato non alla nostra autoconservazione ma alla
futura ricostruzione della credibilità intrinseca di questa
istituzione. Il semplice scioglimento del Consiglio e il ritorno
alle urne non sono una vera e profonda soluzione e lo hanno
ricordato prima di me anche persone che chiedono da mesi questa
soluzione. Nella situazione attuale chiederemmo ai cittadini di
scegliere con gli stessi vincoli, gli stessi limiti e le stesse
fragilità del 20 maggio 2018; peraltro, se si fosse andati al voto
nel giugno scorso, quando qualcuno lo chiedeva a gran voce, avremmo
quasi sicuramente avuto rieletti i Consiglieri che oggi si sono
dimessi. Occorreva e occorrerà fare in futuro scelte strutturali
per cambiare questa situazione, scelte che permettano un sistema
che garantisca stabilità delle istituzioni e che eviti situazioni
con equilibri fragili, che favoriscono l'azione di chi vuole
condizionare le scelte politiche amministrative per interessi di
parte e illeciti e talvolta anche per veri e propri disegni
criminali. Ci sono invocazioni per andare rapidamente allo
scioglimento del Consiglio e a nuove elezioni ed è ormai chiaro che
ci si arriverà, che questo sarà lo sbocco inevitabile di una
situazione che era già estremamente precaria prima di Geenna e di
Egomnia e che ha le sue radici nel risultato del 20 maggio 2018,
che hanno determinato un Consiglio molto frammentato. È
comprensibile che ci siano delle forze che invochino a più non
posso il ricorso immediato alle urne. C'è in questo un evidente
ovvio calcolo di interesse partitico, l'intenzione di sfruttare
l'onda emozionale anche e di trarne un vantaggio. È una scelta a
cui si arriverà ma torno a dire che non è una scelta risolutiva
perché nel profondo non cambierà le cose, andare al voto senza aver
cambiato le regole non è negli interessi della comunità
valdostana.
Per quanto riguarda il bilancio, è già stato detto che bisogna
fermarsi e discutere. Non si può lasciare per settimane, per mesi,
una Regione senza un bilancio approvato e in una situazione di
esercizio provvisorio, con le gravi conseguenze che soprattutto chi
ha amministrato negli Enti locali conosce benissimo. È quindi
necessario un momento di confronto fra le forze politiche per
valutare se esistono i presupposti sotto il profilo tecnico e
quello politico, quali modifiche si possono fare per arrivare a
un'approvazione che sia condivisa.
Un'annotazione a margine visto che siamo stati ampiamente
citati. Io credo che il nostro tentativo di puntare su una serie di
obiettivi e non sulla ricerca di posti di potere non possa essere
liquidato nei modi che sono stati utilizzati. Per noi la buona
politica è tentare di fare delle riforme, avere degli obiettivi,
cercare di perseguirli nell'interesse della comunità, porsi delle
scadenze, cercare di realizzare cose che non danno benefici
elettorali immediati ma guardando al futuro e all'interesse comune.
Non ci siamo riusciti? Non sarà possibile proseguire un percorso?
Noi sappiamo che ci abbiamo provato con tutte le energie, con tutta
la serietà e l'impegno possibili, senza chiedere nulla in cambio.
Noi abbiamo cercato di costruire e non di distruggere, senza
chiedere nulla in cambio: questo per noi è buona politica ed è
quello che conta.
Presidente -
Ha chiesto la parola il collega
Cognetta.
Cognetta (MOUV')
- Comincerei da una nota a margine.
Certi interventi che ho sentito fino ad adesso mi fanno
rabbrividire e mi fanno salire i conati di vomito, ma questa è una
mia opinione personale che lascio a margine.
Cercherò di leggere, perché se dovessi dar sfogo a quello che
penso, probabilmente mi caccereste dall'aula e quindi ho pensato di
scrivere l'intervento, cosa che normalmente non faccio perché parlo
a braccio, però ho pensato che questa volta... ma io le cose le
voglio dire, perché mi sono davvero scocciato. Dov'è il collega
Marquis? Dov'è finito? Lo hanno già preso? Dove sta? La campagna
elettorale del collega Marquis si chiudeva così: "
la CVA rischia
di fare la fine del Casinò se gestita in quel modo. Basta con il
clientelismo, con i posti per gli amici degli amici, questo sistema
è la rovina della Valle d'Aosta. Lavoreremo per la gente e non per
noi stessi. Siamo qui per costruire e non per distruggere, come
propone qualche leader nazionale
- il relatore dell'articolo
dice Salvini, poi non so se ci ha azzeccato -
venuto qui a darci
lezioni su come fare le pulizie a casa nostra. Noi abbiamo già
iniziato lo scorso anno, dobbiamo solo riprenderle e finirle, lo
faremo dal 21 maggio in avanti
". Con il 21 maggio si intende
quello del 2018 e infatti così è stato, un po' di pulizia è stata
fatta grazie a questo intervento.
Un altro piccolo passaggio, mi dispiace ma devo farlo, anche se
non c'è più in quest'aula e di questo mi rammarico, com'è successo
già un'altra volta quando è accaduta la stessa cosa per l'allora
presidente Rollandin, per cui dissi: mi dispiace ma devo dire due
cose anche se non c'è in aula, ma questo invece riguarda il
Presidente della Giunta, che, ahimè, non c'è più: "
a un certo
punto ho capito che non era possibile cambiare le cose all'interno
dell'UV, ci abbiamo provato ma quando c'è un uomo solo al
comando
- ve la ricordate questa storia di un uomo solo al
comando? Era una favola meravigliosa -
e tutti gli corrono
dietro senza opporsi, è impossibile cambiare le cose
". La
dimostrazione di quello che sta accadendo è esattamente il
contrario: è possibile cambiare le cose credendoci e lavorando
anche da soli, anche fuori da un partito facendo perbene il proprio
lavoro. Certo, uno dice: "non è proprio così facile da fare bene
questo lavoro", innanzitutto, devi farti una certa esperienza, poi
devi leggere una marea di roba e poi devi spiegare le cose come
stanno, perché noi qui ci stiamo concentrando su una 'ndrina che
sta qua vicino, in fondo alla strada. La Valle d'Aosta non è mica
solo quella 'ndrina! Adesso davvero vogliamo immaginare che tutto
dipende dalla 'ndrina e non ci sono assolutamente da nessun'altra
parte altri pacchetti di voti che fanno riferimento magari ad
amministratori locali, a professionisti, a aziende e tutto ciò che
ne consegue? Ma ci vogliamo prendere in giro come la storia
dell'uomo solo al comando? Qualche anno fa un certo Procuratore che
poi è stato mandato via o è andato via, adesso non ricordo
esattamente, diceva che c'era la mafia di montagna, ve lo
ricordate? E la indicava come questa mafia di montagna? Cos'è che
aveva scoperto? Appalti truccati, stalle con
moquette
e TV a
spese della Regione, compravendita di preferenze e di posti,
contrabbando di auto rubate, riciclaggio di denaro sporco, traffico
di armi, di droga e di esplosivi. Sono finiti in galera o sotto
inchiesta quattro ex Presidenti della Regione, un numero
imprecisato di funzionari dell'Anas e della Regione e adesso anche
un'ottantina di allevatori, che, invece delle mucche, mungevano il
contribuente. Com'è potuto succedere tutto questo per anni senza
che nessuno intervenisse? Caspita, sembra di leggere i giornali di
oggi. Ve lo dico io come è potuto succedere. È potuto succedere
perché le persone sono fatte così, i politici sono conseguenza di
queste persone e la Valle d'Aosta non fa eccezione, non l'ha mai
fatta e non lo farà mai. Dare la colpa ai Calabresi, scusatemi se
mi permetto di dirlo una volta per tutte, è un alibi... non voglio
dire la parola, ma comunque è un alibi, ci siamo capiti. Io sono di
Maddaloni, provincia di Caserta, quindi in teoria dovrei essere
camorrista, giusto? Chi è Pugliese della Sacra Corona Unita, chi è
Siciliano è mafioso e gli unici puri sono i Valdostani, puri,
limpidi come l'acqua... neanche più tanto, perché adesso anche
l'acqua ha dei problemi, diciamo come le sorgenti che partono su
dalle montagne, ma giusto per un tratto breve perché poi cominciano
le turbine e ci siamo giocati pure l'acqua. Fermo restando che mi
sento anch'io Valdostano tanto quanto voi altri - è il caso di
dircela questa cosa una volta per tutte - perché è vero che non
sono nato qua, però mi sembra di aver dato abbastanza alla Valle
d'Aosta in termini di famiglia, di lavoro, di professionalità e di
esperienza e di tutto quanto il resto e comunque non sono certo
meno di nessun altro di quelli nati qua, è chiaro? Perché
probabilmente io faccio certe scelte e dico certe cose perché ho
più a cuore io la Valle d'Aosta di tanti voi altri messi qui dentro
tutti insieme. Vedete, le scelte qui non sono esclusivamente
economiche rispetto al voto. Qui si fa politica. Quando facciamo
una scelta, dovremmo un attimo immaginare, come ho già detto, che
conseguenze avrà questa scelta su tutti, non solo sulla parte mia,
è lì che nasce e germoglia e poi cresce la pianta dello scambio di
voti. Se io continuo a fare dei lavori per accontentare qualcuno, e
qui sono state fatte leggi anche per fare semplicemente degli
accordi con qualcuno, con qualche gruppo... è questo che non va. Ci
lamentiamo, siamo bravissimi a lamentarci, siamo bravissimi a dire,
a fare... "è colpa tua", "è colpa mia", "è colpa di quell'altro",
no, io non dico questo, allora è colpa di tutti? Diciamo che è
colpa di tutti, a cominciare da quelli fuori per finire a quelli
qua dentro, è colpa di tutti, è colpa anche di quei Consiglieri che
non fanno opposizione come va fatta; è colpa di quelli di
maggioranza che pigiano i tasti senza pensare e poi ne pagano le
conseguenze, perché poi, per fortuna, ogni tanto ne pagano pure le
conseguenze, con dispiacere lo dico, però succede finalmente.
Allora varrebbe per tutte le maggioranze, di qualsiasi colore e
combinazione, che, quando schiacci un pulsante, ci devi pensare
bene, quando fai una delibera, ci devi pensare bene. Quando ho
fatto i miei sei mesi di maggioranza insieme alla maggioranza che
c'è stata l'inizio di questa legislatura, qualche discussione c'è
stata anche al nostro interno, di noi 11 intendo dire, non solo con
l'altra parte che poi se n'è andata e ha fatto quello che ha fatto,
ci sono state eccome! E se qualcuno vuole informarsi, ci sono state
proprio discussioni su questioni di principio sulle persone che
andavano messe e non andavano messe, sapete? Chissà che strano
questo fatto. Perché uno pensa che qui fa il politico, però, appena
siede in maggioranza, si dimentica tutto, non è più quello di prima
e comincia a fare le peggio cose, ma mica funziona per tutti così,
c'è pure qualcuno che tiene la schiena dritta lo stesso, che dice:
"io questa roba non ve la voto, ve lo dico già, perché non è
giusta, perché non mi piace, perché non è corretta, perché non
funziona", poi magari si rischia di non stare più nelle liste di un
partito, poi si rischia magari di non avere più i voti. L'unico
modo per rispondere a questa situazione è: chi se ne frega, ho
fatto quello che volevo fare come meglio potevo fare, non mi votate
più, nessun problema.
Un'ultima sollecitazione vorrei dare a quest'aula prima di
salutarvi, prima di lasciarvi a questo magnifico dibattito che
sicuramente aiuterà molto; è una risposta, un tentativo di
risposta, che magari qualche collega ha già provato a dare sul che
cosa possiamo fare, perché è bello, ci siamo parlati, abbiamo detto
un sacco di cose, ma adesso che possiamo fare? Dalla mia esperienza
politica di questi anni posso dire tranquillamente che la cosa che
possiamo fare da parte di tutti i cittadini è che, quando si è
all'interno di un Consesso assembleare - Regione, Comuni,
Unités
, Consigli di condominio, Consigli di amministrazione,
quello che volete voi -, la parte più sana, che non vuol dire che
sia sbagliata l'altra, è quella che fa opposizione. L'opposizione
se è fatta come va fatta, come andrebbe fatta, cioè chiedendo
motivazione e spiegazione di ogni scelta e facendosela dare nel
dettaglio, studiando e analizzando, quello migliora il sistema più
di qualunque altra cosa. Se invece, com'è successo qui in questo
Consiglio, come succede in tanti Comuni, come succede in tutta la
Valle d'Aosta... in certi Comuni c'è solo la maggioranza! Ma voi vi
rendete conto? C'è solo la maggioranza. A volte, invece, in altri
c'è una finta opposizione, che è pure peggio di avere solo la
maggioranza, perché a quel punto il cittadino veramente non sa da
che parte girarsi. Se uno vuole fare opposizione, la deve fare
seriamente. Se uno occupa uno spazio, lo deve esercitare fino in
fondo. Se uno sta in maggioranza, deve lo stesso rendersi conto - e
i fatti in questi ultimi anni ce lo hanno dimostrato - che non può
semplicemente dire: "ascoltare l'uomo solo al comando...", che poi
abbiamo già detto che non è più l'uomo solo al comando, perché
questo si è dimostrato, no? Non può semplicemente fidarsi "vota e
non ti preoccupare", il "vota e non ti preoccupare" ci ha portato
qua, che non è molto lontano da quello che succedeva negli anni
Novanta. La colpa è tutta di un partito? Io credo di no.
Assolutamente no. La colpa è di tanti politici, di tanti partiti e
di tanti cittadini che hanno anche smesso di lottare, non
dimentichiamo questo, se smetti di lottare, sei complice del
sistema. Se ti ritiri a casa tua e dici: "no, per favore, non
entrate a casa mia, non ce la faccio più, è talmente brutta la
situazione che non voglio più vedere, né sentire nulla", è lì che
vi state fregando il futuro, è lì che ve lo siete già giocati.
Quando dite: "no, io non voglio, per carità... delle elezioni non
voglio sapere nulla, non vado a votare", come ha detto giustamente
qualche collega, è lì che ti fregano e non ci va uno scienziato,
puoi avere 1 preferenza, 50, 100 o 1000 o non avere preferenze,
quello che volete voi non cambia il sistema. Il punto è sempre lo
stesso: se partecipi, scegli e per scegliere devi avere testa, e
c'è scelta, quando escono sempre gli stessi dagli scrutini, è
perché hanno preso i voti della 'ndrangheta, per carità, qualcuno
forse, non lo so, ma di sicuro sono stati votati da tanti altri che
"io conosco quello e voto". Discorsi già fatti in quest'aula tante
volte, già spiegati tante altre volte, già spiegati sul territorio
tante altre volte. Si vede che forse io, se posso dire che ho colpa
di qualcosa, è che non ho fatto abbastanza per spiegare queste cose
al territorio. Non lo so, comincio a pensare questo, comincio a
pensare che forse, pur spiegandolo in continuazione, non arriviamo
mai al punto e siamo solo 130.000, che è un po' poco se ci
pensate.
Allora chi si vuole candidare per cambiare la Valle d'Aosta la
prima cosa che deve fare è far capire a tutti che o va a votare,
possibilmente facendo delle scelte intelligenti, oppure questo
sistema perpetuerà sé stesso sempre e comunque, non cambierà mai,
anche perché sono certo di un'altra cosa, ve lo dico adesso, non è
profezia, è la vita: chiunque sta al potere abbastanza a lungo da
innamorarsi del potere non vorrà più staccarsene e farà di tutto
per restarci, deve essere chiaro anche questo, perché se ci
dimentichiamo questo passaggio, commettiamo l'errore che "lui è
meglio di me", "io sono meglio di quello"... non funziona così, il
potere corrompe, sempre, quindi bisogna stare molto attenti a non
farsi corrompere. Noi leggi di questo tipo non ne abbiamo... negli
Stati Uniti, che sono la più grande potenza o la seconda, non lo
so, il Presidente cambia ogni due legislature, succede... i
Senatori no però, lo hanno fatto per il Presidente ma non per i
Senatori, infatti ci sono i Senatori che lo fanno a vita e anche lì
hanno dei problemi, guarda caso. Chiunque si vuole assumere l'onere
- e io mi assumerò sicuramente l'onere di proseguire questa lotta -
quindi deve spiegare alle persone che le cose non cambieranno fino
a che le persone non prenderanno coscienza di come si vota, di chi
si vota e del perché si vota. Quello che è successo stavolta è
semplicemente una deviazione del sistema che ci sarà sempre. Se
mettessero sotto controllo i telefoni di qualcuno, di qualche
partecipata, troverebbero... non la chiamerebbero 'ndrina, la
chiamerebbero "amici del tubo" o "amici della fune" e, guarda caso,
anche lì si sono messi i voti in un certo modo. Non è solo la
'ndrina, la 'ndrina è una parte, che giustamente è nel Codice
penale, ma se dovessimo guardare il tutto, noi qui abbiamo la
"Sacra Grolla Unita", è inutile che me lo dimenticate, non c'è solo
la 'ndrina, c'è tutto il resto e lo si vede...
Dalle ore 18:09 riassume la Presidenza la presidente
Rini.
Rini (Présidente) -
La collègue Morelli a demandé la
parole.
Morelli (AV)
- Devo dire che, ascoltando bene il
dibattito, è estremamente difficile riuscire a fare una sintesi e
riuscire ad avere una posizione univoca e chiara, perché le
riflessioni e gli stimoli che provengono dal dibattito di oggi
credo che portino anche ad avere all'interno di noi stessi reazioni
anche un po' contrastanti l'una con l'altra. Come Capogruppo di
Alliance Valdôtaine, è giusto, corretto e doveroso che io cerchi di
avere una posizione chiara e corretta. Vorrei partire dalla
decisione di un nostro collega, di un nostro ex collega ormai:
quella di Laurent Viérin, che ha condiviso con noi questa mattina
la volontà di non fermarsi alle dimissioni da Assessore ma di voler
uscire dal Consiglio regionale, una volontà che risponde
innanzitutto alla necessità di togliere dall'imbarazzo i colleghi,
il Consiglio e credo che l'assenza dei colleghi vada letta anche in
questo senso. Non penso che sia una mancanza di coraggio, una
mancanza di venire a dire le cose in aula. Il collega Borrello lo
ha fatto, il suo è stato sicuramente un gesto apprezzabile, ma io
penso che da parte degli altri vi sia stata anche la valutazione di
dire: "faccio un passo indietro, lo faccio sin da subito e quindi
tolgo l'imbarazzo". Le vicende che sono emerse nei giorni scorsi,
che vedono coinvolte in prima persona figure di spicco della nostra
Regione credo che richiedano lucidità di analisi, serietà e anche
dell'umiltà da parte nostra. Ahimè, devo dire che a poco serve oggi
rivendicare di avere un percorso serio, di avere un percorso
corretto.
Anch'io, come altri colleghi, personalmente sono incapace di
chiedere il voto, di distribuire santini e cerco di tenere un
comportamento corretto, ma, di fronte a questo momento così grave,
di fronte alla gogna, alla vergogna a cui oggi è sottoposta la
nostra Regione, credo che tutto ciò che possiamo dire di giusto, di
vero a nostro favore, come singoli, come gruppi, come movimenti,
suoni incompleto, insufficiente. Questa è la sensazione che ho io,
al di là di ogni valutazione personale, dei sentimenti di amarezza
che ognuno di noi può provare, che vicende come queste scatenano
nelle singole persone e nell'opinione pubblica vi è il dovere però
di ogni singolo eletto di affrontare la situazione con senso di
responsabilità e con coerenza rispetto al mandato politico e
amministrativo assunto. Poi singolarmente ogni persona coinvolta ha
il diritto di far valere le proprie ragioni, avrà tempo e modo per
dimostrare la propria estraneità, la propria buona fede, ma oggi le
istituzioni vanno protette ed è doveroso separare, io credo, in
questo momento l'azione amministrativa dal singolo percorso di
ognuno.
Il quadro che emerge è un quadro sicuramente grave. È evidente
una concezione deviata di ciò che è il consesso democratico, di ciò
che è il valore dell'elezione e questo non si limita a quello che
possiamo definire "il clan dei Calabresi". È qualcosa che va bene
al di là... il clientelismo, la messa a disposizione di pacchetti
di voti è qualcosa che va al di là, ma mi ha colpito il tono
minaccioso - è strano che nessuno lo abbia citato - con cui ci si
riferisce a un Consigliere regionale, evidentemente scomodo. Forse
lì un comunicato di sdegno sarebbe stato necessario, mi permetto
l'appunto. Credo che possano essere soltanto condannati e
combattuti fermamente da parte di tutti, bisogna dirlo in modo
molto chiaro, bisogna dissociarsi e prendere le distanze da certi
metodi, coscienti che le responsabilità sono personali e nessuno di
noi può rispondere per ciò che hanno fatto o non fatto altri.
Questa non è l'aula di un tribunale, è già stato ricordato. Noi
abbiamo oggi un altro ruolo e credo che, come Consiglio regionale,
fosse anche l'ultimo atto - sarà l'ultimo atto, io credo -, si
debba dare dimostrazione di responsabilità affrontando la questione
del bilancio, perché non possiamo penalizzare oltre, più di quanto
già non lo sia, la nostra Regione; poi - l'ho già detto anche
l'altro giorno durante un'intervista con la RAI - evidentemente si
vada ad elezioni, anche con una legge imperfetta ma che, lo ricordo
- e credo che questo sia un risultato che dobbiamo rivendicare
anche con un certo orgoglio - è una legge che garantirà la
segretezza del voto, perché la preferenza unica è una risposta che
questo Consiglio ha saputo dare a certi mali, la preferenza unica e
lo spoglio centralizzato garantiranno quanto meno il non controllo
del voto. Le elezioni non sono l'unica soluzione. Sicuramente è
necessario che vi sia una presa di coscienza generale, è un lavoro
culturale che però richiede tempo. Le elezioni sono una prima
risposta, ma, prima di andare a elezioni, veramente, come Consiglio
regionale, mettiamoci una mano sulla coscienza e forse facciamo un
ultimo atto utile per la nostra comunità.
Presidente -
Ha chiesto la parola la collega
Spelgatti.
Spelgatti (LEGA VDA)
- Partiamo da un presupposto: sono
un avvocato, non mi sentirete mai, né me, né i colleghi della Lega,
prendere posizione dal punto di vista giuridico rispetto agli
avvisi di garanzia che sono arrivati, perché la giustizia deve fare
il suo corso e, fino a quando non ci sarà una sentenza definitiva,
nessuno si permetterà mai di entrare nel merito dell'indagine
penale, a differenza della collega di Adu, che detta già delle
sentenze a fronte di indagini. Noi questa scorrettezza nei
confronti degli altri non la facciamo, ma proprio per deformazione
professionale.
Detto questo, quindi senza entrare nel merito dell'inchiesta
penale, quindi dei comportamenti penalmente rilevanti che non tocca
a noi giudicare - questo spetterà alla Magistratura - andiamo a
vedere però, dal punto di vista politico, tutto quello che è venuto
fuori dalle indagini, che è quello che leggiamo dai giornali, tutto
quello che è avvenuto è di una gravità devastante per la Valle
d'Aosta: assistiamo a ben quattro Presidenti di Regione, l'attuale
e tre ex Presidenti, che comunque vanno a cercare contatti con
questi personaggi, si può dire che non sapevano che tipo di
personaggi fossero. È un po' preoccupante perché che il Presidente
o Assessori nessuno sapesse chi fossero i soggetti a cui si faceva
riferimento fa passare i Presidenti della Regione un po' come
Heidi. Se siamo governati da Heidi, con Heidi ci fai dei bellissimi
discorsi, ci fai le belle passeggiate nel bosco ma onestamente
farsi governare da Heidi fa un po'... questa innocenza fa un
pochino spavento se qualcuno ci deve governare. Bisogna essere un
po' più scafati, ma al di là di questo... va bene, non sapevano con
chi stavano parlando, ma rimane un altro problema: quello che
andavano a caccia di voti, a caccia di pacchetti di voti.
Io ho sempre denunciato nella campagna elettorale e ho
continuato a farlo come Presidente e per questo, chiaramente, mi
sono attirata addosso le ire di tutti e io ero ben conscia e ben
consapevole di quello che dicevo, lo dicevo con cognizione di causa
e ho continuato a dire che lo scambio elettorale è il cancro di
questa Regione. Quando anche poi mi sono trovata a governare, mi
sono ritrovata con persone che continuavano a portare avanti le
stesse logiche, non era finito il problema, non è che perché ero
diventata Presidente riuscivo comunque a governare e noi della Lega
riuscivamo a governare? Perché? Avete visto il caso più eclatante,
il
dossier
Casinò, ma sul tavolo c'erano problemi tutti i
santi giorni e tutti i santi giorni c'era chi voleva portare avanti
quello che aveva detto in campagna elettorale e quello che riteneva
in coscienza giusto fare rispetto a quel
dossier
specifico e
tutti gli altri che non ti facevano toccare dove non dovevi toccare
o cercavano di indirizzarti a fare cose per altri fini. Alla
collega Minelli quindi io dico: "no, mi dispiace, non ci sto", che
lei venga a dire che la Lega chiama alle urne perché c'è l'ondata
nazionale e quindi pensa di andare a recuperare voti, no, mi
dispiace, non ci sto. A differenza sua, io ho lottato davvero
contro questo meccanismo, ho avuto il coraggio di continuare a
farlo quando ero Presidente, uscendo con dichiarazioni molto forti,
che però rispecchiano esattamente la realtà delle cose. Attenzione,
noi della Lega non siamo scesi a compromessi, io, come Presidente,
avrei potuto comunque rimanere lì, la Lega avrebbe potuto
continuare a governare con tutti gli Assessorati che aveva in mano,
ma non siamo scesi a compromessi. Dopo due mesi abbiamo ribaltato i
tavoli e mandato all'aria la maggioranza perché non accettavamo
certi sistemi, ma siete subentrati voi in aiuto e a sostegno loro.
Siete voi che avete permesso di arrivare a tutto questo, siete voi
che avete sostenuto questa maggioranza nonostante tutto quello che
stava accadendo e state continuando a farlo. State continuando a
farlo perché adesso che cos'è che proponete? "Basta che diano le
dimissioni coloro che sono stati oggetto di avviso di garanzia,
dopodiché sta a noi, che siamo delle persone responsabili, per il
bene della Valle d'Aosta, sostanzialmente riscrivere le regole del
gioco e continuare sostanzialmente a governare, bisogna comunque
cambiare la legge elettorale". Cambiamo la legge elettorale con un
Consiglio eletto in questa maniera, con tutti gli arrestati che ci
sono stati nel frattempo e tutto quello che è accaduto? Attenzione,
quello che emerge certamente dall'indagine, al di là delle
responsabilità dei singoli, che sarà poi la Magistratura a decidere
quali saranno, è che questo Consiglio non è delegittimato, di più,
perché i voti della 'ndrangheta è provato che sono arrivati, che
sono stati direzionati perlomeno su determinate forze, questo ha
comunque modificato gli equilibri delle forze in questo Consiglio,
su questo non si discute. Questo Consiglio non è delegittimato già
solo per questo motivo, senza tornare su tutti gli altri motivi che
abbiamo discusso e che sono stati ritirati fuori dai colleghi di
maggioranza prima. Ai colleghi dei Cinque Stelle, visto e
considerato che parla dopo il collega Vesan, io dico questo: sono
bellissimi tutti i discorsi che avete fatto, bellissimo la collega
Nasso che dice che certamente bisogna insegnarlo nelle scuole e ci
mancherebbe, ma voglio vedere dove volete arrivare. Per fortuna, la
deputata Tripodi ha chiamato alle urne, ha detto: "bisogna tornare
subito al voto", ma non l'ho sentito dire a voi, anche voi siete di
quelli che aspettano di trovare... "vediamo un attimino cosa
succede, se magari c'è qualcun altro che subentra dopo...",
dobbiamo rimanere qua noi? La democrazia, a differenza dei Fascisti
di Rete Civica, prevede che siano i cittadini a decidere chi è che
deve essere eletto. Io ho cominciato a dirlo quando ero Presidente
che in una situazione di questo tipo non si poteva andare avanti,
bisognava tornare alle urne, perché la campagna elettorale, la
politica si fa facendo il gazebo, andando per le strade, facendo i
comizi e dicendo semplicemente ai cittadini quello che si vorrebbe
fare, quello che si vuole fare, si propone un programma. I
cittadini ti possono dire, come dicono sicuramente a ognuno di noi
e a noi della Lega: "condividiamo le vostre idee", oppure "le
vostre idee sono da combattere in tutte le maniere", "tu come
persona non ti voterò mai, non accetterò mai quello che dici, non
mi piaci" oppure "tu come persona mi piaci e ti voto, ma ti voto
per quello che dici e poi, quando sei eletto, devi mantenere devi
mantenere esattamente quello che hai detto". Dopodiché però il
potere spetta nelle urne alla matita che hanno i cittadini, perché
i cittadini devono poter andare nella cabina elettorale e dire:
"bene, quella persona, quella forza politica... hanno fatto bene?
Bene, li rivotiamo", "Non hanno fatto bene, a casa". Sono i
cittadini a decidere questo, non siamo noi.
In una situazione di questo tipo la Valle d'Aosta ha bisogno di
un'unica cosa: di tornare al voto e di poter iniziare a
ritrasformare e riportare alla Valle d'Aosta la dignità che merita
perché, lo dico sempre, la Valle d'Aosta è la regione più bella del
mondo e di essere sulle cronache di tutti i giornali per quello che
sta venendo fuori della Valle d'Aosta, che è uno stillicidio,
perché non è solo quello che è venuto fuori adesso, è tutto quello
che viene fuori dalle indagini, dalle inchieste, da tutte le
condanne che abbiamo giorno dopo giorno da anni: questo è quello
che viene fuori dalla Valle d'Aosta! È una Valle d'Aosta ferma,
statica, che non riesce ad andare avanti, quando in realtà abbiamo
delle risorse incredibili. Se i Valdostani alzassero la testa,
guardassero in faccia la realtà e dicessero: "va bene, basta,
possiamo cambiare, possiamo farcela tutti insieme", i Valdostani,
non i politici. Saranno i Valdostani a decidere. Se la Spelgatti
deve andare a casa, torna a fare l'avvocato e va benissimo...
ognuno di noi. In coscienza però so che non mi sono piegata, in
coscienza so che ho fatto tutto il possibile, tutto quello che
potevo fare per mantenere la schiena dritta e l'ho mantenuta. Poi
se non piaccio, giustamente sono i Valdostani che devono decidere
di mandarmi a casa, di mandare a casa ognuno di noi, ma la Valle
d'Aosta ha delle potenzialità infinite, quello che ha la Valle
d'Aosta non ce l'ha nessun'altra Regione in Italia, siamo
meravigliosi, i Valdostani sono meravigliosi, sono stati
schiacciati da un sistema e con "i Valdostani" intendo tutti: tutti
i Valdostani, tutti quelli che abitano in Valle d'Aosta, tutti
quelli che credono e che combattono per questa terra. Ripeto: parlo
da Valdostana nata qua ma figlia di genitori bergamaschi, lo
sappiamo tutti, quindi tutti quelli che amano questa Valle d'Aosta
sanno che le cose si possono cambiare. Una volta scoperchiato
questo sistema, si potrà incominciare a lavorare per avere delle
energie nuove, per pensare tutti quanti insieme a un futuro
differente dove viga la meritocrazia, dove viga la bellezza.
Dobbiamo tornare veramente alla bellezza, ce ne siamo dimenticati,
noi non siamo i tuttologi, noi non siamo i padroni di questa Valle,
nessuno di noi. Collega Vesan, quindi spero di sentirle dire - me
lo auguro, con forza - che siete pronti a tornare alle urne come ha
fatto la deputata Tripodi, perché è quel pezzo che mi manca, perché
per il futuro della Valle d'Aosta l'unica cosa che dobbiamo fare
è... "benissimo, mettiamo in sicurezza i conti e andiamo alle urne,
restituiamo la parola ai Valdostani, poi allora potremo guardare al
futuro in una maniera differente", se non mi arrivano queste
parole, mi preoccupo.
Presidente -
La parola al collega Vesan.
Vesan (M5S)
- La prima cosa che vorrei dire è che provo
una profonda invidia per le certezze della collega Spelgatti, che
non solo ha delle certezze sue ma anche quelle per gli altri.
Grazie per aver dichiarato in vece mia che cosa devo dichiarare in
quest'aula. Per fortuna, all'interno del nostro movimento non
abbiamo un capitano che detta le regole e possiamo esprimerci
ancora serenamente e liberamente. La nostra posizione rispetto
all'oggetto della discussione oggi, cioè la presentazione delle
dimissioni, l'indagine nei confronti di questa nuova inchiesta
Egomnia è in realtà molto più dubbiosa, non abbiamo tutte queste
assolute certezze e soprattutto non abbiamo certezze sulle
soluzioni da adottare, ci piacerebbe molto averle.
Vediamo quali sono gli estremi di questa strana "cosa" con cui
tutti ci stiamo confrontando ormai da ore. Da un certo punto di
vista, c'è l'immagine che ne esce dalle dichiarazioni dei colleghi
dimissionari: "è stato sicuramente un errore, potrò finalmente
dimostrare la mia innocenza. Da queste intercettazioni possono
uscire interpretazioni variegate e io sono certo di poter
dimostrare serenamente il fatto di non essere minimamente
coinvolto", è stato dichiarato da tutti, e che la loro
presentazione delle dimissioni è un atto meramente per consentire a
quest'aula di operare serenamente. È una buona cosa. Purtroppo, non
ne avevamo mai viste in caso di inchiesta e di indagini in
quest'aula, dimissioni dal Consiglio sì, magari qualche dimissione
dalla posizione dell'Ufficio di Presidenza o da incarico da
Assessore, sì, quelle ne avevamo viste e invece finalmente siamo
riusciti a fare un passo avanti, lo consideriamo comunque un buon
primo esempio nell'ottica dell'opzione uno, cioè il punto di vista
di una delle due teste di questa indagine, cioè quella per cui è
tutto un errore giudiziario: "sapremo dimostrare al momento
dell'eventuale - non sappiamo nemmeno se ci sarà - processo la
nostra assoluta integrità".
C'è poi un altro punto di vista: quello che esce sui giornali.
Siccome ho un po' di tempo, vi leggerò quanto uscito su un
quotidiano odierno: "
uno studio lungo 20 anni per infiltrare le
istituzioni della Valle d'Aosta, non solo regionali o comunali, ma
anche
- dalla piccola regione del Nord -
quelle nazionali
per arrivare in Parlamento, al Senato in particolare: lì
- è la
convinzione dei Carabinieri di Aosta -
un Parlamentare è stato
riconfermato a Palazzo Madama grazie ai voti delle cosche
locali
". Sempre nello stesso articolo, un po' più avanti, così
viene citato, ribadisco che cito l'articolo al fine di evitare
querele relativamente alle mie personali posizioni sull'argomento,
che, come ho detto, sono pieno di dubbi in realtà: "
per Raso e
per la locale
- secondo gli investigatori -
il sostegno al
senatore Lanièce alle Politiche del 4 marzo 2018 è quasi solo una
dimostrazione di forza preparatoria per gli altri appuntamenti
elettorali in Valle d'Aosta: le regionali
". Guardiamo invece
questa strana cosa, questa strana bestia che non riusciamo a
inquadrare perché si muove molto velocemente, abbiamo notizie quasi
ogni ora o ogni paio d'ore. Nelle elezioni politiche, quelle per
cui secondo questo giornale c'è stata la dimostrazione dell'atto di
forza, quello che vediamo fare spesso e volentieri in questa nostra
piccola regione in occasione delle elezioni europee, che è dove si
presentano candidature finalizzate non alle elezioni parlamentari
europee, ma solo a misurare le proprie reciproche forze, ecco, in
queste elezioni erano presenti due liste chiamiamole autonomiste o
comunque dei partiti regionalisti, queste due liste si sono
confrontate sia al Senato che alla Camera. Non so quale sia
l'indicazione o la potenza delle 'ndrine che sono intervenute, non
so neanche se sia conseguenza di questo, ma in questo caso, mentre
al Senato una delle due liste ha avuto 15.958 voti, l'altra lista
autonomista ne ha avuto 9.659, ballano 6.000 voti abbondanti fra
uno e l'altro. Le stesse due liste dei partiti regionalisti si
confrontavano fra di loro anche alla Camera, erano le stesse due
liste, le stesse identiche forze, lo stesso simbolo, facevano anche
i manifesti assieme e tribuna elettorale assieme. In queste liste i
due avversari regionalisti erano un noto notaio che ha preso 12.000
preferenze e una candidata che ha preso 14.429 preferenze. Il
divario fra le due liste, su un totale fra le due liste, balla fra
i risultati al Senato e i risultati alla Camera di 4.000 voti.
Probabilmente è dovuto alla simpatia individuale del personaggio,
probabilmente dovuto al fatto che i bacini elettorali fra il Senato
e la Camera sono diversi, ma in realtà questo avrebbe dovuto forse
avvicinare di più il risultato al Senato che non alla Camera,
invece è stato il contrario. Se questa quindi è stata la
dimostrazione di forza che volevano dare le 'ndrine dicendo chi
volevano appoggiare, questo esce da questo articolo di giornale,
4.000 voti che ballano in Valle d'Aosta per decidere a chi offrire,
in occasione delle elezioni regionali, il proprio contributo. Sono
due estremi veramente molto diversi.
La criminalità organizzata - quella che gestisce il traffico di
droga, la prostituzione, che taglieggia i commercianti e che si
aggiudica in modo illegittimo le gare di appalto - decide con ben
un bacino di 4.000 voti consistente l'esito delle elezioni
regionali, quindi ecco qua sul mercato il nostro pacchetto di voti.
Questa versione è terrificante rispetto a quella precedente, cioè
"stavo mangiando il gelato con il mio vicino di casa"... questa
versione invece vorrebbe dire che nella nostra regione bisogna
lavorare tantissimo per evitare l'infiltrazione mafiosa, perché?
Perché ci sono ancora sul banco da qualche parte 4.000 voti che
possono decidere il prossimo risultato elettorale. Sappiamo che la
'ndrangheta non è stata decapitata: questa è l'unica cosa che
abbiamo sentito dalle forze dell'ordine in commissione, lo abbiamo
sentito anche dai discorsi un po' di tutta l'aula e quindi esiste
ancora questo pericolo. In quest'aula noi sentiamo serenamente
qualcuno che ci dice: "ma noi la soluzione ce l'abbiamo", perché
tutto il resto non c'entra, tutto il resto non vale, ma noi
risolviamo il problema con le elezioni, un problema che non
sappiamo bene com'è: non sappiamo se quattro poveri Consiglieri
sono ingiustamente perseguitati, oppure la piovra si è impossessata
di tutti i gangli dell'amministrazione. "Tutti i gangli
dell'amministrazione" vuol dire che, se noi riteniamo dal nostro
punto di vista, quello che può avere qualcuno in quest'aula, tutte
le azioni dalle elezioni in poi... in realtà le intercettazioni
sembrano parlare addirittura di qualcosa che è durato un decennio,
forse due e quindi hanno coinvolto decisioni e scelte di un lontano
passato, allora probabilmente nelle nostre partecipate e in tutti i
Consigli di amministrazione che abbiamo nominato c'è stata una
restituzione di un favore alla mafia, quindi non è la sostituzione
di noi 35 Consiglieri che tutti qua dicono: "sono colpevoli allo
stesso modo", non direi, ma insomma ognuno poi risponde, per
fortuna, solamente per quello che fa lui.
Vediamo invece che cosa abbiamo fatto in quest'aula noi
Consiglieri, non parlo della maggioranza perché, per fortuna, né
con una, né con l'altra abbiamo avuto occasione di confrontarci da
un punto di vista dell'azione dell'Esecutivo, ma, dal punto di
vista dell'azione legislativa, sì. In quest'aula siamo arrivati
subito dopo le elezioni, immediatamente dopo le elezioni, era il
luglio 2018, tutti molto preoccupati per il controllo del voto in
Valle d'Aosta. Era l'argomento
à la une
, tanto che le
proposte di legge n. 2 e n. 3 di questo Consiglio riguardavano
espressamente il controllo del voto. La n. 2 è stata presentata
dalla presidente Rini, è relativa al mantenimento dello spoglio
centralizzato, una legge minimale ma che voleva garantire almeno
quello e un'altra, un po' più articolata, presentata dal Movimento
5 Stelle e dall'allora Impegno Civico, a firma Bertin e Mossa, la
n. 3, che prevedeva non solo lo spoglio centralizzato, che veniva
considerato comunque un'azione nella direzione positiva, ma anche
la preferenza unica. C'è voluto un lungo dibattito e
un'approfondita discussione, siamo arrivati al 19 febbraio 2019
quando quest'aula ha finalmente approvato queste proposte con
modificazioni. In realtà lo stesso spoglio centralizzato si è
deciso che era già più che sufficiente, quindi non c'era più questo
assoluto pericolo, ormai avevamo messo al sicuro tutto e quindi lo
spoglio centralizzato non era più su quattro poli ma era diventato
su otto. Ci sembrava che questa fosse comunque una garanzia,
abbiamo votato convintamente approvato questa norma.
Contestualmente, cioè appena prima che questa norma venisse
approvata, arriva un ulteriore tentativo sempre da quest'aula, una
proposta di legge che, se non ricordo male, ha come primo
firmatario Manfrin - non me ne voglia quello della Lega se non
fosse lui - che ha presentato la n. 18 il 25 gennaio 2019, legata
invece a dare lo stesso tipo di garanzie. Noi vogliamo che il voto
non sia controllato nemmeno nel Comune di Aosta. Chiedo perdono,
non ricordo il firmatario, comunque una proposta della Lega, che
diceva: "vogliamo lo spoglio centralizzato anche nel Comune di
Aosta perché il controllo del voto dobbiamo misurarlo,
controllarlo, evitarlo in tutte le sedi e in tutte le elezioni".
Siamo arrivati al gennaio 2019. Dopodiché si è trasformata in
un'intera legge sulle elezioni comunali grazie al tentativo di
normare la cosa fatta dal CELVA, che ha deciso prima di bocciare la
proposta della Lega e poi di ripresentarla integrata all'interno di
un'altra e su quella abbiamo cominciato una lunga discussione sulle
elezioni comunali. Che cosa possiamo fare noi in quest'aula come
legislatori? L'Esecutivo si assumerà le sue responsabilità in
funzione delle scelte che ha fatto. Avremo per fortuna la
possibilità di ridiscutere il bilancio in modo che magari una più
attenta azione sia messa nei suoi confronti a causa di quello che è
uscito sui giornali e che temo continuerà a uscire ma, dal punto di
vista legislativo, noi abbiamo proposto in fase di discussione che
lo spoglio centralizzato fosse esteso anche a tutti gli altri
Comuni in cui esistevano più sezioni. Anche in questo caso abbiamo
avuto già dall'inchiesta Geenna indicazioni sul fatto che ci
fossero tentativi di pilotare i voti. Questa proposta è stata
accolta, sono particolarmente contento, nonostante il parere
contrario del CELVA, che la commissione abbia deciso di inserirla
nel testo di legge che poi è stato approvato.
L'altra proposta che abbiamo fatto era questa: lo spoglio
centralizzato possiamo garantirlo solo nei Comuni che hanno più
sezioni; questi sono 25 su 74, ne abbiamo quasi 50 nei quali, per
il controllo del voto, lo spoglio centralizzato non ha nessunissimo
valore. Il controllo del voto sarà esattamente uguale, dopo la
proposta dello spoglio centralizzato, rispetto a prima. Noi quindi
abbiamo proposto che si passasse alla preferenza unica per
garantire l'impossibilità di controllare il voto dei cittadini,
ebbene questa proposta ci ha visti... a questo punto probabilmente
la situazione si era evoluta, il pericolo era scampato, non c'era
più questo terrore in nessuno di noi, andava tanto bene invece
conservare le tre preferenze. Non solo conservare le tre
preferenze, ma anche approvare una proposta di legge che toglieva
peso, forza e possibilità alle minoranze dei Comuni. Come ha
ricordato il collega Cognetta, noi abbiamo decine e decine di
Comuni in cui la lista è una sola, quindi non c'è nemmeno il minimo
controllo che potrebbe fare una minoranza... quant'anche si
riuscisse a fare una lista di minoranza, con questa legge facciamo
di tutto per non farlo, però la minoranza avrà minor peso e quindi
potrà, inevitabilmente, controllare meno e fare meno il suo lavoro
di controllo sulla maggioranza. Questa specificatamente era
un'azione che noi avremmo potuto fare per evitare il controllo del
voto e per garantire la trasparenza nelle nostre pubbliche
amministrazioni. La paura a quel punto non c'era più nemmeno da
parte dei colleghi della Lega che hanno serenamente votato a favore
di questa proposta di legge. Noi cosa possiamo fare? Qualcuno ha
detto: "tutti parlano di quali siano i problemi ma non discutono
sulle soluzioni". Del problema non ne abbiamo la misura e qualunque
soluzione presa, se non conosci il problema e veramente non lo
conosciamo... quello che tutti abbiamo letto e per cui ci siamo
scandalizzati e per cui siamo preoccupati anche dell'immagine che
la Valle d'Aosta ha ormai in tutto il mondo è una parte di atti
depositati in un altro processo relativo a un'altra indagine.
Nessuno di noi sa che cosa c'è ancora in Egomnia, quindi che
qualcuno arrivi dicendo: "non importa cosa c'è scritto in Egomnia,
noi abbiamo già la soluzione; non importa come andrà avanti questa
inchiesta o se si dimostrerà l'infiltrazione della criminalità
organizzata in Valle d'Aosta o una bolla di sapone, poco importa
l'esito delle indagini", l'ho registrato da parte di uno dei
colleghi... invece a noi importa, noi vorremmo poter prendere una
decisione e sciogliere tutti i nostri dubbi. Poi c'è la
dichiarazione di voto quindi mi interrompo drasticamente.
Presidente -
Ha chiesto la parola il collega Bertin.
Bertin (RC-AC)
- In questo Consiglio sono intervenuto
spesso, troppo spesso in questi anni e su questo argomento. Una
parte molto significativa della mia attività istituzionale e
politica è stata dedicata all'infiltrazione delle organizzazioni
mafiose in Valle d'Aosta, della 'ndrangheta principalmente, a
denunciare la presenza e la pericolosità di questa organizzazione e
a denunciare anche le relazioni pericolose come questa, che, come
vediamo, hanno prodotto dei risultati particolarmente negativi per
la nostra Regione. Un'attività di denuncia che mi è valsa anche la
poca simpatia, usando un eufemismo, di questa organizzazione. Su
questo ringrazio chi personalmente mi ha espresso la propria
solidarietà. Nonostante mi sia occupato spesso di questo argomento,
intervenire oggi è estremamente difficile e triste, come ripetiamo
un po' tutti. La Valle d'Aosta è stata travolta inevitabilmente in
un circuito mediatico fornendo un'immagine terribile della nostra
comunità ed è francamente sconfortante ma allo stesso tempo non è
una cosa che ci stupisce più di tanto. Lo dicevo un po'
provocatoriamente molto tempo fa: la Valle d'Aosta era in bilico
per diventare la sesta Provincia della Calabria o una Regione con
una prospettiva diversa. Lo dico senza generalizzare perché i
Calabresi sono le prime vittime di questo sistema, che sia chiaro,
ma qui si è innescato su un terreno fertile un voto di scambio che
è diventato sistema e nel quale queste organizzazioni marciano e
trovano il loro habitat naturale. Un fenomeno, quello della
presenza della 'ndrangheta, che è stato gravemente e colpevolmente
sottovalutato da buona parte della politica e purtroppo anche la
cittadinanza non ha avuto quell'attenzione che questo problema
meritava. Per anni si è preferito guardare da un'altra parte e
illuderci dell'esistenza di un'isola felice, addirittura c'è chi in
questi giorni vorrebbe artificialmente rilanciare l'isola felice,
vi do una delusione: non è mai esistita un'isola felice. Chi vuole
artificialmente rilanciarla ha dei problemi di memoria, sono tutti
dei piccoli pesciolini rossi. Vorrei ricordare a chi nel 2013 era
in lista con la Stella Alpina, e non erano elezioni diverse da
queste qui, come ricordo a chi... la Lega ha sostenuto il candidato
sindaco Giordano nel 2010, sapete che è stato il più votato di
quella tornata elettorale? Sorbara. Avete sostenuto lo stesso
pacchetto. Qui la situazione non è così facilmente gestibile. Non è
arrivata oggi la 'ndrangheta ed è necessario da parte di tutti la
consapevolezza che la situazione è gravissima. Lo ripeto da 10
anni: questa è una questione politica innanzitutto, non è una
questione di ordine pubblico, non è una questione di forza di
polizia, non è una questione di Magistratura, questi organismi
fanno la loro parte e la fanno anche bene: la questione è una
questione politica e che riguarda tutta la società. Non basta
inseguire il fatto di cronaca quando succede qualcosa e poi
dimenticare con la solita velocità della memoria del pesciolino
rosso, questo vale per tutti. Bisognava e bisogna aprire una guerra
senza quartiere a questa organizzazione, perché, quando si cede sul
principio della legalità, anche una regione che apparentemente e
temporaneamente può avere un benessere economico non ha un
futuro.
Non voglio poi rispondere polemicamente agli attacchi personali
à chacun son style
. Certamente in questo anno e mezzo
diciamo che grandi danni non ne ha fatti il Consigliere in
questione, pertanto può stare tranquillo, gli auguro eventualmente
di fare qualcosa e di essere rieletto nella prossima occasione.
Detto ciò, credo che la Valle d'Aosta sia uno dei posti più
belli del mondo, con una storia ricca e gloriosa e che non meriti
quanto sta succedendo, bisogna reagire. Oggi ci troviamo in questa
situazione nella quale non ci sono tante strade da percorrere,
occorre trovare un percorso di garanzia che ci porti alle elezioni
e garantisca tutti e che si prenda coscienza anche della
situazione. Non è il voto, il voto, il voto, è trovare il percorso,
arrivarci nel più breve tempo possibile facendo quello che c'è da
fare, senza strumentalizzazioni politiche del momento e senza
polemiche inutili. Come dicevo, la Valle d'Aosta si merita altro e
noi dobbiamo reagire come tutta la nostra comunità, perché è
mortificante e francamente sconfortante quello che è successo e che
sta succedendo, l'unica cosa da fare è reagire.
Presidente -
Ha chiesto la parola il vicepresidente
Distort.
Distort (LEGA VDA)
- Sarà per il fatto che entrambi i
miei nonni erano Carabinieri ma a me, permettetemi, viene così
estremamente spontaneo questa sera aprire il mio intervento con un
riconoscimento nei confronti delle Forze dell'ordine, che hanno
svolto un lavoro magistrale di indagine insieme alle strutture
inquirenti. Permettetemi di dirlo, se volete, per deformazione
relativa a un DNA, a un codice genetico familiare, però lo voglio
dire con tutto il cuore, il primo pensiero è questo. Secondo
pensiero: non intendo minimamente mettere in atto nessun
atteggiamento di accanimento, perché non ce n'è assolutamente
bisogno, perché i fatti parlano tantissimo da sé. L'assenza di
accanimento, l'assenza di strumentalizzazione è proprio quel segno
di rispetto per il quale ringrazio ancora la mia famiglia per
avermi educato in questo modo e ringrazio il gruppo di cui faccio
parte e lo spirito, che piaccia o no agli avversari politici, ma lo
spirito morale ed etico che anima i nostri incontri. Voi non sapete
quante volte noi ci troviamo a discutere, anche a litigare nel
nostro Direttivo sui temi esattamente dell'etica. Con queste
parole, che sono né più, né meno che la conseguenza di un'eredità
ricevuta, quindi io voglio ricordare in quest'aula che intendo e
intendiamo rispettare tutto quanto a seguito dalle vicende emerse
per non volerci sostituire, per competenze, ad altre figure, ad
altre strutture, ad altri ambiti di competenza, perché non cadiamo
nel ridicolo. Corneille diceva nel Seicento che il ridicolo è né
più, né meno che il sostituirsi in un ruolo che non è il proprio,
noi non abbiamo nessuna intenzione di cadere in questa trappola:
noi intendiamo rispettare le persone, un rispettoso silenzio in cui
si lascia che gli inquirenti proseguano il loro compito. Noi
intendiamo rispettare un senso dell'onore, per cui se ci sono degli
sconfitti, noi sugli sconfitti non infieriamo, noi cerchiamo di
lottare e condurre la nostra battaglia, interessa quello: la
battaglia. Noi rispettiamo l'istituzione Consiglio che viene in
qualche fortemente compromessa da questa situazione, ma forse più
che da quanto emerso dalle indagini per i quali siamo perfettamente
conoscenti che il discorso è ancora tutto da svilupparsi ed
approfondirsi. Permettetemi però di dire per quanto riguarda
l'assenza, il silenzio di una posizione, di un atto che comunque ha
un ruolo estremamente forte, quello sì, ma lo diciamo dal punto di
vista della difesa dell'istituzione. Per noi l'istituzione che
rappresentiamo non è soltanto la presenza di noi 35 Consiglieri in
quest'aula ma, lasciatemelo dire, l'istituzione che rappresentiamo
è proprio la rappresentanza di una comunità ed è esattamente
questo. Credetemi, prendetelo come retorica, date i commenti e
l'interpretazione che volete a questo mio intervento, io parlo con
la sincerità e la serenità della verità, per me la dimensione più
importante, come spero sia condiviso da tanti di voi, è saper
rappresentare con onore e saper rappresentare con fedeltà e saper
rappresentare con umiltà la voce di chi ci ha dato voce,
esattamente questo, è la parte lesa... chi ci ha dato voce, chi ha
creduto in noi, ma anche chi non ha creduto, non crede più, anche
quella quantità immensa di persone che non si alza più la mattina
in cui si va alle urne e non prende questo impegno, non lo segue e
non lo porta a compimento; perché? Perché è delusa, perché è pigra,
forse qualcuno lo fa per pigrizia, forse qualcuno lo fa per
disinteresse, tanti lo fanno per delusione. Allora permettetemi di
dire: al di là delle strategie politiche, non vi sembra che sia
urgente ridare esattamente a questi depositari della nostra
autorità, chi ci ha eletto, gli elettori di nuovo l'incarico, lo
scettro del comando... di poter dire: adesso scegli di nuovo. Ci
rimettiamo tutti in gioco, tutte le forze politiche, con il
coraggio di rimettersi in gioco.
Il problema, cari colleghi, non è nei meccanismi, lasciatemelo
dire, il problema è qualcosa che è a monte dei meccanismi. Al di là
degli algoritmi, al di là dei regolamenti, al di là dei quorum, al
di là delle soglie di maggioranza, premi di maggioranza, al di là
delle preferenze, al di là delle quote rosa, c'è qualcosa che è
alla base di tutto, è la dimensione della scelta di uscire di casa
e di andare a votare. In quella dimensione, in quello spazio si
gioca la scelta di votare o non votare, la scelta di sentirsi
partecipe o no di una comunità, di una società. Quella è la
dimensione ed è quella che è stata lesa: è quella dimensione della
fiducia. La nostra risposta - e io, nel momento in cui dico:
"nostra", mi permetto e ho la presunzione di dire: "nostra" per
tutto questo Consiglio - pertanto è quella di mandare un segnale
chiarissimo alla nostra comunità, il messaggio è: vi ridiamo la
parola, ci rimettiamo tutti in gioco. È successo qualcosa di grave,
qualcosa che deve essere chiarito per cui si devono fare
approfondimenti, non importa, quel qualcosa ha leso quella
dimensione, si è insinuata in quell'ambito che è l'ambito della
scelta esistenziale, quella dimensione di fiducia che ci permette
di alzarci e di andare a votare. Quello è fondamentale, quella
dimensione di fiducia che ci permette di fidarci di noi, della
nostra attività e che permette a noi, immagino, cari colleghi, di
svolgere il nostro lavoro sereni e di sapere che stiamo facendo il
bene.
Sono un idealista e sono fiero di essere idealista, in nome di
questo idealismo, in nome di questa realtà, di questa concretezza,
io vi dico: cari colleghi, vogliamo vedere i meccanismi? Vogliamo
vedere la scientificità? Vogliamo vedere gli algoritmi? Vogliamo
vedere la matematica che sta alla base della dimensione del voto?
Benissimo. Allora andiamo a vedere un dato importante:
l'astensione. Quanto gioca l'astensione? Noi siamo a discutere se
la soglia è a 37 percento, o al 40, o un po' di più, o un po' di
meno, ma l'astensione quanto incide a livello numerico? Cari
colleghi, è esattamente questa la vera riforma elettorale. Io non
smetterò mai di crederlo, perché è fondamentale. Se non abbiamo
questa idea, allora veramente noi siamo degli azzeccagarbugli dei
meccanismi. Potremmo lasciare tutto in mano ai tecnici e potremmo
starcene a casa, lo fanno loro, lo fanno dei tecnici. Cari
colleghi, quindi dobbiamo ricollocare la fiducia nella dimensione
in cui è stata lesa. Dobbiamo ritornare a elezioni, che piaccia o
non piaccia, che convenga a qualcuno o non convenga ad altri.
Sapete a chi conviene? Conviene a questa comunità che ha bisogno di
sentirsi riconosciuta qua dentro. Sappiate una cosa, permettetemi
anche di dire una cosa, perché comunque mi conforta, che l'ho
sentito da varie voci, ho sentito varie forze politiche esprimersi
in una linea non così lontana dalla condivisione, tranne qualcuno,
dell'idea di poter tornare a elezioni, però "
est modus in
rebus
", perché se noi diciamo: "sì, torniamo ad elezioni"...
Quando? La risposta alla domanda "quando" è fondamentale, perché la
velocità, la sollecitudine con cui noi agiremo e porteremo a
compimento quest'attività elettorale sarà l'indicatore di quanto
noi rispettiamo questa comunità, quindi tornare al voto in tempi
brevissimi.
Concludo semplicemente con una frase, che, tra l'altro, devo
confessare che ho copiato, perché saper copiare è già un gran bel
passo avanti nella vita, anche perché non si può tutti inventare,
arriviamo un po' troppo tardi nella storia dell'umanità per avere
questa presunzione e l'ho inserita su una mia pubblicazione di
oggi: "bisogna pur metterlo il punto alla fine di una frase, alla
fine di una storia: si chiama ortografia o più comunemente
coraggio".
Presidente -
La parola all'assessore Baccega.
Baccega (UV)
- Prendo la parola come primo componente di
questa Giunta, Giunta che non sapeva dei fatti che stavano
succedendo, questo va detto con chiarezza per rispondere a chi ci
ha interrogati in questo senso. Troppo spesso questo Consiglio ha
provato a trasformarsi in un tribunale, oggi devo dire che,
malgrado i fatti gravi, tristi e difficili da interpretare, tranne
alcuni interventi colpevolisti, direi che i toni sono stati
adeguati al momento. Io devo dire con grande trasparenza, perché
sono stato un po' tirato per le orecchie per aver espresso
solidarietà ai colleghi che hanno lavorato con me in questi anni,
alcuni anche solo un anno, che l'ho fatto in qualità di persona e
di cittadino ma anche in qualità di amministratore pubblico, lo
ritengo un atto dovuto per un garantista come me, soprattutto in
assenza di un giudizio. Certo, siamo consapevoli che la
Magistratura dovrà fare il suo percorso e i nostri colleghi che si
sono dimessi oggi potranno dimostrare le eventuali attenuanti ai
fatti loro contestati. Io ritengo che con le loro dimissioni si sia
assistito a un atto di responsabilità importante per effetto del
corretto rapporto che loro hanno sempre avuto con le istituzioni
che rappresentavano e soprattutto per cercare di favorire
un'eventuale ripresa qualora sia possibile. Per queste vicende la
Valle d'Aosta è a pezzi e auspichiamo che sia finita qui, che non
ci siano altre ripercussioni e che si esca al più presto da questo
tourbillon
, soprattutto nel panorama nazionale, dove troppi
buttano fango e propongono con insistenza la fine della nostra
autonomia. Noi sabato ci siamo riuniti in un piccolo numero di
amici elettori dell'EPAV, Associazione che rappresento. Ci siamo
riuniti e abbiamo sottolineato l'importanza di approvare un
bilancio, un bilancio costruito con consapevolezza, che guarda
sicuramente agli interessi della Valle d'Aosta visti dalla nostra
parte ovviamente: risposte importanti alla sanità, risposte alle
fasce più in difficoltà, attenzione agli anziani, all'occupazione e
a tutti i settori che sono rappresentati in questa Giunta. Noi
riteniamo che sia fondamentale approvare il bilancio quale atto di
responsabilità nei confronti dei Comuni, ma anche per poter andare
a un'eventuale tornata elettorale; ci sono risorse da investire,
bisogna metterle e, soprattutto, nei confronti dei cittadini che
aspettano risposte. Ulteriori 60 giorni di atti indifferibili e
urgenti sarebbero abbastanza devastanti per la nostra comunità.
L'obiettivo quindi, mi sembra di aver capito, che si è delineato in
più interventi, un accordo di maggioranza a larghe intese, un
accordo a larghe intese in Consiglio, non di maggioranza, scusate,
soprattutto per andare all'approvazione del bilancio. Sono larghe
intese che tanti propongono. Vengono anche proposte in questi
giorni a livello nazionale, e allora perché no? Credo sia un atto
dovuto, un atto di grande responsabilità e poi si vada pure alle
elezioni, siamo pronti.
Mi è piaciuta molto la riflessione che ha fatto il collega
Aggravi quando ha evidenziato quanti cittadini andranno a votare,
quale percentuale di cittadini andrà a votare, quale potrà essere
l'astensione, diceva il collega Distort, questo è. Sarà un voto
veramente rappresentativo di tutti i Valdostani? Non so. Qualcuno
ha parlato di marca 'ndranghetista nel bilancio. Io francamente me
lo guarderò con più attenzione questa sera, ma non so in quali
pieghe del bilancio si sia intravisto questo percorso. Ci sono
importanti risorse, ci sono spese per investimenti, collega Mossa,
e spese per la parte corrente. Le spese per gli investimenti sono
quelle ben definite nella parte investimenti e tutto il resto è
destinato ai servizi, per mantenere i servizi all'infanzia, agli
anziani, ai disabili, proprio alla sanità, sono due cose molto
molto diverse.
Concludo sottolineando l'appello che molti hanno fatto: la
nostra Valle d'Aosta è una gran bella Valle, è una Valle che piace,
è la più bella del mondo, qualcuno ha detto, che ha potenzialità
infinite. Solo oggi "Il Sole 24 Ore" posizionava la città di Aosta,
vista come provincia, quindi con tutti i dati regionali, al quarto
posto nel panorama nazionale. Vuol dire che qualcosa si è fatto,
vuol dire che i servizi sono buoni e soprattutto se andiamo a
guardare i servizi più significativi, andando a leggere quella
graduatoria e quella classifica, vuol dire che in passato si è
fatto. Siamo quarti per la vivibilità, una bella, ridente e
accogliente Valle d'Aosta. L'unico vero disastro - e siamo primi in
classifica lì - è lo spaccio della droga, forse lì qualcosa
dovremmo migliorare. Io dico che le nostre azioni in questi mesi
sono state tutte rivolte alla collettività valdostana con impegno,
abnegazione, cercando di dare le risposte più importanti e più
significative che la gente si aspettava, che le strutture si
aspettavano. Pensiamo di aver riportato in questo bilancio un'idea
di Valle d'Aosta che va verso il sostegno a tutte quelle categorie
che ne hanno bisogno. L'invito che faccio davvero, quindi, è quello
di costituire un gruppo che possa guardare a questo bilancio,
modificarlo magari leggermente ma magari nemmeno e poi andare, se
necessario, al voto, siamo pronti anche noi.
Presidente -
La parola al collega Gerandin.
Gerandin (MOUV')
- È un giorno difficile, penso, per
quest'aula e per la Valle d'Aosta in generale e parto dalla
conclusione del collega Bertin, che siamo di fronte a una
situazione gravissima, una situazione che presuppone anche una
questione politica di fondo. L'eventuale rilevanza penale
dell'azione e delle indagini e affari della Magistratura per cui
non voglio neanche provare ad avvicinarmi ed entrare nel merito.
Penso che quest'aula debba occuparsi dell'aspetto etico e morale.
Quando parliamo di etica e morale, dovremmo cominciare a spiegare,
almeno qualcuno dovrà cominciare a spiegare, ai Valdostani perché
tutti sapevano di essere indagati ma non lo hanno detto, neanche il
Presidente Prefetto. I Valdostani non riescono a capire questo, per
cui, anche di fronte a un passo indietro di 4 colleghi, questa
rimane una questione di fondo, una questione delicatissima. Allora
ho voluto fare mente locale e provare a tornare indietro nella
storia della politica valdostana delle difficoltà che in quest'aula
ci sono state nel passato. Mi sono riletto tutto il resoconto del
Consiglio del 18 dicembre 2002.
C'était l'allocution du nouveau président du Gouvernement Robert
Louvin qui disait vis-à-vis des démissions de Monsieur Dino Viérin
- je rappelle à tout le monde quand même qu'il n'a pas eu aucune
condamnation -: "
sa démission, il a dit et tout le monde l'a
souligné, a été un acte de responsabilité qui a remis les choses en
ordre, un acte qui a surtout établi le juste ordre des valeurs:
d'abord le bien commun, d'abord la sérénité, d'abord le bon
fonctionnement des institutions et, seulement ensuite, l'intérêt
individuel et le prestige personnel. Un acte qui lui a fait
honneur, qui fait honneur à notre Région, qui fait honneur à
l'Union Valdôtaine et à l'école de vie qu'elle a été pour nous
tous. La vie n'est pas cependant un menu à la carte, on ne choisit
pas toujours, on ne planifie pas toujours... il y a une belle
chanson qui dit: "depende, tutto depende da che parte guardi il
mondo
"". Il disait encore que l'Union Valdôtaine a fait appel
"pour assurer une tentative d'éclairage au sein d'une majorité
qui avait encore annoncé l'intention de vouloir se retrouver avec
un but commun, des intérêts communs, une organisation commune...
nous en avons informé l'opposition, les Chefs de groupe de
l'opposition ont été les premiers à être informés de la tentative
d'éclaircissement des conditions politiques de la majorité
".
Davvero un altro mondo e forse è per quello che agli attacchi che
già all'epoca venivano dalle istituzioni nazionali probabilmente
questo Consiglio già all'epoca aveva dato un segnale totalmente
diverso. Oggi ci troviamo di fronte
à cachette on dirait bien,
les cachettes
... non parlarne, cercare di vivere alla giornata,
superare l'emergenza del momento, nascondere fatti gravissimi e ha
ragione il collega Bertin quando parla di situazione gravissima.
Sono sinceramente preoccupato perché, frutto di questa debolezza
dimostrata in questo Consiglio e in quest'aula - e io sottolineerei
soprattutto da questa maggioranza -, probabilmente mai come in
questo momento la Valle d'Aosta è sotto attacco: è sotto attacco
perché, attenzione, si parla di commissariamento, si parla di
rivedere le competenze prefettizie, vale a dire l'esercizio delle
competenze prefettizie, si parla di mettere, come ha detto anche
l'assessore Baccega, in dubbio il futuro dell'autonomia della Valle
d'Aosta. Probabilmente abbiamo fatto tutto da soli e che ci siano
forze che in questo Consiglio abbiano come obiettivo di perseguire
questo attacco all'autonomia valdostana mi preoccupa, però
probabilmente qualche
mea culpa
va fatto. Allora tutti
quegli interventi che abbiamo sentito nel passato: interventi a
difesa dell'autonomia, delle prerogative e delle competenze...
forse andava gestito in maniera diversa un momento così delicato.
Queste maggioranze nate a colpi di stampelle e compromessi con
ingresso in maggioranza di forze politiche che hanno banalizzato
battaglie di anni, dure, vere e di principio e sostanza, che io gli
riconosco... banalizzate, ripeto, per un momento di visibilità e
centralità del panorama politico valdostano, telecomandati dal guru
di turno, questo è inaccettabile. Soprattutto, a mio parere, è
inaccettabile continuare a insistere che la soluzione per riportare
la Valle d'Aosta al rispetto delle regole sia quella dell'elezione
diretta e dell'uomo solo al comando, davvero siamo in antitesi su
questo. Colgo l'occasione perché mi dispiace davvero che chi ha
fatto queste battaglie sia stato pure minacciato, ma io ricordo che
le battaglie si vincono prendendo le distanze
in primis
dai
mandanti, ma anche quando non ci si rende complici indispensabili
del sistema. Quando entrai per la prima volta nella scorsa
legislatura in questo Consiglio, feci una campagna con l'UVP in cui
abbiamo girato tutta la Valle d'Aosta a sottolineare che era il
momento di alzare i tappeti, la polvere sotto i tappeti, le
modalità di assunzione in CVA, al Casinò, se poi le modalità di
assunzione alla CVA o al Casinò vengono sostituite dalle modalità
di assunzione nelle partecipate o nel Grand Hotel Billia, non
cambia molto.
Arrivo all'ultimo aspetto che mi è particolarmente caro. Voi
sapete che è stata sempre una mia passione quella di leggermi bene
i bilanci. Io l'ho letto il vostro bilancio, assessore Baccega.
Posso dire che sono assolutamente in linea con tutti quelli che
abbiamo audito. Per carità, c'è qualche risorsa in più in alcuni
settori, è corretto dirlo, ma è un bilancio dove c'è crescita zero,
non risolve un problema che sia uno. L'edilizia rimane chiaramente
all'angolo, non è una priorità, per cui io glielo dico, guardi:
questo è un bilancio che, salvo mancette, favori e
restitution
, esattamente quello che si legge negli atti
dell'inchiesta che viene sintetizzato come debito di riconoscenza,
è difficile da trovare... Se un'apertura sul bilancio è reale,
dovrà esserci la volontà di modificarlo, questo è chiaro, il
messaggio deve essere chiaro, non proveremo neanche a sederci a
discutere questo tipo di bilancio. Ritengo necessario evitare
l'esercizio provvisorio, nessuno ne ha mai parlato perché
l'esercizio provvisorio viene descritto come un mantra. Proprio due
minuti per spiegare. L'esercizio provvisorio significa che verranno
garantite solo le spese correnti, per cui non gli investimenti;
verranno spese per dodicesimi, vale a dire mensilmente la
disponibilità del bilancio dell'anno precedente, per cui non è
questo il bilancio su cui si... il bilancio di riferimento è quello
dell'anno precedente. È chiaro che non è un bel messaggio arrivare
all'esercizio provvisorio, non penso che sia un passaggio utile per
la collettività valdostana, però - e ci tengo a essere chiaro - se
c'è la volontà davvero di ridiscuterlo, il giorno stesso
dell'approvazione ci dovranno essere in quest'aula le condizioni e
gli atti per decretare la fine della legislatura e il ritorno al
voto, altrimenti ogni porta sarà da parte nostra sbarrata.
Président -
Le collègue Lucianaz a demandé la parole.
Lucianaz (LEGA VDA)
- Il collega Gerandin ha suscitato il
mio interesse per la questione dell'autonomia. Poco importa che
fine farà questa legislatura, qua stiamo ci stiamo giocando
l'autonomia...
Presidente -
Colleghi, scusate però, chiedo un attimo di
silenzio, perché si fa fatica a seguire.
... un vecchio Sindaco, Unionista di lungo corso, quando abbiamo
formato la maggioranza l'anno scorso, mi ha detto: "con quella
gente - parlava di Stella Alpina, Alpe, Rini - cadrete sul Casinò"
e si vede che la sua esperienza l'ha vista lunga; io gli ho
risposto qualche mese fa: l'Union cadrà sulla 'ndrangheta, perché,
mi spiace dirlo, siamo sempre lì e la 'ndrangheta avanza. Qualcuno
è stato arrestato, qualcuno ha ricevuto l'avviso di garanzia ma
tutte quelle cosche che si riunivano nelle
crotte del bor
[traduzione dal patois: nelle cantine del borgo], nei B&B, nei
bar sono ancora lì, voteranno ancora e avranno ancora decine di
voti da indirizzare e li indirizzeranno a chi? Questo al momento
non lo sappiamo. Qualche giornale scrive che li indirizzeranno sul
cavallo vincente. Ho visto anche un titolo di un quotidiano di
Aosta mettere a grosse lettere il nome Lega accostato a questo
fenomeno. Vi garantisco che, finché io sono in Lega, non ci sarà un
Leghista che potrà andare a cercare un voto da personaggi
chiacchierati o condannati o preoccupati: questo lo dico a
beneficio di tutti i Valdostani, che, finché c'è qualcuno in Lega
che lotta per i valori valdostani e per l'onestà e l'etica, questo
non succederà mai e state tranquilli che i miei colleghi faranno la
stessa battaglia.
Avevo preparato un discorso per i nostri colleghi Fosson, Viérin
e Bianchi, io sono abituato a dire le cose in faccia, quindi non mi
va di parlarne, li troverò probabilmente di persona.
I Valdostani sono schifati da quanto successo. Non so se oggi
hanno avuto una buona immagine di cos'è stato discusso in questo
Consiglio, di cosa verrà deciso, di come cambieremo marcia
probabilmente all'interno di quest'Assemblea. Io spero che, a
partire da questa sera e dal prossimo Consiglio, veramente si
prendano delle decisioni chiare e nette, come diceva il collega
Gerandin, a cominciare dal bilancio. Abbiamo il problema del
bilancio e del Casinò, abbiamo anche, entro il mese di febbraio, o,
meglio, il 31 marzo, da approvare... la scadenza delle concessioni,
le concessioni idroelettriche delle grandi opere. Ecco, lì non c'è
da scherzare, lì abbiamo pochi mesi e dobbiamo veramente darci da
fare, al di là del confronto che abbiamo tra di noi.
Quello che mi preoccupava, dicevo prima, è l'autonomia.
Ricordiamoci bene - e mi riferisco soprattutto ai colleghi Cinque
Stelle che hanno la collega che a Roma pare che si sbizzarrisca ad
attaccare le prerogative del nostro Statuto - che l'autonomia i
Valdostani - purtroppo sono quasi tutti morti quelli che hanno
lottato per ottenerla - l'hanno ottenuta prima che esistesse la
Costituzione, prima che esistesse la Repubblica italiana ed è una
concessione che lo Stato ha dato su minaccia di separazione. Chabod
ha inviato parecchie lettere al Governo di Roma per concedere
subito almeno una competenza legislativa e culturale. Sappiate che
nel 1944 il Governo Bonomi aveva già garantito l'autonomia alla
Valle d'Aosta, è un istituto che dobbiamo proteggere, dobbiamo
difendere tutte le nostre prerogative, perché così è stato voluto
dai Padri costituenti, se vogliamo chiamarli così, questi hanno
lottato, erano dei partigiani autonomisti, erano mica rossi, erano
mica tutti delle Sardine! Erano degli autonomisti, la gran parte in
Valle d'Aosta era di formazione Giustizia e Libertà, erano
Socialisti, c'erano tante compagini e mi stufa un po' questo
discorso del monopolio, dell'ANPI di sinistra sul grande movimento
che è stato quello dei partigiani. Che cosa hanno ottenuto? Hanno
ottenuto quest'autonomia, ragazzi, e qua ce la stiamo giocando. Per
colpa di chi? Io direi principalmente dei Governi che ci hanno
amministrato in tutti questi anni, in tutti questi decenni. Quanto
successo in questi giorni sicuramente è stata un'altra botta
terribile a questi privilegi istituzionali. È normale che vi
accusiamo, collega Baccega e tutti quanti, che... insomma, avete
dimostrato con i fatti, con i comportamenti che qua mettiamo a
rischio, a cominciare dalla figura del Presidente Prefetto ma anche
delle competenze, tutto quello che è stato ottenuto e difeso negli
anni scorsi. A Roma che cosa fanno i nostri due Deputati? Si sono
forse occupati di far ripartire la Commissione paritetica? Io non
ho avuto notizia né in Commissione, né qui in Consiglio. Li abbiamo
invitati diverse volte immagino, mi riferisco alla Presidente della
Commissione, è più di un anno che non li vediamo qui ad Aosta in
un'Assise istituzionale. Abbiamo il Senatore il cui nome è uscito,
anche il suo, in questa inchiesta sui rapporti con la locale
'ndranghetista e i pacchetti di voti acquistati, mentre la Deputata
gioca sulle prerogative del nostro Statuto, quasi a minacciare che
abbiamo troppe competenze. Non va bene, la Lega non può accettare
questo modo di gestire l'autonomia. Il collega Aggravi scalpita per
sistemare la situazione economica della nostra Regione. Sappiate
che la Lega sarà sempre il faro, almeno così siamo nati e così
vogliamo restare, a difesa dell'autonomia della Valle d'Aosta e lo
facciamo concretamente tutti i giorni, lo facevamo anche quando non
eravamo pagati da questa struttura perché lavorare fuori da qui nel
mondo economico è ancora più duro, quando hai dei concorrenti che
ti fanno una concorrenza sleale ma sono carichi di soldi. Sappiate
quindi che non è facile per chi tutti i giorni deve tirar su la
serranda, fare concorrenza, stare sul mercato con le imprese che
hanno tutti altri vantaggi di natura finanziaria.
Concludo con le scuse del consigliere Barocco, le ho apprezzate,
è rarissimo. In 30 anni ho sentito raramente un Unionista chiedere
scusa e mi fa veramente piacere. Forse l'Union timidamente comincia
a cambiare e sarebbe veramente il caso. Io sono stato messo sotto
accusa in quest'aula per una parola non troppo elegante, qualcuno
l'ha definita: "
est inacceptable, insulto pesante, la pire
expression de manque de civilité et témoigne le retour...
". Io
ho chiesto scusa in quest'aula per quella parola che mi è scappata
dietro una provocazione abbastanza pesante. Io comunque chiedo a
tutti voi, membri del Governo e membri della maggioranza, di
chiedere scusa ai Valdostani, ma chiedetelo adesso scusa, anzi, per
tutte queste cose che sono uscite, dovreste inginocchiarvi davanti
ai Valdostani e chiedere veramente pietosamente scusa per questi
comportamenti inaccettabili di questi membri del Governo e della
maggioranza che abbiamo visto ultimamente. Mi fermo qui.
Presidente -
Ha chiesto la parola l'assessore Certan.
Certan (AV)
- Bon après-midi à tous, un après-midi
sûrement lourd. Je ne sais pas comment interpréter les certitudes
du collègue Lucianaz qui m'a précédé qui a absolument la certitude
que la Lega sera le phare de l'Autonomie valdôtaine, moi j'espère
de devoir le démentir vite. La Vallée d'Aoste est sûrement en train
de vivre un moment très difficile, pas l'unique en effet, et nous
tous - et pas le premier, j'espère le dernier - et de ça je crois
que nous devons tous ensemble demander pardon aux Valdôtains de ne
pas être toujours capables, peut-être, d'interpréter notre juste
rôle. Nous avons tous reçu la tâche d'être interlocuteurs, qui avec
beaucoup de voix, qui avec des voix libres et qui avec des voix
peut-être moins libres, mais cela sera l'histoire qui le
démontrera, nous sommes interlocuteurs des citoyens et nous ne
pouvons pas nous soustraire à cette discussion. La responsabilité
et la rectitude avec laquelle j'ai toujours agi et le groupe Alpe a
toujours agi dans ces années m'impose quelques réflexions. Le
groupe Alpe est né en 2006 quand bien de citoyens ont retenu de
devoir dire aux Valdôtains qu'on ne pouvait plus continuer à mettre
"
lo tsat dedeun la tsambra di saouseusse"
, il s'agit d'une
expression qui employa Carlo Perrin dans la campagne électorale de
2006, lo dico anche in italiano: non si deve più mettere il gatto
nella stanza delle salsicce. Era venuto il momento di smetterla di
continuare a nominare persone che forse avevano fatto la storia
valdostana ma sulla quale si poteva anche provare ad andare oltre.
Da quando ho rivestito la carica di Assessore, ho cercato di non
parlare troppo di politica, almeno con dichiarazioni e con scritti,
perché credo che fosse il ruolo soprattutto del movimento.
Vorrei riportare alcune tematiche. Nel 2006, appunto quando Alpe
fu fondata, anzi Renouveau Valdôtain e poi nel 2010 Alpe, di queste
tematiche già si parlava e un noto giornalista politico mi disse -
adesso dovrei andare a ricercare l'articolo - che eravamo dei
"masochisti che si facevano masturbazioni mentali" quando parlavamo
di 'ndrangheta o di mafia e che giustamente non avevamo competenza
per parlare di mafia. Fu allora che nel 2010 - e lo feci io come
Segretario politico di Alpe - chiesi veramente l'aiuto di
magistrati che potessero spiegare e che potessero far capire bene a
tutti i Valdostani di che cosa si trattasse. Un altro periodo
particolare per la Valle d'Aosta fu il 2012 quando ci fu il
referendum contro il pirogassificatore. Anche lì ci accorgemmo come
Alpe, con tutti gli altri Movimenti che insieme parteciparono a
quella campagna, che in Valle d'Aosta c'erano forti pressioni.
Credo che quindi oggi - condivido quanto ha detto il collega
Ferrero - parlare di stupore o di non sapere che bisogna, bisognava
e bisognerà tenere l'attenzione alta su queste tematiche è un po'
da ipocriti, perché sicuramente è un qualcosa che abbiamo sempre
cercato di non sottovalutare. Ripeto: questi segnali, collega
Lucianaz, non ce li ha portati lei ma magistrati illustri: il
dottor Gratteri, il dottor Salvatore Vella, che hanno posto
l'accento sul fatto che, laddove ci sono risorse, bisogna avere
ancora più attenzione e questo credo sia anche emerso nelle parole
dell'onorevole Bindi nel 2018 in modo chiaro. In questi giorni è
stata riportata la sua posizione. Io credo che su questo si debba
sicuramente tenere alta l'attenzione. Credo che ognuno di noi abbia
il dovere, oltre che la necessità, di confrontarsi con le forze
dell'ordine e con chi è deputato a fare certe indagini e certe
inchieste; quando se ne è presentata l'occasione, per quanto mi
riguarda, ho sempre chiesto l'aiuto di chi è deputato a svolgere
questo compito perché sicuramente ha competenze e mezzi diversi da
quelli che abbiamo noi, noi non possiamo... Sono d'accordo, collega
Sammaritani, dispiace che a volte la Magistratura entri a gamba
tesa nella politica, ma io credo sia anche giusto e voglio anche
significare che c'è un controllo che tutela, oltre che i cittadini,
anche chi lavora e lavora in modo corretto.
Credo che oggi nella discussione si sia parlato molto dell'aver
saputo o taciuto, del sapere o non sapere, chi lo sapeva e chi non
lo sapeva. Io vi devo dire la verità, che è una questione che ho
sollevato ai colleghi e mi è dispiaciuto molto apprenderlo dai
mezzi di informazione e devo dire che a mia domanda precisa
risposta precisa non l'ho ottenuta. Questo sicuramente non fa
piacere, ma la ritengo essere comunque una risposta che non è detto
debbano dare a me, l'importante è che chiariscano nelle sedi
opportune la loro posizione. Forse io avrei agito diversamente,
perché non avrei messo nelle condizioni i colleghi di apprendere le
informazioni dai mezzi di comunicazione, però io credo che questo
sia un dibattito che non spetta a noi.
Devo anche dire che un po' mi fa sorridere quando si dice che
tutti i Valdostani sono meravigliosi, il popolo valdostano... io
credo che il popolo valdostano sia formato da persone eccezionali
che hanno fatto la storia e che faranno la storia della nostra
Regione, che porteranno avanti gli ideali dell'autonomia
sicuramente nello stesso modo in cui tanti di noi credono e hanno
creduto, ma è composto anche da persone che probabilmente agiscono
in altri modi: questo fa parte del temperamento umano, non fa parte
della cultura. Il temperamento viene invece condizionato e viene
influenzato dall'aspetto culturale e io credo che, invece, in Valle
d'Aosta un problema culturale ci sia e condivido l'intervento, non
sono sempre d'accordo col collega Cognetta, ultimamente quasi mai,
ma devo dire che invece l'intervento che ha fatto sull'importanza
del partecipare alle elezioni, del delegare ma dell'essere presenti
non solo nel periodo delle campagne elettorali ma anche dopo, non
solo quando ci sono dei periodi in cui ci sono delle tematiche che
prendono di più, ma sempre. Io credo che la delega che noi abbiamo
e che noi riceviamo non dev'essere mai in bianco e soprattutto
dobbiamo portare avanti sicuramente quanto in campagna elettorale -
credo che la collega Russo l'abbia definito bene - non che
promettiamo, ma le tematiche sulle quali noi poniamo l'accento e
sulle quali proviamo a dare un'indicazione su come agiremo. Quello
dobbiamo portare avanti, perché se diciamo in un certo modo,
dobbiamo portare avanti quello e se questo non è possibile, bisogna
dichiarare il perché non è possibile.
Chi mi conosce sa che non so essere ipocrita e quindi lo scorso
anno quando ho visto, a proposito del sapere o non sapere e quando
in qualche modo mi sono ritrovata un po' schiacciata
nell'altrettanta arroganza di alcuni colleghi, mi sono tolta da
quel Governo leghista, collega Spelgatti, che con amarezza, devo
dirlo, ho dovuto ammettere essere esattamente come tanti. Lei,
collega Spelgatti, oggi ha fatto tutta una decantazione sulla quale
posso anche essere d'accordo, ma faceva votare e arrivare le
delibere di Giunta un po' particolari all'ultimo momento, senza
iscriverle neppure all'ordine del giorno e, se ricorda, il nostro
scontro - e i resoconti del 7 novembre 2018, punto 199, e del 21
novembre, il 203, lo ribadivano già - fu proprio su questo. Io non
credo che questo si risolva con le elezioni perché adesso il
trend
va da quella parte. Non ritengo che quanto è avvenuto
lo scorso anno si possa liquidare e dimenticare così, come credo
che non possa liquidarsi in questo modo neppure quanto avviene
adesso. Penso anche che certe responsabilità che certi movimenti
hanno non cambieranno cambiando un nome al partito a fine anno o un
proprio
status
. Io credo che a volte probabilmente ci sono
delle vedute diverse, un modo diverso, un metodo diverso nel quale
ognuno di noi agisce. Certo è - e sono d'accordo - che l'etica e la
morale devono essere sempre presenti in noi. Quando dico "sempre",
deve essere anche per tutti; quando dico: "per tutti", vorrei dire
anche per quelli, ad esempio, nominati nei Cda.
Mi dispiace che non ci sia in questo momento il collega Distort,
perché amo copiare anch'io, alcuni suoi passaggi mi hanno davvero
ispirata. Lo spirito morale ed etico è stato consigliato appunto
dal nostro collega. "Mi aspetto - ha detto - che, per un discorso
sicuramente ancora non chiuso, si sappia però agire per rispetto
dell'istituzione..
.
", poi ha parlato dell'istituzione che
rappresentiamo e poi ha parlato di sincerità, di verità, di
fedeltà, di onore e di umiltà. Ha anche detto: "io sarò un
idealista, secondo me, però se non si è capaci anche di vedere le
pagliuzze nel proprio occhio ma si vedono solo in quelle del...
- e lo so che si parla di trave, ma io uso la pagliuzza in
questo momento -, se si è capaci solo di guardare quello che fanno
gli altri, sicuramente non saremo migliori degli altri"...
Presidente -
Vuole usare i 5 minuti, collega?
... sì, grazie, uso anche gli altri 5 minuti. Sicuramente io mi
aspetto altrettanta sincerità e verità, altrettanta fedeltà,
altrettanto onore e umiltà anche, per esempio, per i nominati nel
Consiglio di amministrazione della nostra Università e dico in
particolare per la nomina di Stefano Galli, che devo dire ho anche
saputo apprezzare in questi mesi. Non lo conoscevo e lavorando in
alcuni momenti, certo molto limitati di un Cda, devo dire che sarei
disonesta se dicessi che non ho apprezzato alcuni suoi passaggi.
Con altrettanta sincerità e chiarezza però mi aspetto che anche
queste nomine che sappiamo essere state chiaramente una nomina
politica, di cui noi non conoscevamo - perché la delibera arrivò 5
minuti prima in Giunta - il curriculum e devo dire che io lì
davvero conoscevo due persone su tre e abbiamo votato, sì, sulla
fiducia che mi aspetto adesso essere uguale.
Faccio un ultimo passaggio sul bilancio 'ndranghetista. Collega
Aggravi, io non credo che il nostro bilancio sia un bilancio
'ndranghetista...
Voce fuori microfono.
... non so, forse ho sbagliato... scusi, non so se è stato lei,
chiedo scusa. Mi ero segnato questo appunto a lei, probabilmente
non è stato lei. Mi dice che non è lei, mi fido. Trovo però che
questo bilancio sia stato fatto con grandissima difficoltà ma
soprattutto cercando di farlo anche con buon senso. Lei ci ha
chiesto una risposta, ha chiesto a noi come Governo una risposta,
se vi è la disponibilità, a mio avviso, la disponibilità c'era già
prima. È stato scaricato in Commissione e ci potevano sicuramente
anche essere alcuni passaggi che, a mio avviso, potevano essere...
ma a maggior ragione credo che in questo momento, dopo tutto il
dibattito che già è stato fatto, si impongano alcune riflessioni.
Io credo che su questo ci sarà sicuramente la nostra disponibilità,
soprattutto da andare a chiarire - e lì chiediamo alla minoranza di
essere puntuale - laddove si ritenga che alcuni passaggi sono di
dubbia... non so come, però questo è stato detto in questa sala
prima... di dubbia...
Voce fuori microfono.
... no, lo so, non mi sto rivolgendo al collega Aggravi. Sto
dicendo che, siccome prima qualcuno ha sollevato che questo
bilancio era assolutamente non proprio limpido, io credo che
proprio su quei passaggi non limpidi si debba andare a chiarire
bene e avere proposte, poi spesso ci sono proposte che possono
essere accolte, ma ci sono proposte che non possono essere accolte
e questo chiaramente lo si vedrà insieme. Credo quindi sia
importante questo chiarimento.
Presidente -
La parola al collega Peinetti.
Peinetti (UV)
- Ho ascoltato con molto interesse tutti
gli interventi che ci sono stati da ormai quasi quattro ore e
mezza. Innanzitutto, devo apprezzare anche il tono che è stato
usato in quest'aula, che merita credo, almeno, da parte nostra che
si mantenga un adeguato rispetto all'aula in cui siamo ospitati. Mi
pare che oggi ci sia stato, al di là delle posizioni politiche e
personali di ognuno di noi... abbiamo dato una buona dimostrazione.
Prima di tutto permettetemi un passaggio personale: la mia
solidarietà personale al nostro Capogruppo, a Bianchi, che è stato
per noi in questi mesi un importante punto di riferimento. Ha fatto
una scelta difficile. Io su questo vorrei fare un piccolo
passaggio. È stato detto che era un atto dovuto, un atto dovuto è
un fatto obbligatorio. Questo non è un fatto obbligatorio, in
diverse Regioni italiane dei Consiglieri e degli Assessori indagati
e inquisiti non si sono dimessi. Io credo che questo sia un
segnale. Certo, si possono fare dei discorsi e dei ragionamenti
sulla tempistica, che è stata forse per alcuni, magari per il
Presidente più di altri, non corretta. Noi, com'è stato più volte
detto, non eravamo assolutamente al corrente di questo, un po'
probabilmente per la riservatezza che queste indagini richiedono,
forse anche per altri motivi che francamente io non conosco. Ciò
non toglie però che la mia solidarietà personale, la solidarietà
anche del movimento vada al nostro Capogruppo, ovviamente anche
agli altri ragazzi che spero e mi auguro sapranno dimostrare la
loro totale estraneità.
L'altra manifestazione di solidarietà - mi spiace che non ci sia
- va al collega Bertin, almeno per quello che abbiamo letto sui
giornali, per le minacce che avrebbe ricevuto, anche questo è un
fatto molto grave che dimostra anche come questo Consesso sia
sicuramente molto determinato e pericoloso. Ora, al di là di queste
considerazioni preliminari, io credo sia importante adesso valutare
cosa si debba fare ora, cosa si debba fare ora è stato già detto da
qualcuno e io credo che sia importante capirsi in questo momento di
estrema difficoltà, credo drammatica per questa Regione. Per la
nostra Regione un momento come questo credo che raramente si sia
vissuto nel dopoguerra. Allora credo che innanzitutto, com'è stato
detto da molti, bisogna dare una risposta ai cittadini per quanto
ritiene al bilancio. Io credo che questo sarebbe un passaggio di
estrema responsabilità che quest'aula si assumerebbe per dare delle
risposte ai cittadini. È chiaro poi che ognuno cercherà e cerca di
portare i propri contributi e si potrà discutere di tutto questo,
però penso che il dato fondamentale sia quello di fare il più
possibile in fretta per evitare quello che si diceva prima, vale a
dire l'esercizio provvisorio, che sarebbe, non so se un dramma, ma
sicuramente un problema.
L'altro discorso che, secondo me, andrebbe affrontato e fatto
rapidamente è quello di dare gambe una volta per tutte
all'Osservatorio permanente sulle associazioni criminali di tipo
mafioso. Guardo la nostra Presidente della I Commissione, abbiamo
quasi concluso, credo, tutte le audizioni in aula e penso che non
ci sia un momento migliore per chiudere una volta per tutte questa
legge che sarebbe uno strumento importante nelle nostre mani.
Valutare le risposte da dare ai cittadini in questo momento non è
sicuramente facile, ma penso che sia un passaggio fondamentale.
Credo che ognuno di noi, nell'ambito delle proprie possibilità e
capacità, debba in questo momento cercare di portare il proprio
contributo, forse anche al di là degli schieramenti politici,
dopodiché trarre le conseguenze e arrivare a fare quello che tutti
dicono. Certo, sarà un passaggio probabilmente obbligato quello di
andare in un tempo relativamente rapido alle urne e penso che sia
un fatto credo consequenziale una volta fatti tutta una serie di
passaggi. Io non ho molto altro da aggiungere.
Aggiungerei solo un ultimo passaggio, nell'audizione in I
Commissione il Comandante dei Carabinieri ha fatto una serie di
riferimenti a quella che viene chiamata "comunità calabrese".
Abbiamo avuto anche uno scambio di opinioni con il mio amico
collega Lucianaz su questo aspetto. Io credo che qui bisogna essere
molto chiari. È stato già detto da qualcuno, non è un problema di
criminalizzare una comunità. Penso che sia importante che da questo
tipo di messaggio che noi oggi dobbiamo dare sia importantissimo
distinguere i comportamenti criminali di alcuni dal comportamento
di persone che in questa regione vivono da tanti anni, che hanno
contribuito alla crescita di questa Regione e che ancora
contribuiscono alla crescita di questa Regione. Ognuno di noi può
fare le riflessioni personali che vuole. Certo che lo spaccato che
esce da questa inchiesta è uno spaccato inquietante, estremamente
inquietante e il Comandante dei Carabinieri però ha fatto
un'osservazione, che, secondo me, è un'osservazione importante da
tenere bene a mente, il quale ha detto: "voi in questa regione
avete gli anticorpi per rispondere a questo tipo di infiltrazioni,
avete la possibilità di rispondere a questo tipo di infiltrazioni
mafiose, 'ndranghetiste in questo caso" e credo che dovremmo fare
tesoro di quello che ci è stato detto e continuare sulla strada.
L'Osservatorio permanente sulle associazioni criminali di tipo
mafioso, secondo me, pertanto deve vedere la nascita e deve essere
varato al termine delle audizioni, se avremo il tempo e le
possibilità di farlo, il più presto possibile.
Presidente -
La parola al collega Cognetta per
dichiarazione di voto.
Cognetta (MOUV')
- Volevo soltanto, al termine di questo
lungo discorso e per dichiarazione di voto... il mio voto sarà
favorevole ovviamente, quando si chiedono le dimissioni perché non
votarle. Volevo poi spiegare all'aula e soprattutto all'assessore
Certan, che ringrazio per l'intervento chiarificatore da lei
effettuato, che in questo momento, in questo istante se volessimo
fotografare quest'aula da un punto di vista dei numeri, ci sono 17
Consiglieri di opposizione - visto che, Presidente, ha anche
lasciato lei la maggioranza - e 14 di maggioranza. Se noi non
volessimo prenderci, la maggior parte di noi, la nostra
responsabilità, la scelta di aspettare alcuni passaggi tecnici, noi
potremmo tranquillamente firmare adesso e andare tutti a casa ora.
È chiaro poi che questo farebbe una serie di distruzioni a catena
senza fine, però l'importante credo che a questo punto sia non
alzare i toni da parte di nessuno. Noi ci assumiamo le nostre
responsabilità, perché non siamo proprio del tutto fuori di testa,
nonostante si racconti in giro questo, però al tempo stesso neanche
gli accenni di provocazione mi piacciono a questo punto. Io sono
disponibile a fare tutto quello che serve per evitare disastri
maggiori di quelli che sono stati combinati fino a oggi per anni,
però non mi provocate, perché lo sapete benissimo - non mi rivolgo
a lei, mi rivolgo al Governo - che, se passate da quella strada lì,
poi si bruciano i ponti e non importa cosa succede, perché un po'
va bene ma poi basta, tutto qua.
Presidente -
La parola al collega Aggravi per
dichiarazione di voto.
Aggravi (LEGA VDA)
- Dichiaro anch'io il mio voto
favorevole su questo aspetto e volevo approfittarne perché in
realtà non volevo intervenire, poi ho pensato che ho fatto un
discorso parlando di dubbi e quindi è molto bene che dubbi non ce
ne siano e che certe posizioni siano ben esplicitate. Collega
Certan, io non ho parlato di un bilancio 'ndranghetista...
Voce fuori microfono.
... no, ma fa bene a tutti, soprattutto a me, così almeno lo
specifichiamo. Gli ho detto che è ragionevole pensare che un certo
tipo di comportamento adottato per dire di fronte a tutti che si
erano ricevuti degli avvisi poteva scatenare e generare il dubbio
riguardo al fatto che magari un documento scaricato da chi in parte
ha condotto questo... è un legittimo sospetto, per carità di Dio,
siamo tutti fallibili. Io purtroppo ho tanti dubbi nella vita e
questo dubbio io penso che comunque sia più che legittimo. Non ho
parlato assolutamente di un bilancio 'ndranghetista, anzi. Sul
discorso delle cose da accettare o no è ovvio che... ripeto: io ho
parlato giustamente di margine di azione, come giustamente poi i
numeri li ricordava anche il collega Cognetta, io ho anche parlato
di soluzione rapida, nel senso che una volta che ci si siede nella
deputata Commissione, si capisce quali sono i margini d'azione,
penso che siamo tutti adulti e siamo tutti interessati affinché si
trovi una soluzione quanto prima che ci consenta di restituire,
ripeto, agli azionisti la possibilità di esprimersi, cioè agli
elettori, in maniera tale da comprendere questo, perché se non ci
sono margini di azione o se c'è un'intenzione di tirarla per le
lunghe, ma lo dico proprio perché sono un uomo dubbioso, allora
parliamoci chiaro e la disponibilità viene ritirata, questo è molto
chiaro. Come da parte nostra stia pure tranquilla e state pure
tranquilli, cari colleghi, che siamo ben disponibili a segnalare
ciò che riteniamo di poter portare come contributo significativo a
una modifica di alcuni passaggi, come quelle poste che non
capiamo... come lo siamo stati in sede di audizione, e se c'è una
cosa su cui non ci siamo mai risparmiati è segnalare quello su cui
non ci troviamo, l'abbiamo fatto in tante sedi e non soltanto in
Commissione, quindi sicuramente questo da parte nostra verrà fatto,
ma qui lo dico e qui lo specifico in maniera molto chiara. Se non
ci sono margini di azione seri da parte di tutti e se non c'è la
volontà seria di cambiare le cose,
arrangez-vous
, cioè nel
senso non andremo lo dico in senso familiare... ma andremo
sinceramente dritti per la nostra strada perché l'abbiamo
specificato: questo è quanto dovevo dire e quanto era bene
chiarire.
Presidente -
Per la dichiarazione di voto, la parola al
collega Manfrin.
Manfrin (LEGA VDA)
- Anch'io faccio un pochino un
bilancio della discussione che è stata fatta fino a questo momento.
Mi permetto anch'io di porgere l'onore delle armi al collega
Borrello, l'unico che all'interno di quest'aula c'è stato, che ha
affrontato quest'aula a viso aperto, l'unico che ha avuto il
coraggio di esserci e non di scappare per magari seguire il
Consiglio da un'altra parte e sperare di non farsi troppo male,
onore a lui, onore anche al collega Barocco, che ho imparato a
conoscere in questi mesi, non conoscevo, e che con tantissima
sincerità - davvero l'ho apprezzata molto - ha avuto parole anche
molto dure nei confronti del presidente, ex presidente Fosson, che
ha pensato bene di abbandonare la barca nel momento peggiore per
lui dopo averci riempito di bugie.
Una collega qui ha parlato di imbarazzo in quest'aula e di
imbarazzo, colleghi, all'interno di questa discussione ce n'è stato
tanto: per esempio, quando una professoressa qui si è alzata col
suo consueto ditino puntato e ci ha detto che così facendo di tutta
l'erba un fascio si è permesso al sistema 'ndrangheta di
infiltrarsi in questo Consiglio e nelle nostre istituzioni. Io,
collega, la inviterei a fare una riflessione, la inviterei a
riflettere su chi ad oggi, invece di dire: "abbiamo fatto una
cavolata", visto quello che è emerso, continua a dire: "no, però
c'è bisogno di riforme epocali straordinarie, andiamo avanti perché
tanto siamo l'orchestrina sul Titanic e mentre sta affondando noi
suoniamo una bella canzoncina". Io sarei molto preoccupato
soprattutto da chi si definisce paladino della legalità. Lei,
collega, ha criticato il fine che giustifica i mezzi, cioè lei che,
almeno a parole, così come succede spesso, ha combattuto un certo
tipo di sistema di visione soprattutto durante la campagna
elettorale per poi arrivare ad allearsi con quello stesso sistema
che lei criticava quando era al di fuori di queste istituzioni, ci
ha detto: "lo faccio, però... perché così rifacciamo la legge
elettorale", grazie collega Minelli, grazie per averci voluto
dedicare questa straordinaria attenzione. La legge elettorale
peraltro è il primo problema dei Valdostani ed è quello per cui
tutta la gente che è al di fuori e incontriamo ci ferma per strada
e ci dice: "sapete che c'è? Il nostro grave problema è proprio la
legge elettorale", e lei persevera peraltro in questo
atteggiamento, ne prendo atto. Ci ha detto anche - ma questa non è
la prima volta, però... come dire? ha anche un pochino mostrato le
trame, questa strategia... - che non è nell'interesse della
comunità valdostana l'elezione anticipata: ecco perché lei qualche
tempo fa ha dichiarato che il pericolo era quello di dare la
Regione in mano alla Lega perché lei... come dire? da una parte sa
che c'è tutta una serie di Valdostani - è possibile che sia la
maggioranza - che ovviamente vuole vedere ben altri seduti su
quelle poltrone, per governare questa Regione non tanto per
sedersi... però non bisogna darglielo perché questo è un pericolo.
Se la maggioranza delle persone quindi vuole vedere cambiare chi
gestisce questa Regione, probabilmente il suo primo interesse non è
dire: "non vogliamo le elezioni". La collega - non la nomino
neanche, così non creiamo un fatto personale, visto che è terminato
il tempo - ci ha ricordato le parole dell'onorevole Bindi, che,
appunto, denunciò quando venne in Valle d'Aosta il pericolo di
infiltrazione della 'ndrangheta all'interno delle istituzioni.
Ebbene, quelle stesse parole furono definite, lo ricordo all'aula,
dal Sindaco di Aosta "parole improvvide" al punto da meritarsi
anche la risposta della presidente Bindi ai tempi, così come poi
tutto il carico che poi ne consegue e rispetto a quelle parole di
chi cercava di minimizzare un fenomeno che oggi è emerso in tutta
la sua virulenza. È bene ricordarlo ed è bene ricordarlo anche a
chi ad oggi pensa di magnificare l'operato del Sindaco di Aosta,
che vede scivolare la sua posizione chiaramente in situazioni
inferiori rispetto alle classifiche dell'anno scorso, ma vorrebbe
raccontarci l'opposto.
Mi unisco peraltro ancora alla solidarietà al collega Bertin,
questo lo voglio assolutamente dire, minacciato da quelle stesse
persone che, secondo la Procura, portavano i voti a coloro che
hanno ricevuto gli avvisi di garanzia - mi unisco anch'io - che
però vengono sostenute all'interno di quest'aula, venivano
sostenute, chi lo sa cosa succederà in futuro.
Era bene quindi mettere un pochino di puntini sulle "i", così
come giustamente ha fatto il collega Cognetta, mettere un po' di
puntini sulle "i" sull'arroganza e la magnificazione anche
dell'opera di questo bilancio che è stata fatta in questi ultimi
pochi interventi, dove, come se si avesse un rapporto straordinario
di forze, si dice: "abbiamo fatto delle cose magnifiche, siamo
troppo bravi e quindi state anche zitti". Mi dispiace, questo non è
un atteggiamento che ci porta lontano. Se pensate di silenziare
questa vicenda e di far calare l'oblio, com'è stato cercato di fare
sulla vicenda di Sorbara, io vi dico che ovviamente non faremo
finta che non sia successo niente. Si vuole porre la Regione al
sicuro e al riparo da un tracollo economico, benissimo, si faccia
con il rispetto che è dovuto, nelle maniere che saranno più
opportune e ovviamente concordate, ma vi ricordate che questo è un
processo che ha ovviamente una scadenza a brevissimo termine e, a
nome della Lega, annuncio il voto favorevole nel merito delle
dimissioni.
Presidente -
La parola all'assessore Bertschy.
Bertschy (AV)
- Quando i dibattiti sono tranquilli,
bisognerebbe evitare di stimolarli, soprattutto dai nostri banchi,
ma a volte capita magari di non farsi capire. Sicuramente il mese
di dicembre non è un buon mese per i Governi. L'anno scorso è
caduto il vostro, quest'anno finisce il nostro. Oggi è testimoniato
dall'intervento della collega Rini, che fa parte della maggioranza,
ma che ha legittimato quello che tutti ormai avevano abbastanza
compreso; una maggioranza che negli ultimi tempi faceva fatica
anche a condurre i suoi lavori come metodo e come attenzione in
aula, quindi quello che è successo non ha fatto altro che mettere
in evidenza le difficoltà e le criticità che stavamo vivendo.
Questo è un fatto politico che diventa un fatto sul quale poi
ognuno oggi in aula ha portato le sue valutazioni e le sue
indicazioni, e non solo in aula, anche fuori dall'aula. I
comunicati ormai con i quali si grida alle elezioni credo che
vadano a ruba, salvo poi quando si parla di elezioni vere e proprie
e ci si dimentica che si può andare: mi riferisco al deputato
Tripodi. Non più tardi di qualche mese fa, anche a livello
nazionale c'è stata la possibilità ma ci si è ben guardati come
atto di responsabilità. Dare indicazioni a questo Consiglio è
legittimo, ma io credo che rivenga al gruppo consiliare qui
presente assumere le sue decisioni come capita per tutti gli altri
gruppi. Ho apprezzato, anche perché personalmente mi sento toccato
dalle vicende di questi giorni, i toni politici maturi, devo dire,
di tutti gli intervenuti, anche evidentemente duri, nella misura in
cui si conoscono le persone che in questo Consiglio sanno incidere
con i loro interventi, interventi tutti a segnalare un'attenzione
definitiva verso un tema sul quale non bisogna scherzare, non
possiamo e non dobbiamo fare finta che le cose non le sentiamo, non
le vediamo e non le diciamo. In questo senso quindi grazie, perché
credo sia questo un po' l'atteggiamento giusto che si deve avere in
quest'aula e allo stesso tempo grazie a chi ha favorito, credo,
oggi questi toni. Le dimissioni del collega e amico Laurent Viérin
credo che abbiano dato il via poi ad altre dimissioni che hanno
messo in condizioni oggi questo Consiglio di affrontare il tema
sicuramente con un altro atteggiamento, un altro tipo di attenzione
e soprattutto con una visione diversa dal passato. Per quello che
mi riguarda, grazie a questo atto di coraggio e di lealtà verso
quella che è l'unica cosa in politica sulla quale non bisogna
scherzare ma soprattutto non bisogna sorvolare. Io dico che il
rapporto tra l'elezione in questo caso di un Consigliere, ma di
qualsiasi eletto e il suo popolo e i cittadini non possa essere
viziato nella misura in cui si crede al proprio popolo e alla
propria comunità. In questo senso ho apprezzato questo atto di
coraggio che permetterà a Laurent e a tutti gli altri colleghi di
continuare a fare fuori da questo Consiglio quello che è giusto
fare, difendere il loro lavoro, spiegare quanto è successo, ma
soprattutto avere la possibilità di ritornare a dire le cose che in
questi mesi probabilmente... ho sentito dire a tutti: "perché non è
stato detto?". Per quella poca conoscenza che ho di questi
argomenti, so che le persone sono anche tenute a mantenere segreto
il loro comportamento nei confronti delle vicende in cui vengono
coinvolti. Ripeto quindi che non sono a conoscenza di altro ma
credo che anche questo sia stato un rispetto verso le istituzioni
perché rappresentano i palazzi della giustizia.
Detto questo, la responsabilità di chi soprattutto in questo
caso, il Presidente, doveva avere nei confronti di questa vicenda
ha fatto parte di discussioni che nella maggioranza anche in queste
ultime ore sono state sicuramente quelle necessarie perché con le
istituzioni non si scherza, soprattutto quando si hanno ruoli di
così grande importanza e non si debbono creare gli imbarazzi di
questi giorni che, appunto, le difficoltà che ha vissuto il
Presidente hanno portato a far vivere alla nostra regione facendo
questa rilevanza e portando questa rilevanza a livello nazionale.
La situazione che si presenta è una situazione semplice da un lato
quanto complicato. Finalmente il tema delle elezioni arriva al suo
punto di discussione, poi c'è chi ci crede convintamente, c'è chi
le annuncia sperando forse che altri trovino delle soluzioni, c'è
chi individua dei percorsi per capire se queste sono proprio
necessarie. Io direi che in questo senso le elezioni, lo hanno
detto tutti, non sono la risoluzione del problema di questa
Regione, ma sono l'unico sistema per ridare una legittimità quando
si ritiene di averla perduta. La legittimità passa per eleggere
consessi come il nostro, dove i rappresentanti si tengono e si
sentono a proprio agio, perché il proprio popolo li sostiene e li
sostiene ancora. Ci saranno dei cambiamenti in questo Consiglio
regionale. Le dimissioni di questi giorni porteranno nuovi
Consiglieri in questo Consiglio, anche questo comunque fa parte di
un processo di rinnovamento del nostro Consiglio regionale ma le
elezioni rimangono l'unico modo di rilegittimarlo se non saremo
capaci di legittimarlo noi. Le elezioni in questo momento hanno una
spada di Damocle sulla testa, nel senso che le elezioni sono quelle
della vecchia legge elettorale con la novità della preferenza
unica, che sicuramente ci permetterà, come ha detto bene il nostro
Capogruppo, di fare dei passi avanti rispetto alla segretezza del
voto, forse alla modalità di portare gli eletti a sedersi in
Consiglio regionale ma lasciano aperto il tema della governabilità
essendo il
quorum
ancora fissato al 42 percento: 42 percento
da raggiungere come unica forza politica piuttosto che con una
coalizione. Se non mi ricordo male, il 42 percento della vecchia
percentuale delle elezioni regionali 2018 portava le coalizioni che
avrebbero raggiunto i 26-27 mila voti a vincere le elezioni e a
ottenere il sospirato premio di maggioranza per poter finalmente
governare perché il tema della governabilità l'avete approvato voi
prima di noi per qualche mese, poi l'abbiamo riprovato noi. È un
tema che ormai diventa dirimente per andare al voto. Certo, si può
andare al voto così. Io credo che ci saranno movimenti e partiti
che otterranno sicuramente risultati migliori del passato, magari
anche largamente migliori, altri peggiori, però i 26-27 mila voti,
sempre che saremo capaci di portare almeno quei cittadini
valdostani a votare, bisognerà raggiungerli, altrimenti ci si
ritroverà qui e in assoluto non è un problema. Questa volta però
bisognerà essere chiari perché non si può solo andare a votare - e
io ritengo corretto che la Lega voglia andare a votare - per poi
alla fine non risolvere definitivamente la situazione. La Lega
quindi dovrà dire in qualche maniera, se andrà al voto come tutti
noi, come penserà di raggiungere questo
quorum
per
garantire, una volta finite le elezioni, di poter governare questa
Regione. Certo, in assoluto auguro a tutti una grande crescita ma
mi pare che la crescita per raggiungere quel risultato sia
veramente una crescita importante, stessa cosa vale per tutti gli
altri. C'è una proposta di legge, alternativa a quella che fino
adesso è stata portata avanti, dell'abbassamento del
quorum
.
Vero, però si pone... se andiamo a toccare questa legge, sappiamo
bene che poi ci vanno i mesi necessari per poterla applicare,
quindi vogliamo votare subito, vogliamo votare tra un po', non
vogliamo votare? Se non vogliamo votare, c'è il bilancio, l'avete
detto chiaro. In questi ultimi interventi sia il collega Aggravi,
sia il collega Manfrin, che sono sempre molto chiari, hanno detto
bene: "non facciamo manfrine", o c'è la volontà di fare qualche
cosa di serio e ci mettiamo pochi giorni - perché ci sono persone
che i bilanci li conoscono magari anche più degli altri, ma si
capisce subito quali sono le poste da poter girare per dare
indicazioni diverse dalle nostre -, altrimenti diventa difficile
anche per chi oggi propone questo bilancio cambiare un bilancio per
fare che cosa? Per andare a votare lo stesso tra due mesi con la
vecchia legge? Tanto vale dire: proviamo a votare questo bilancio e
andiamo a votare. Le due strade politiche, secondo me, sono molto
da percorrere con trasparenza. C'è la possibilità di modificare un
bilancio, quindi di sostenerlo in aula e vediamo dove porta questo
sostegno, se semplicemente a dire: "spostiamo comunque avanti di
qualche tempo il voto" oppure "troviamo una maggioranza che possa
prendersi cura di quei problemi prioritari di questa Regione",
bene, bisogna nei prossimi 7-8-10 giorni, anche se ci sono le
feste, andare a fondo a questi problemi. Se non ci sono queste
condizioni, non ha nemmeno senso per la maggioranza che oggi
propone un progetto e che lo ritiene un progetto coerente con le
proprie idee, andare a modificare un'impostazione per poi fare lo
stesso percorso.
Io credo che si tratti oggi definitivamente di essere
trasparenti, coerenti e chiari, voi lo siete stati, dobbiamo
cercare di esserlo anche noi. Questa legislatura può avanzare se si
ritrova un'ampia maggioranza, se non ci sono queste condizioni, non
bisogna far finta di non vedere i problemi. I nostri movimenti ce
l'hanno chiesto, oggi l'ha detto l'Union Valdôtaine, ma lo ha detto
l'UVP, è il segnale che abbiamo lanciato e anche la scelta di
Laurent va in questa direzione, lo ha detto l'Alpe. Non si può
pensare di portare avanti questa legislatura se non ci sono le
condizioni politiche per sostenere un progetto politico che sia
anche un progetto amministrativo di lunga durata. Se non ci sono
queste condizioni, bisogna essere chiari nei confronti dei
cittadini e non bisogna girare intorno al tema delle elezioni, le
elezioni si faranno con quelle difficoltà che tutti abbiamo ben
presente e che conosciamo.
Concludo quindi dicendo che tutte le criticità possono, con la
volontà da parte di tutti e con la capacità di vedere i problemi e
di cercare le soluzioni, diventare anche delle opportunità per
partire, ripartire o comunque creare migliori condizioni. Niente di
peggio invece che non far finta di vedere i problemi, non cercare
di approfondirli, non cercare soprattutto di dimostrare ai nostri
cittadini che il nostro lavoro qua deve avere quel significato
grande che ti dà essere eletto in un Consesso così importante e
rappresentare in questo Consiglio regionale l'interesse e le idee
che nella vita e nei nostri movimenti, insieme a tutte le persone
che ci sostengono, vorremmo vedere sviluppati attraverso i nostri
bilanci e attraverso le nostre azioni. Grazie a tutti. Da parte
nostra non ci deve essere tempo da perdere e lo ribadisco. Io credo
che l'Assessore alle finanze, che oggi è Vicepresidente e diventerà
Presidente, si metterà al lavoro nei prossimi giorni per incontrare
immediatamente la Commissione e conoscere quali sono gli argomenti
che i gruppi che in Consiglio regionale vorranno portare
all'attenzione del nostro progetto di bilancio per poterli
analizzare e dare le risposte veloci e, ripeto ancora,
trasparenti.
Presidente -
Per dichiarazione di voto, la parola alla
collega Spelgatti.
Spelgatti (LEGA VDA)
- Il collega Distort mi ha
preceduta, non ne avevamo parlato, io avevo deciso di dedicare
questi cinque minuti finali al ringraziamento ai Carabinieri per il
lavoro eccelso che hanno fatto, grazie a loro la Valle d'Aosta non
sarà più la stessa, la Valle d'Aosta finalmente reagirà, la Valle
d'Aosta finalmente dovrà fare i conti e il popolo valdostano dovrà
finalmente fare i conti con la realtà. È uno schiaffone sui denti
enorme a tutti noi, è un dolore che lacera il cuore di tutti noi ma
almeno guardiamo in faccia alla realtà, nulla sarà più come prima,
finalmente ci confronteremo con il nostro passato e potremo
guardare in maniera differente il futuro. Quando parlo del popolo
valdostano, parlo dei Valdostani
doc
e di tutti coloro che
amano questa regione, che vivono in questa regione e che lottano
per questa terra, quindi mi riferisco ai Valdostani doc ma mi
riferisco anche tranquillamente ai Calabresi, sono moltissimi i
Calabresi che sono profondamente offesi da tutto questo, perché il
connubio e la definizione di Calabrese uguale 'ndranghetista
offende chiaramente tantissimi Calabresi. Non tutti i Calabresi
sono così chiaramente, ma lo sappiamo, però la comunità calabrese
dovrà reagire e dovranno far sentire con forza il loro
allontanamento e la loro lontananza, tutti coloro che sono già
stati lontani da tutto questo mondo dovranno far sentire con forza
la loro voce, e la voce di tutti i Valdostani perché anche i
Valdostani doc non sono stati differenti perché hanno accettato
questo tipo di sistema. La Valle d'Aosta è stata schiacciata da una
politica clientelare portata avanti e perpetrata da decenni, che ha
tolto la libertà a tutto il popolo, ha tolto l'orgoglio a un popolo
fiero di montagna come siamo noi. Noi siamo un popolo di montagna,
siamo un popolo duro, non lo abbiamo più dimostrato ma questo siamo
e possiamo assolutamente tornare a esserlo, possiamo e dobbiamo
tornare a esserlo. Abbiamo tutte le carte per poter reagire e
dimostrare che la Valle d'Aosta è qualcosa di profondamente diverso
da tutto questo.
Chiudo facendo un appello al voto perché comunque al voto ci
dovremo andare, non ci sono alternative. Faccio un appello al voto
ben differente rispetto a quello che fanno le forze di sinistra:
invece che raccontare ciò che vogliono essere, qual è il loro
programma, quello che presentano, quello che vogliono fare, passano
il tempo ad attaccare la Lega. La Lega non fa questo, la Lega non
dice: "non votate gli altri", la Lega dice: "noi siamo questo, ci
potete combattere democraticamente, giustamente perché non tutti la
pensiamo alla stessa maniera, potete condividere o meno le nostre
posizioni"; noi siamo questo, ci sarà chi ci apprezzerà, ci sarà
chi ci odierà, ma spero che sia sempre un odio all'insegna
dell'essere democratici perché si combattono le idee, noi portiamo
avanti delle idee, si combatte e si dovrebbe combattere per le
idee, non per altro, e noi così continuiamo a fare politica in
questa maniera. Chiudo in ultimo dicendo: non ci sono alchimie di
legge elettorale che possono fare la differenza; l'unica differenza
la possono fare i Valdostani con il loro cuore, andando a votare -
a destra, a sinistra non importa - le persone che loro ritengono
più corrette, che loro ritengono le persone giuste, che loro
ritengono abbiano le idee che vogliono che siano portate in questo
Consiglio.
Collega Minelli, soprattutto collega Bertin, gli uomini si
vedono al momento della possibilità di cambiare le cose che cosa
fanno; si vedono quando hanno il potere in mano, se effettivamente
poi le battaglie che hanno portato avanti sono quelle che
perseguono o meno, mi dispiace, vi siete venduti per un piatto di
lenticchie!
Presidente -
La parola, per dichiarazione di voto, al
collega Gerandin.
Gerandin (MOUV')
- Non avevo intenzione di intervenire ma
l'intervento dell'assessore Bertschy mi impone di intervenire, nel
senso che oggi una testata regionale intitolava: "questi ci
riprovano". Penso che sia la sintesi dell'incubo che il cittadino
valdostano sta probabilmente vivendo in questi giorni, io pensavo
di essere stato molto chiaro ma probabilmente non lo sono stato.
Per quello che mi riguarda, nessuna ambiguità, chiarezza. Se si
vuole aprire a una correzione del bilancio - sono stato chiarissimo
nel mio primo intervento -, significa che, per quello che ci
riguarda, all'atto dell'approvazione, nella stessa seduta, questa
legislatura finisce, per cui nessuna larga intesa di prospettiva.
Non mi piace l'ambiguità, preferisco la chiarezza e soprattutto la
penso esattamente come quel giornalista che ha intitolato dicendo
"questi ci riprovano".
Ultimo passaggio, forse in antitesi, ma ho letto... lo dico con
piacere, perché probabilmente io nei miei interventi a volte... non
ho mai capito la scelta di Rete Civica, però prendo atto di un
comunicato fatto pochi minuti fa in cui si dice che si è
sconcertati per quello che è successo e che non si può fare altro
che dare la parola ai Valdostani e che Rete Civica non ritiene ci
siano le condizioni per contribuire al salvataggio, "
questo
bilancio l'ha fatto questa maggioranza, se lo voti e lo approvi,
noi non faremo da stampella
". In alcuni passaggi magari sono
stato anche... perché non capivo veramente la scelta, ve ne do atto
e benvenuti tra di noi.
Presidente -
Ci sono altre richieste? La parola
all'assessore Chatrian.
Chatrian (AV)
- Ho ascoltato in maniera attenta il
dibattito di questo pomeriggio ed è con tanta tristezza che prendo
la parola in un momento brutto, difficile, ma che nello stesso
tempo ci impone comunque di affrontare nel miglior modo possibile:
nel miglior modo possibile proprio perché io penso che non solo non
ci sia nulla da nascondere all'interno di quest'aula, ma nei
prossimi giorni ci sarà spazio per riavere quelli che sono i 35
all'interno di questo Consiglio... dopo aver ascoltato, come
dicevo, attentamente anche interventi di numerosi Consiglieri di
opposizione, dove il consigliere Aggravi, il consigliere Cognetta,
lo stesso consigliere Vesan... c'è probabilmente la volontà di
andare a vedere le carte per poter - non so se è corretto il
termine - aggiornare, modificare, non solo con piccoli emendamenti
ma magari anche in una maniera prospettica, quindi questo è il
primo dato di natura più amministrativa... ci sembra di aver capito
che c'è da parte di numerosi colleghi... se c'è spazio sulle idee,
sugli strumenti di poter intervenire sull'impianto che è stato
scaricato da questa maggioranza qualche settimana fa.
Secondo dato invece più di natura di natura politica: io penso
che la questione è talmente semplice che però ogni tanto, quando le
cose si semplificano troppo, ti perdi nella discussione.
All'interno di questo Consiglio nessuno ha vinto le elezioni, lo
dicevamo a giugno 2018, lo dicevamo a dicembre 2018 e quindi ci
metteremo anche poco tempo... poi c'è qualcuno che invece dice:
"votate il bilancio, tutti a casa". Benissimo, lo diciamo anche
noi: "tutti a casa", ma prima, dal punto di vista politico, si
dovrà fare una verifica se all'interno di questo Consiglio c'è
spazio per affrontare temi delicati. C'è spazio? Ci sarà modo di
trovare una sintesi. Non c'è spazio? Andiamo alle elezioni subito,
ma non raccontiamo la favoletta "vedo cammello", perché altrimenti
sembriamo tutti pazzi qui all'interno di questo Consiglio.
All'interno questo Consiglio nessuno ha vinto le elezioni a giugno
2018. Se posso terminare, ho ascoltato i vari interventi, prima
sfida, che spero che ci siano le condizioni... da quello che ho
capito, numerosi gruppi sono interessati a modificare e aggiornare
il bilancio fondamentale; il secondo dato è che non solo nessuno ha
vinto le elezioni, ma nessun gruppo qui all'interno può governare
da solo. Ci sono le condizioni, io penso che ci metteremo qualche
giorno, qualche settimana al massimo e poi dopo... il percorso
naturale è quello delle elezioni, ma non "elezioni elezioni", prima
mettiamo in sicurezza il nostro bilancio e poi andiamo a vedere le
carte, se ci sarà spazio per proiettare quello che è su dei punti,
su dei temi e su delle risposte che devono... ma perché andare alle
elezioni tanto per andare, con magari qualche cambiamento
all'interno di qualche schieramento, o c'è la possibilità e il
punto certo per chi vince le elezioni di poter governare,
altrimenti io penso che ci sia quello spazio e quella eventualmente
possibilità di verificare. Perderemo solo qualche giorno, non di
più. Questo è quello che, dopo aver ascoltato attentamente gli
interventi di numerosi colleghi, volevo porre e mettere in
evidenza.
Per quanto riguarda il percorso, io penso che la schiena dritta
uno la tiene nel momento in cui sono i fatti a dimostrare che la
schiena è dritta; purtroppo, sovente le parole non rappresentano
sempre la fotografia, lo stato dell'arte e il percorso che ciascuno
di noi ha fatto.
Per quanto riguarda la discussione di questo pomeriggio, spero
che i Consiglieri che oggi hanno rassegnato le dimissioni possano,
nelle sedi opportune, difendersi e mettere in evidenza il percorso
o se qualcuno non ha fatto le cose come dovevano essere fatte.
D'altro canto, se oggi siamo qui ad affrontare, tra qualche giorno
avremo un nuovo Consiglio regionale, perché comunque ci saranno 4
nuovi colleghi che saranno comunque eletti all'interno di questo
Consiglio, quindi ci sarà spazio per poter modificare, aggiornare o
rivedere il progetto di bilancio che è stato scaricato qualche
settimana fa.
Presidente -
Consigliere Aggravi, lei ha già fatto la
dichiarazione di voto, le do la parola per mozione d'ordine.
Aggravi (LEGA VDA)
- Presidente, vorrei chiedere
gentilmente una breve interruzione per una riunione di tutti quei
gruppi che si sono dichiarati non facenti parte di questa
maggioranza, quindi anche lei, se non erro.
Presidente -
Prima di concederla, forse c'era il
vicepresidente Testolin che voleva solo fare l'intervento
giustamente e poi sospendiamo. Va bene? Anche perché poi io
chiederei la cortesia di dare la disponibilità per una breve
riunione della Conferenza dei Capigruppo per la questione del
bilancio. La parola al vicepresidente Testolin.
Testolin (UV)
- Je remercie même le collègue Aggravi pour
avoir attendu l'intervention. J'ai bien voulu écouter pendant tout
l'après-midi celles qui ont été des interventions extrêmement
intéressantes, parmi lesquelles évidemment parfois je me suis fort
retrouvé avec des principes que je partage depuis toujours,
d'autres fois au contraire j'ai trouvé des positions peut-être trop
rigides dans le fait de juger quelqu'un ou quelque chose qui n'est
pas à la Salle du Conseil de la Vallée de pouvoir s'exprimer dans
une façon si directe. Je crois que dans les différentes
interventions on a cherché, chacun pour sa vision des choses, de
donner une propre interprétation à un des moments les plus
critiques de cette législature, mais de toute la législature
valdôtaine depuis sa naissance. Un moment qui a caractérisé
peut-être la vie politique et non pas seulement politique de pas
mal de personnes parmi nous et moi je suis parmi ces personnes.
Évidemment je n'avais pas la possibilité de connaître ce qui
s'était en train de se passer, je m'en suis rendu compte de tout
cela jeudi soir j'estime quand avec ma famille je regardais le TG3
et j'ai bien entendu mon nom dans une question que je ne
connaissais absolument pas dans la totalité de cette situation. Je
crois que de ce moment-là un tas de pensées viennent à la tête et
on essaye de les régler avec une certaine cohérence, avec ce qu'on
a toujours essayé de faire, avec ce qu'on représente en ce moment
et surtout avec ce qu'on a envie de faire dans le futur immédiat et
dans le futur plus loin.
Credo che ci siano dei momenti nella vita... oggi mi ha fatto
piacere così parlare con un giornalista, io sono sempre abbastanza
schivo nel parlare con i giornalisti, ma quando ti dicono: "ci
dispiace per la risonanza mediatica, chiamiamola così, che ti
abbiamo riservato", evidentemente mi fa piacere da un punto di
vista umano ma sono passaggi che, tutto sommato, non giustificano
una situazione di cui non hai cognizione. Io capisco quando ci sono
degli interventi da parte dei colleghi che sottolineano la non
comunicazione da parte di qualcuno che era a conoscenza magari
dell'evoluzione di queste iniziative e che non ha espresso in
maniera adeguata o con la dovuta sollecitudine le informazioni di
cui era a disposizione. Probabilmente ognuno di noi avrebbe reagito
in maniera simile, magari totalmente diversa, magari parzialmente
diversa ma dare dei giudizi in queste situazioni è troppo facile,
quando probabilmente non si ha contezza del percorso che ognuno di
noi deve scegliere. Io esprimo la mia piena solidarietà soprattutto
a Luca Bianchi, oltre agli altri colleghi, ma perché con lui ho
condiviso la scelta di abbandonare quest'aula, non so ancora adesso
se sia giusta o se io l'avrei portata avanti fino in fondo, perché
qualche volta è giusto chiedere scusa, lo diceva il collega
Lucianaz prima, quando si sbaglia e quando non si può magari fare o
mettere tutto l'entusiasmo o la giusta attenzione nelle cose che si
devono fare, ma non è giusto neanche abbandonare quando si
considera di aver lavorato con la serietà e con l'attenzione che
ogni ruolo deve portarti a esprimere nel tuo lavoro quotidiano.
Credo che in questo momento sia assolutamente indispensabile
avvalersi di quella attenzione verso l'istituzione che è stata
dimostrata dai quattro colleghi che si sono dimessi, così come sia
assolutamente apprezzabile, e ne do atto, il fatto di essere qua
oggi a disposizione. Qualcuno prima ha dato i numeri: 17 a 14 per
quanto sono le situazioni dell'ex maggioranza, chiamiamola così, e
l'opposizione. Una situazione che ben conosciamo, abbiamo vissuto
anche dall'altra parte con altrettanta attenzione alle istituzioni,
anche sostenendo e votando dei percorsi che altrimenti avrebbero
avuto difficoltà a chiudersi in maniera positiva per la Regione,
non per uno o per l'altro movimento ma per la Regione. Penso che
questa attitudine faccia onore, una volta ogni tanto possiamo
riconoscerlo, di fare dei passi avanti... magari un passo indietro
tutti per farne avanti uno come Amministrazione nel suo insieme,
quindi questo penso che sia apprezzabile, penso altrettanto
apprezzabile è l'espressione di alcune proposte che io ho
sottolineato e diciamo trascritto con attenzione, perché danno la
possibilità di chiudere un percorso a questa legislatura che però
non lasci strascichi compromettenti per la vita di questa Regione,
strascichi che potrebbero essere dovuti da un ingessamento della
situazione amministrativa, una situazione che potrebbe bloccare e
paralizzare un'intera regione e non è quello che vogliamo né noi,
né probabilmente nessuno dei 35 Consiglieri che oggi sono in
quest'aula. È un percorso che bisogna assolutamente condividere
assieme e fugare quei dubbi che si possono avere in merito al
bilancio, un bilancio che però mi rifiuto di credere un bilancio
'ndranghetista. Io parlo non solo per me, ma anche per i colleghi
che mi hanno accompagnato in questi 12 mesi: la serietà è sempre
stata alla base delle scelte, poi ogni scelta e ogni operazione può
essere opinabile, qualcuno può avere delle idee diverse e su quelle
ci si può confrontare, ma sulla legittimità e sulla volontà di dare
delle risposte precise con le risorse a disposizione e con i mezzi
che si avevano a disposizione questa è una cosa alla quale non
rinuncio oggi, ma non rinuncerò mai...
Presidente -
Colleghi, io però invito veramente chi non è
interessato a uscire dall'aula e a lasciar terminare l'Assessore,
si fa fatica a seguirlo.
... una visione può essere diversa, una visione può essere
modificata ma non può essere tacciata per qualcosa che non è. Il
lavoro che si è svolto si è sempre svolto con la massima sincerità
e anche nel confronto che si è avuto in Commissione si è sempre
cercato di dare tutte le risposte che erano richieste. Molte volte
anche superando delle criticità da un punto di vista meramente
amministrativo e che nel tempo hanno creato dell'
impasse
per
il fornire o meno dei dati. Questi sono stati assolutamente resi
disponibili, così com'è giusto che sia ma così com'è anche giusto
sapere che certi dati sono di decisione del Consiglio, altri dati
sono di decisione del Governo, è così adesso, era così prima e sarà
così un domani. È anche nostra premura e lo dico senza nessuna vena
polemica... ma ci sono delle informazioni che qualche volta vengono
date da qualcuno come assolutamente ineccepibili, adesso guardo il
collega Gerandin, ma solo perché è davanti e prima aveva fatto
un'affermazione in merito all'esercizio provvisorio. L'esercizio
provvisorio è un esercizio sul quale si può decidere, facendo la
norma, se andare a lavorare sul bilancio vecchio o su quello
scaricato dalla Giunta attualmente e presentato al Consiglio. È una
piccolezza, ma solo per dire che ognuno di noi pensa di avere la
verità in tasca e qualche volta, invece, dal confronto escono delle
situazioni che ci fanno magari cambiare idea o cambiare leggermente
posizione, questo sempre con il rispetto di tutto e di tutti.
Credo che il bilancio sia assolutamente la prima cosa da
adottare, l'ho detto ai colleghi nella prima riunione che abbiamo
avuto nel momento in cui ci siamo confrontati, ma per un'esigenza
di responsabilità di tutti e 35 i Consiglieri che sono in
quest'aula, per la considerazione che noi dobbiamo avere nei
confronti della popolazione, della cittadinanza e della nostra
Regione nel suo insieme. Sono state sollevate anche altre eccezioni
importanti, a mio avviso, se ne era discusso anche nei corridoi
prima con altri colleghi. Ci sono situazioni che vanno affrontate
con la massima celerità, riguardano probabilmente il futuro delle
opportunità da svolgersi sul nostro territorio. L'assegnazione
futura delle acque ha una scadenza molto vicina, ci sono delle
riflessioni da fare, non so se ci sarà spazio, tempo, voglia di
affrontarle, ma sono assolutamente delle situazioni e dei pensieri
che sono condivisibili nel volerli affrontare e risolvere con le
giuste tempistiche. Io credo che, così come avevo iniziato il mio
discorso, do personalmente la mia disponibilità a lavorare fin da
subito, sin da domani mattina, per capire quali sono le
informazioni, le richieste di chiarimento o i dubbi da fugare sui
dati di bilancio e anche mettere a disposizione la massima e più
ampia disponibilità a trovare... dei compromessi non mi piace, però
delle soluzioni migliorative di qualcosa che però rispetti, un
sistema che è stato costruito non da oggi ma che in qualche caso è
una conferma di iniziative e di azioni anche passate. Non abbiamo
avuto né l'arroganza di rinnegare il passato, né l'arroganza di
pensare che il nostro bilancio non sia modificabile in senso
assoluto. Penso che oggi, più ancora che in altri momenti, questo
confronto sia assolutamente corretto e necessario e in questo senso
andremo a lavorare.
Presidente -
Possiamo sospendere un attimo prima per una
riunione e poi dopo per una Conferenza dei Capigruppo.
La seduta è sospesa dalle ore 20:57 alle ore 21:27.
Rini (Presidente) -
La Conferenza dei Capigruppo ha
deciso che si riunirà la II Commissione domani alle ore 10:30 in
maniera informale per cominciare ad analizzare il bilancio. Ci sono
altre richieste di intervento, dichiarazioni di voto? Collega
Gerandin, per? Sulla sospensione? La parola al collega
Gerandin.
Gerandin (MOUV')
- Volevo solo fare una precisazione
sull'intervento che ha fatto l'assessore Testolin prima...
Presidente -
Fatto personale?
... sì, considerato che mi ha detto che ero poco informato in
merito all'esercizio provvisorio, mi dispiace che non c'è in sala,
ma l'esercizio provvisorio è regolamentato dall'articolo 81 della
Costituzione, che prevede che l'esercizio di riferimento sia quello
dell'anno in cui c'è la legge di bilancio approvata... ora so che
tra le mura di Palazzo in alcuni dirigenti c'è qualche
interpretazione che si allarga, ma io mi limito a leggere quello
che è previsto dall'articolo 81 della Costituzione e soprattutto
quello che viene comunque comunemente spiegato. Si dice:
"
l'esercizio provvisorio può scattare solo per legge, nella sua
durata le spese possono essere effettuate per ciascun capitolo
nella misura di tanti dodicesimi quanti sono i mesi dell'esercizio
provvisorio, ovvero nei limiti della maggiore spesa necessaria
qualora si tratti di spesa obbligatoria e non suscettibile di
impegni o di pagamenti frazionati in dodicesimi. In pratica si
divide per 12 la spesa del 2019 e in ogni mese si può spendere solo
questo quantitativo
". Questo è quello che dice la legge per cui
probabilmente è utile che il nostro Assessore alle finanze si
informi meglio prima di dire che qualcuno non è informato.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK